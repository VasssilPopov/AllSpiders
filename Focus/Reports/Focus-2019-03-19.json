{"url": "http://www.focus-news.net/news/2019/03/19/2636486/veliko-tarnovo-parvi-sluchay-na-spin-za-godinata-e-registriran-v-oblastta.html", "text": "Първи случай на СПИН за годината е регистриран в област Велико Търново. Това съобщиха за  Радио „Фокус“ – Велико Търново  от Регионалната здравна инспекция (РЗИ). Случаят е регистриран през февруари. През изминалата година са регистрирани три случая на СПИН. През февруари са установени и две лица със сифилис. Има и един случай на вроден сифилис при кърмаче. \r\n37 лица са преминали през кабинета за безплатно и анонимно консултиране за СПИН във Велико Търново през изминалия месец. 26 от тях са мъже, а останалите 11 – жени. Най-възрастният пациент, направил си изследване за заболяването, е на 48 години, а най-младият – на 19. \r\nОт началото на годината около 80 души са преминали през кабинета. Работното му време е всеки делничен ден, от 08.30 до 16.00 часа, с обедна почивка от 12.30 до 13.00 часа. Мобилният медицински кабинет на РЗИ – Велико Търново също продължава своята дейност, обикаляйки всички населени места от областта. \r\nНадежда КРЪСТЕВА", "date": "2019.03.19", "title": "Велико Търново: Първи случай на СПИН за годината е регистриран в областта"}
{"url": "http://www.focus-news.net/news/2019/03/19/2636485/georgi-botsev-pss-blagoevgrad-propadaneto-v-snega-krie-seriozni-riskove.html", "text": "Пропадането в снега крие сериозни рискове. Това каза за  Радио „Фокус“ – Пирин  Георги Боцев, планински спасител от отряд „Благоевград“ към Планинска спасителна служба (ПСС) – район Рила планина. Той посочи, че е много опасно, че се получава топене на горния слой на снега, а вечер, като паднат температурите, сутрин става доста заледено и хлъзгаво, което е причина за зачестилите травми при туристите.  \r\n„Напоследък доста хора излизат като тръгват сутрин рано от туристическите маршрути във високата планина и преминаването им без осигурени съоръжения става доста критично“, посочи Георги Боцев. Той заяви, че е желателно хората, които предприемат походи към съседни хижи през стръмни участъци във високите зони на върховете да използват стикели и въжета за осигуряване на безопасност, защото има много случаи на подхлъзвания в улеите и тежки травми. „Следобедните часове снега става доста мек и при предвижване към хижите започва да се пропада доста във високата зона“, коментира Георги Боцев.  \r\nТой допълни, че горният слой на снега сутрин е обледен, но след това става много мек. „Така се затъва като предвижването става доста бавно и трудно“, каза още Боцев. По думите му туристите също трябва да имат предвид, че в определен момент дори със снегоходки се пропада доста. „Най-добре е да се правят походи или да карат ски сутрин рано или привечер, когато снега се уплътни, а най-трудно за предвижване е между 13 и 16 часа, когато е слънчево и няма облаци и вятър като през този интервал от време е доста меко и снегът лепи на ските като се затъва дори със снегоходки и във високата зона се пропада доста“, заяви Георги Боцев. \r\nДенис НИКИФОРОВ", "date": "2019.03.19", "title": "Георги Боцев, ПСС – Благоевград: Пропадането в снега крие сериозни рискове"}
{"url": "http://www.focus-news.net/news/2019/03/19/2636484/parvan-simeonov-galap-interneshanal-sds-shte-ima-po-golemi-shansove-na-evropeyskite-izbori-ako-se-prisaedini-kam-konservativnite-formatsii.html", "text": "СДС ще има по-големи шансове на европейските избори, ако тръгне към консервативните формации. Това каза за обзорното предаване „Това е България“ на  Радио „Фокус“  политологът и изпълнителен директор на социологическата агенция „Галъп Интернешънъл“ Първан Симеонов.  \r\n„Къде ще отиде СДС ? Изборът е двоен – дали да ходи при либералите или при консерваторите. Ако тръгне да ходи при либералите – не виждам големи шансове, защото либералното не е на мода. Ако тръгне да ходи при консервативните формации, виждам повече шансове. Под консервативни имам предвид всякакви формации, от остатъци от ОП и т.н. Вместо това, СДС като че ли потегля към ГЕРБ. Тук има голямо питане – трябват ли му на ГЕРБ?“, каза още политологът. \r\nПо думите на Първан Симеонов по време на евроизбори малките партии стават големи, защото по този начин си вдигат цената.  \r\nЦоня СЪБЧЕВА", "date": "2019.03.19", "title": "Първан Симеонов, „Галъп Интернешънъл“: СДС ще има по-големи шансове на европейските избори, ако се присъедини към консервативните формации"}
{"url": "http://www.focus-news.net/news/2019/03/19/2636480/pernik-regionalno-sastezanie-na-uchebnite-kompanii-na-dzhuniar-achiyvmant-shte-se-provede-v-grada-na-24-april.html", "text": "Община Перник организира съвместно с Джуниър Ачийвмънт (JA)-България регионално състезание по програма „Учебна компания“ на 24 април като част от националната квалификация за Националното състезание „Най-добра учебна компания“ 2019 г. Това съобщиха от пресцентъра на  Общината . В инициативата ще се включат до 25 ученически стартъпа от програмата „Учебна компания“ на JA-България от и Югозападна България. \r\nЦелта на регионалните състезания е да даде възможност на учебните компании в конкурентна среда да демонстрират своите умения по продажби и маркетинг, като същевременно съумеят добре да защитят идеята си пред жури. От всяко регионално състезание ще бъдат избрани до 10 ученически компании, които получават право на участие в Националното състезание „Най-добра учебна компания на България“. Участващите екипи представят своите продукти и услуги на щанд в частта търговско изложение, на сцена правят и представяне пред жури във формат на презентация пред инвеститори. Участниците развиват продукти и услуги в сферите на компютърните и интернет технологии, мобилни приложения, туризъм, хранително-вкусова индустрия, облекло, дизайн и др. \r\nИнициативата е резултат от споразумението за сътрудничество между Община Перник и Джуниър Ачийвмънт България за дългосрочно и ефективно сътрудничество в процеса на обучение на младежите по предприемачество, изграждане на модел за публично-частно партньорство и създаване на възможности за осъществяване на съвместни инициативи и проекти. \r\nПървоначалният формат на Програма „Учебна компания” е създаден през 1919 г. и празнува 100-на годишнина през 2019 г. Това е най-утвърдената програма на Джуниър Ачийвмънт в цял свят, като през 2006 г. е призната от Европейската комисия за “Най-добра практика в обучението по предприемачество”. В рамките на програма „Учебна компания“ ученици на възраст 15-19 г. се научават как да материализират своята идея за бизнес в реално бизнес начинание, което управляват в рамките на една учебна година. По време на обучението младежите стават акционери в собствената си компания като инвестират минимален капитал, избират Управителен съвет и президент. През учебната година те реализират избрания от тях продукт/услуга и трябва да го предложат на крайния клиент, като осъществят продажби в рамките на учебното заведение. В края на учебната година участниците ликвидират учебната компания, разпределят дивидентите и правят оценка на бизнес цикъла. В процеса на обучение младите хора развиват лидерски качества, умения за общуване, умения за вземане на решения, водене на преговори, организиране, управление на времето, като същевременно имат възможност да развиват и използват специализирани умения от сферата на бизнеса, както и от изучаваната от тях академична област.", "date": "2019.03.19", "title": "Перник: Регионално състезание на учебните компании на Джуниър Ачийвмънт ще се проведе в града на 24 април"}
{"url": "http://www.focus-news.net/news/2019/03/19/2636482/kardzhali-kmetat-na-momchilgrad-sunay-hasan-e-otlichen-za-osobeni-zaslugi-kam-natsionalnata-asotsiatsiya-na-predsedatelite-na-obshtinski-saveti-na-republika-balgariya.html", "text": "Кметът на Момчилград е отличен за особени заслуги към Националната асоциация на председателите на общински съвети на Република България. Това съобщиха от пресцентъра на  Общината . Инж. Сунай Хасан е получил наградата по време на тържествена церемония, посветена на 15-годишнината от създаването на организацията. Той е е един от учредителите и активни участници в работата на сдружението, а преди да стане кмет е бил зам. председател на асоциацията. Наградата е била връчена от Красимира Гeрманова, председател на управителния съвет на асоциацията и от изпълнителният директор Делян Дамяновски. \"Когато основахме асоциацията преди 15 години, имаше неразбиране по отношение на функциите, изпълнявани от общинските съвети по места. Мисля, че през тези години успяхме да променим това и да покажем важността на местните парламенти, благодарение на дейността на организацията\", заяви инж. Сунай Хасан. Награди са получили и двама действащи председатели на общински съвети в областта - Бедрие Газиюмер от Черноочене и Метин Сали от Крумовград.", "date": "2019.03.19", "title": "Кърджали: Кметът на Момчилград Сунай Хасан е отличен за особени заслуги към Националната асоциация на председателите на общински съвети на Република България"}
{"url": "http://www.focus-news.net/news/2019/03/19/2636483/predstoyashti-mezhdunarodni-sabitiya-za-20-mart-agentsiya-fokus.html", "text": "***  Очаква се трето гласуване на сделката за Брекзит в парламента \r\n***  Съдиите на ООН ще се произнесат по жалбата на Радован Караджич  \r\n***  Европейската Народна партия обсъжда изключването на партията на унгарския премиер Виктор Орбан  \r\n***  Руският външен министър Сергей Лавров ще участва на конференция за разоръжаване \r\n***  Външните министри на Филипините и Китай се срещат, докато отношенията се подобряват въпреки споровете в Южнокитайско море \r\n***  Окончателна присъда за осем обвинени в заговор за убийството на президента Сиси", "date": "2019.03.19", "title": "Предстоящи международни събития за 20 март (Агенция \"Фокус\")"}
{"url": "http://www.focus-news.net/news/2019/03/19/2636481/aleksandar-damovski-mkd-kam-tozi-moment-severna-makedoniya-ne-mozhe-da-izpalni-zhelanite-reformi-i-promeni-v-zakonite-neobhodimi-za-chlenstvoto-y-v-es.html", "text": "Към този момент Северна Македония не може да изпълни желаните реформи и промени в законите, необходими за членството й в ЕС. Това каза за обзорното предаване „Това е България“ на  Радио „Фокус“  главният редактор на електронното издание МКД Александър Дамовски. Изискванията са главно срещу корупцията и борба с организираната престъпност, обясни той и уточни, че Германия, Франция и Холандия са най-резервирани относно бъдещо присъединяване на страната към съюза. Едно от основните изисквания за определяне на дата на разговори за присъединяване през юни е провеждането на честни, свободни и демократични президентски избори, което подсилва напрежението около тях, обясни той. „Кампанията все още не е започнала. Официално тя ще стартира на 1-ви април, но всъщност кампанията е започнала неофициално с обикаляна на общини, градове и села от кандидатите и техните екипи. Те правят вече втора обиколка на държавата. Обвиненията между основните политически сили вече са започнали. Едните обвиняват другите в заевизъм, а другите отвръщат с обвинение в груевизъм“, обясни той. Александър Дамовски каза още, че засега няма договореност между ВМРО-ДПМНЕ и управляващите за провеждането на президентските избори. Формирани са работни срещи на двете групи, които трябва да се координират, вчера е имало среща, но тя не е довела до подписване на споразумение. Изборите ще са за почтени и изтъкнати личности. Гордана Силяновска-Давкова е предложена от ВМРО-ДПМНЕ, Стево Пендаровски от социалдемократите и ДСИ, а Блерим Река  - от албанските опозиционни партии „Алианс на албанците“ и БЕСА, уточни Дамовкси. Наблюдава се война за присвояване на неутралните избиратели, които все още не знаят за кого да гласуват и които са около 25-30% от населението, добави той. \r\nЦоня СЪБЧЕВА", "date": "2019.03.19", "title": "Александър Дамовски, МКД:  Към този момент Северна Македония не може да изпълни желаните реформи и промени в законите, необходими за членството й в ЕС"}
{"url": "http://www.focus-news.net/news/2019/03/19/2636506/nezavisen-makedoniya-v-haga-se-strahuvat-radovan-karadzhich-da-ne-pogalne-otrova.html", "text": "Обявяването на окончателната присъда за Радован Караджич, насрочено за 20 март, ще бъде излъчено със закъснение от 30 минути. Предполага се, че тази мярка е направена поради пропуски в произнасянето на присъдата за Слободан Праляк, предаде скопският вестник  “Независен“ , като се позовава на британския The Telegraph. \r\nИзданието припомня,че след произнасянето на присъдата, с която бе осъден на 20 години затвор, хърватският генерал изпи отрова, след което почина. \r\nВсяко записване на предавания на живо е строго забранено, както е посочено по \"оперативни причини\".Обявяването на окончателната присъда по обвинението  срещу Радован Караджич, насрочено за утре в 14.00 часа в Хагския трибунал, ще бъде предавано със закъснение от 30 минути. \r\nОстава несигурно дали Радован Караджич планира да действа като Праляк.  Юлиян Марков", "date": "2019.03.19", "title": "„Независен“ (Македония): В Хага се страхуват Радован Караджич да не погълне отрова"}
{"url": "http://www.focus-news.net/news/2019/03/19/2636493/mariya-grozdanova-obshtina-blagoevgrad-oblastniyat-informatsionen-tsentar-e-nashata-vrazka-s-novinite-koito-idvat-ot-evropeyskata-komisiya.html", "text": "Областният информационен център е с работно време от 09,00 до 17,30 часа. Това каза за  Радио „Фокус“-Пирин  Мария Грозданова, директор на Дирекция „Европейски проекти и програми“ в Община Благоевград. „Областният информационен център основно изпълнява информационни дейности. Той е нашата връзка с новините, които идват от Европейската комисия, както и с новините, които идват от всички управляващи органи по програмите на територията на цялата страна. Колегите са достатъчно отговорни и умеят да представят информацията, така че тя да бъде максимално полезна на всички, които се интересуват от конкретни въпроси“, коментира тя. Мария Грозданова  подчерта, че центърът се намира на входа на зала „Яворов“ и мястото, което е известно на всички, предполага една добра посещаемост и връзка със служителите за получаване на навременна информация. Тя каза още, че всеки жител на областта би могъл да получи навременна, категорична, достоверна информация откъде би могъл да получи финансиране за това, което го интересува. \r\nНатали СТЕФАНОВА", "date": "2019.03.19", "title": "Мария Грозданова, Община Благоевград: Областният информационен център е нашата връзка с новините, които идват от Европейската комисия"}
{"url": "http://www.focus-news.net/news/2019/03/19/2636490/parvan-simeonov-galap-interneshanal-v-patriotichnoto-prostranstvo-se-pravyat-opiti-za-sazdavane-na-dyasno-natsionalisticheska-mrezha.html", "text": "В патриотичното пространство се правят опити за създаване дясно-националистическа мрежа. Това каза за обзорното предаване „Това е България“ на  Радио „Фокус“  политологът и изпълнителен директор на социологическата агенция „Галъп Интернешънъл“ Първан Симеонов. “Мрежа, която обхваща хора от Нено Димов до Красимир Каракачанов. Мрежа, която има своите интересни шансове, защото звучи много „Орбан“-овски (премиерът на Унгария Виктор Орбан бел. ред.). Въпросът е, дали ще успеят бързо да уплътнят тази мрежа и да използват личната харизма на Ангел Джамбазки, защото личната му харизма е несъмнено голяма и непознаваема величина. Може да се окаже, че е достатъчна за прескачане на бариерата самостоятелно. Тогава ще сме в нова ситуация при Патриотите“, обясни политологът. Първан Симеонов допълни, че ако не се реализира този сценарий, „Обединените патриоти“ ще трябва да търсят друг начин за съжителство. Тяхната формула беше успешна, каза още политологът, но уточни, че не са лишени от възможността да правят глупости.  \r\nЦоня СЪБЧЕВА", "date": "2019.03.19", "title": "Първан Симеонов, „Галъп Интернешънъл“: В патриотичното пространство се правят опити за създаване на дясно-националистическа мрежа"}
{"url": "http://www.focus-news.net/news/2019/03/19/2636492/shumen-veche-e-vazmozhna-proverka-na-adresa-predi-starta-na-elektronnata-sistema-za-priem-v-detskite-gradini-v-grada.html", "text": "Във връзка с въвеждането на електронната система за прием на деца в детските градини на град Шумен на сайта на Община Шумен вече е активен линк за проверка на адрес – постоянен и настоящ. Това съобщиха от  Общината . Родителите, които ще кандидатстват за прием на децата им в детските градини или в яслените групи, могат да направят проверка в Локална база данни „Население“ на Общината. Електронният прием ще стартира в 10.00 на 3 април, като регистрацията ще се извършва през сайта на Общината или на място, в детската градина.", "date": "2019.03.19", "title": "Шумен: Вече е възможна проверка на адреса преди старта на електронната система за прием в детските градини в града"}
{"url": "http://www.focus-news.net/news/2019/03/19/2636489/sport-pari-sen-zhermen-specheli-arbitrazhno-delo-sreshtu-uefa.html", "text": "Футбол: Пари Сен Жермен спечели арбитражно дело срещу УЕФА, след като днес Спортният арбитражен съд (КАС) в Женева уважи жалбата на французите. Пари Сен Жермен бе разследван за нарушаване на финансовия феърплей, но след днешното решение на КАС, процедурата ще бъде прекратена. Решението на Спортния арбитражен съд е окончателно и не подлежи на обжалване. През юли миналата година УЕФА започна разследване срещу френския клуб, но френският клуб обжалва и делото слага край на разследването.", "date": "2019.03.19", "title": "Спорт: Пари Сен Жермен спечели арбитражно дело срещу УЕФА"}
{"url": "http://www.focus-news.net/news/2019/03/19/2636488/the-wall-street-journal-kitay-i-sasht-se-nadyavat-da-sklyuchat-targovsko-sporazumenie-do-kraya-na-april.html", "text": "Представители на САЩ и Китай очакват да постигнат окончателно споразумение по въпросите на търговията до края на април, съобщи авторитетното издание  The Wall Street Journal , цитирайки собствени източници. \r\nПо-рано изданието  отбеляза, че консултациите са \"на финалния етап\". Сега източниците му уточниха, че, както се очаква, преговорният процес ще приключи \"до края на април\". \"Това е около месец по-късно от първоначално панирания срок от страните\", се посочва в публикацията. \r\nСпоред вестника Вашингтон и Пекин ще започнат нов етап на преговори следващата седмица. Очаква се в края на март министърът на финансите на САЩ Стивън Мнучин и американският търговски преговарящ Робърт Лайтизър да заминат за Китай. Те ще се срещнат с члена на Политбюро в Централния комитет на Китайската комунистическа партия и вицепремиер на Държавния съвет на Китайската народна република Лю Хе.  Самият той също ще пристигне в САЩ около седмица след това. \r\nВ началото на декември 2018 г. лидерите на САЩ и Китай на среща в Аржентина се съгласиха да предприемат мерки в рамките на три месеца, насочени към сключване на търговско споразумение между двете страни. Американският президент заяви, че на 1 януари се съгласява да не повишава митата от 10% на 25% за китайските продукти на обща стойност 200 млрд. долара, както бе планирал по-рано. Крайният срок за сключване на търговската сделка изтече на 1 март, но Тръмп изрази готовност да не увеличава митата, докато преговорите не доведат до успешен край и текат в правилната според Вашингтон посока.  Юлиян Марков", "date": "2019.03.19", "title": "The Wall Street Journal: Китай и САЩ се надяват да сключат търговско споразумение до края на април"}
{"url": "http://www.focus-news.net/news/2019/03/19/2636494/evrodeputatat-eva-maydel-gerbenp-ot-dnes-reglamentat-za-taksite-za-evrovi-prevodi-e-zakon-vliza-v-sila-ot-15-dekemvri-2019-g.html", "text": "От днес официално регламентът за намаляване на таксите за презгранични преводи в евро, за който бях основен докладчик и преговарящ за Европарламента, е закон за всички държави от Европейския съюз (ЕС). Разпоредбите, които ще позволят на българите да изпращат и получават евро десетократно по-евтино, ще влязат в сила от 15 демеври 2019 г. Поемам ангажимент да следя за спазването на правилата от финансовите институции у нас. Това заяви евродепутатът от ГЕРБ/ЕНП Ева Майдел по време на подписването на регламента от председателите на двата законодателни органа на ЕС – Европейския парламент и Съвета на ЕС, в Брюксел, съобщиха от пресцентъра на  ПП ГЕРБ . \r\n„Европейските гражданите и страни са една идея по-обединени, но и равни, защото отпадна официално един истински двоен стандарт между живеещите в страни от Еврозоната и извън нея. ЕС доказа за пореден път, че може да подобрява живота на гражданите. Горда съм, че успях да допринеса този успех да се случи и при това толкова бързо.“ Това допълни Ева Майдел, която беше определена за докладчик по регламента през юли 2018 г. и успя за давърши преговорите със страните-членки на ЕС за шаст месеца.  \r\nБългарските граждани и бизнеси ще спестяват над 60 млн. лв. годишно от регламента за таксите за презгранични преводи. Премахването на тези финансови бариери ще облагодетелства 36 000 малки и средни предприятия у нас, които внасят от ЕС, и 15 000, които изнасят. Ще намалеят разходите и на българите, особено на тези, пътуващи в чужбина, които харчат около 1.6 млрд. евро годишно зад граница, тъй като регламентът включва текстове за повече прозрачност при  плащане с карта или теглене от банкомат в други страни от ЕС. Комисионната при разплащането или тегленето ще бъде ясно индикирана. Потребителите ще получават електронно известие с тази информация и ще могат да избират дали превалутирането да се извърши от тяхната банка или от тази на търговеца.", "date": "2019.03.19", "title": "Евродепутатът Ева Майдел, ГЕРБ/ЕНП: От днес регламентът за таксите за еврови преводи е закон, влиза в сила от 15 декември 2019 г."}
{"url": "http://www.focus-news.net/news/2019/03/19/2636491/milorad-dodik-ne-mozhe-samo-sarbite-da-sa-vinovni.html", "text": "Председателят на председателството на Босна и Херцеговина Милорад Додик заяви, че не вярва в справедливостта на Хагския трибунал, защото смята, че не е предоставил основа за помирение, предава думите му македонското електронно издание  “МКД“ . \r\nСпоред него е невъзможно само една страна да бъде виновна. \r\nДодик заяви, че в Република Сръбска не се доверяват на Хагския трибунал, който утре ще обяви окончателната присъда срещу бившият президент Радован Караджич, но все пак вярва, че \"справедливостта може да победи\". \r\n\"Вземал ли е Караджич някакво решение за нападение над цивилни?\" Не - каза Додик на посещение в сръбската телевизия „Пинк“ и добави, че командната отговорност изглежда е валидна само за сърбите. \r\nТой каза, че \"недоверието в съда в Хага\" в Република Сръбска се засилва и от слухове, че някои доказателства са изчезнали, или са премахнати. \r\n\"Лично аз не вярвам в правилността на този съд, той не е изпълнил мисията си с решенията си да осигури основа за помирение\", каза Додик. \r\n\"Политическото и военното ръководство на Република Сръбска е обвинено, а Насер Орич, военният командир на Сребреница, за чийто зверства се снимат филми, е освободен\", каза Додик.  Юлиян Марков", "date": "2019.03.19", "title": "Милорад Додик: Не може само сърбите да са виновни"}
{"url": "http://www.focus-news.net/news/2019/03/19/2636139/pazardzhik-okrazhniyat-sad-shte-gleda-delo-sreshtu-mazh-zalyal-zhena-sas-syarna-kiselina.html", "text": "Окръжният съд ще гледа дело за причиняване на средна телесна повреда при заливане с киселина, съобщиха от пресцентъра на  съда . Делото е образувано по въззивна жалба на мъж срещу присъда на Районен съд – Велинград, с която е признат за виновен в това, че на 08.11.2017 година в град Велинград е залял със сярна киселина жена и ѝ е причинил средна телесна повреда. Осъден е на 2 години лишаване от свобода при първоначален общ режим на изтърпяване на наказанието. На пострадалата е присъдено обезщетение за претърпени неимуществени вреди в размер на 15 000 лв. Началото на съдебното заседание е в 14.30 часа, съдия-докладчик е Кристина Пунтева.", "date": "2019.03.19", "title": "Пазарджик: Окръжният съд ще гледа дело срещу мъж, залял жена със сярна киселина"}
{"url": "http://www.focus-news.net/news/2019/03/19/2636073/eadaily-rusiyasluchvashtoto-se-mezhdu-polititsite-veche-ne-mozhe-da-se-skrie.html", "text": "Неотдавна президентът Путин призова да се облекчи визовия режим в Русия, в това число и с Япония. В същото време дипломатите се обявиха против тази идея с аргумента, че подобни въпроси трябва да се решават въз основа на взаимността. Путин искаше облекчение на русикя визов режим, но ръководителят на външнополитическото му ведомство Сергей Лавров не се съгласи с това президентско предложение и президентът „беше принуден да се вслуша в мнението на специалистите“, информира руската англоезична агенция  EADaily , която цитира РИА „Новости“.   \r\n«Както настояват сътрудниците на МВнР въпроси от подобен род се решават на основата на взаимността. Затова и на този етап ние ще продължим да работим в този формат, но ще се стремим да премахнем всички визови бариери“, е отбелязал държавният глава, като едновременно с това е изтъкнал, че Русия е готова да издаде виза на японския премиер Шиндзо Абе за 5 или десет години, за да не се налага всеки път, когато пътува, да получава нова. Руският лидер е пояснил още, че ще се работи и „да се увеличава броят на държавите, чиито граждани ще могат да получават електронна виза, ако пътуват на територията на РФ, в това число влизат и страните от Азиатско-тихоокеанското икономическо сътрудничество (АТИС) ».  Ивелина Ватова", "date": "2019.03.19", "title": "EADаily (Русия):Случващото се между политиците вече не може да се скрие"}
{"url": "http://www.focus-news.net/news/2019/03/19/2636070/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп в понеделник обвини медиите в страната за това, че са хвърлили вината върху него за убийствата в две новозеландски джамии миналата седмица, пише американският вестник  The Hill . \r\n„Медиите са фалшиви новини работят извънредно, за да хвърлят вината върху мен за ужасяващите атаки в Нова Зеландия. Ще трябва доста да се потрудят, за да го докажат. Толкова е смешно!“ – написа Тръмп в „Туитър“. \r\nНякои медии в САЩ, обяснява вестникът, се съсредоточиха върху манифеста на убиеца, в който Тръмп е определен за „символ на обновената бяла идентичност“, а някои експерти твърдят, че той е разпалил белия националистически плам по целия свят. \r\nГенералният прокурор на Минесота Кийт Елисън (Д) направи този аргумент по време на участието си в понеделник сутрин по CNN. \r\n„Мисля, че понякога просто трябва да се съгласите с обективните доказателства и те сочат, че той е съпричастен към тази гледна точка“, казва Елисън, който е първият мюсюлманин, избран в Конгреса. Елисън реагира на коментарите на Тръмп от петък, когато президентът заяви, че не вярва белият национализъм да е във възход въпреки стрелбите, при които загинаха 49 души. \r\n„Не мисля, че е така. Смятам, че това е малка група от хора, които имат много сериозни проблеми“, заяви американският президент пред журналистите. \r\nТръмп също е попаднал под обстрел за изявлението си от август 2017 г., че има „много хубави хора от двете страни“ на митинг на бели националисти Шарлътсвил, Вирджиния, където мъж, присъстващ на митинга, уби контрапротестиращ. \r\nПредставители на Белия дом многократно отричаха Тръмп да има бели националистически възгледи. \r\n„Президентът не е бял „супремасист“. Не знам колко пъти трябва да го кажа“, заяви началникът на канцеларията на Белия Дом пред Fox News. \r\n***  Турция и Иран започнаха съвместна операция срещу „Работническата партия на Кюрдистан“ (ПКК), съобщава вестник  Daily Sabah , като се позовава на изявление на министъра на вътрешните работи в Анкара Сюлейман Сойлу. \r\nПКК нейният ирански филиал, „Партията за свободен живот на Кюрдистан“ (ПСЖК/PJAK) използват планината Кандил, разположена приблизително на 40 километра югоизточно от турската граница в иракската провинция Ербил, като щаб на терористичната групировка, подчертава изданието.  \r\nВъпреки че ПКК е със седалище в Сирия до 1998 г., понастоящем терористичната организация се контролира от централата си в Северен Ирак. Съюзът на Кюрдските общности (КСК) служи като обединяваща група за терористични групировки, функциониращи от името на ПКК в Турция, Ирак и Сирия.  \r\nСъздадена през 1978 г., ПКК се бори с турската държава за извоюването на независимост за кюрдите, въпреки че през следващите години тя измести целта си към автономия. В резултат на действията са загинали над 40 хил. души. ПКК е класифицирана като терористична организация от Турция, САЩ и Европейския съюз. \r\n***  Преди пет години Севастопол и Крим се върнаха в Русия. До този момент при всяка власт в Киев Черноморският флот бавно умираше. Русия не можеше да заменя остарелите кораби и да обновява самолетите от морската авиация, а системите на бреговата охрана на Севастопол и противовъздушната отбрана (ПВО) на флота просто не съществуваха като такива. Тези задачи трябваше да бъдат решавани от въоръжените сили на Украйна, но през 2014 година съществуваха практически само на хартия. След влизането на Крим в състава на Русия Черноморският флот получи нов живот, пише  руският вестник „Известия“  в материал, представен без редакторска намеса. Във водата \r\nПо-рано Черноморският флот носеше прозвището „музей на морските кораби“. Например, стражевият кораб „Сметливий“ през тази година ще отбележи 50 години служба. Няколко десантни кораба са още по-стари. А спасителният съд-носител на подводни апарати „Комуна“ е построен още по времената на Руската империя. \r\nНо в момента, пет години по-късно, такова прозвище за Севастопол вече не е актуално. През 2016-2018 година там пристигнаха три фрегати проект 11356: „Адмирал Григорович“, „Адмирал Есен“ и „Адмирал Макаров“. Тези кораби вече извършиха редица походи в Средиземно море. На тяхна сметка са и ракетни стрелби с „Калибри“ по позиции на терористичната организация „Ислямска държава“ и успешни случаи на откриване на чуждестранни подводници. \r\nОсвен тях в състава на 30-а дивизия от надводни кораби влизат стражевите кораби „Питливий“, „Ладний“ и вече споменатия „Сметливий“. Флагман на флота е ракетният крайцер „Москва“ – скоро той отново ще бъде пуснат на вода, но вече в новото си качество. Освен това не е изключено още една от строящите се в момента фрегати проект 22350 тип „Адмирал Горшков“ да бъде изпратен в Черноморския флот. \r\nЗначително събитие стана и възраждането на знаменития черноморски док за подводници. През 2014 година в състава на флота има само една такава – „Алрос“. Но през 2019 година те вече са седем – добавени са кораби проект 6363. Въпреки че юридически мястото на базиране на четвърта подводна бригада е Новоросийск, фактически плавателните съдове са на своето историческо място в Южната бухта на град Севастопол. Две подводници – „Великий Новгород“ и „Колпино“ – служат в сирийското пристанище Тартус. Между другото, черноморските страни - България, Румъния и Украйна - са загубили своите подводни сили. \r\nВ състава на Черноморския флот има четири малки ракетни кораба: от проект 1239 „Бора и „Самум“ и ракети „Москит“, както и два кораба проект 12341 „Штиль“ и „Мираж“ с ракети „Малахит“. Напълно е възможно последните в най-скоро време да бъдат оборудвани с ракетни системи „Уран“. През 2018 година в състава на ЧФ влизат два малки ракетни кораба проект 21631 „Орехово-Зуево“ и „Вишний Волочек“ с ракети „Калибър“. През 2019 година трябва да се присъединят и „Ингушетия“ и „Грайоворон“. От 2019 година флотът ще започне да получава малки ракетни кораби проект 22800, също въоръжени с „Калибър“. Първи ще е „Циклон“, а в момента в Керч и Феодосия се строят още пет. \r\nОсвен тях във флота влизат пет ракетни катера, шест малки кораби за борба с подводници и девет миночистача (тралчика). \r\nСред всички руски флотове, Черноморският разполага с най-голям брой десантни кораби – има седем от тях. Военноморският флот планира да продължи със строителството на десантни кораби, защото в голяма степен благодарение на тях се осигурява функционирането на „сирийския експрес“. От всички руски територии, Крим се намира най-близо до Сирия, затова от полуострова се води снабдяването на руската групировка в близкоизточната страна. Бойната авиация се прехвърля в Сирия, за да участва в операциите на Военнокосмическите сили (ВКС) именно от кримските летища. Подразделения на ЧФ участват в охраната на точките на базиране на руската армия в Сирия и в съпровождането на конвоите с хуманитарна помощ. \r\nПрез 2018 година в състава на ЧФ влиза патрулният кораб проект 22160 „Василий Биков“. Изпитанията на втория представител на тази серия – „Дмитрий Рогачев“ – все още продълбават. Преди броени дни в Керч бе спуснат на вода третият многофункционален боен кораб от ново поколение „Павел Державин“, а до 2022 година в състава на флота ще влязат още три такива. Новопостроените кораби бяха част от новото подразделение на 184 бригада за охрана на  акваторията на  Новоросийск. \r\nПрез лятото в Севастопол ще пристигне нов тралчик проект 12700 „Иван Антонов”. Той ще бъде последван от „Владимир Емелянов“ и „Георгий Курбатов” – от края на Втората световна война изминаха 74 години, но в крайбрежните води на Крим и до момента има морски мини.Освен това, в последно време решаването на задачите по патрулирането на Средиземно море все по-често се прехвърля на Черноморския флот. \r\nОсвен бойните кораби, в състава на ЧФ влязоха и нови спасителни влекачи – на борда си те имат разнообразни подводни апарати. Скоро флотът ще бъде попълнен с нови танкери и многофункционални плавателни съдове. Възможностите за разузнаване са увеличени от новия разузнавателен кораб „Иван Хрус“. \r\nЗадачите за мониторинг на морската среда се решават от 77-а зона за наблюдение. Радарните постове в тази област контролират цялата дейност в Черно и Азовско море. През 2019 г. областта ще получи радарите „МР-232 Буссоль-С“, информацията от които ще бъде изпращана в  автоматизираната система за технически контрол „Рубеж“. \r\nОбщо от 2015 година ЧФ е получил повече от 50 нови кораба, подводници, катери и помощни съдове. На сушата \r\nВ годините на Великата Отечествена война морските пехотинци защитават Одеса, Севастопол и Новоросийск и участват в десанти. Днес 810-а бригада на морската пехота е гордостта на Черноморския флот. През 2016 година това съединение е наградено с орден „Жуков“ за участието си в бойните действия в Сирия, а в началото на 2018-а получава звание гвардейска. Струва си да се отбележи, че бригадата вече замени съветските БТР-80 с най-съвременните БТР-82АМ. \r\nЧФ винаги е бил силен и със своите подразделения от специални части. През 2016 година в състава на флота се появява „крайбрежен спецназ“ – специален отряд за борба с диверсанти, който разполага с противодиверсионни катери „Грачонок“ и бойни катери „Раптор“. \r\nПод управлението на 22 армейски корпус е 126-а бригада на бреговата охрана, която има в състава си танкови, мотострелкови и планински подразделения. По своята боева мощ тази бригада не отстъпва почти нищо на мотострелкова дивизия. В корпуса влиза също и 127-а бригада на разузнаването, снабдена с разнообразно радиоелектронно оборудване и безпилотни летателни апарати. \r\nЗадачите по артилерийската поддръжка решава 8-и полк. В допълнение към РСЗО (Ракетна система за залпов огън) „Торнадо“ той е получил системи РСЗО „Ураган“ и „Ураган-1М“. Освен това в неговия състав има дивизиони, въоръжени с най-съвременните противотанкови системи „Хризантема“. \r\nВ случай на необходимост от запасняци и резервисти може да бъде разгърната 47-а дивизия за териториална отбрана. \r\nПрез 2014 година е възстановена системата за брегова охрана на главната база на ЧФ, а и на целия Крим. Основа на бреговата охрана става 15-а ракетна бригада. В момента в състава й влизат по два дивизиона с брегови ракетни системи „Бастион“ и „Бал“, както и възстановената подземна ракетна система „Утес“. Тази „супербригада“ е способна гарантирано да унищожи всеки влязъл в Черно море чуждестранен военен кораб. \r\nРадиоефирът над Крим се контролира от 475-и център за радиоелектронна борба. На въоръжение в центъра, конкретно има най-съвременните, произведени след 2012 година, системи за заглушаване на връзката на КВ „Мурманск-БН“. \r\nВ Джанкое се базира десантно-щурмови батальон на Въздушно-десантните войски (ВДВ), който е разположен най-близо до руско-украинската граница. През 2019 година в града ще бъде формиран 97-и десантно-щурмови полк към 7-а гвардейска Новоросийска десантно-щурмова (планинска) дивизия. Във въздуха \r\nКрим отдавна е смятан за „непотопяемият самолетоносач“ на Русия. През 2014 година на полуострова са били разположени четири авиационни полка. Един от тях е 43-и морски щурмови полк. През 2016 година той се прости с бомбардировачите Су-24 и в момента на служба в негови състав са щурмовиците Су-30СМ и Су-24М. Други авиополкове са части на 27-а смесена дивизия от 4-а Въздушна армия на ВКС. \r\nПолковете са разположени на летищата Гвардейский, Джанкое и Белбек. На летището Гвардейский е базиран 38-и смесен авиополк с бомбардировачи Су-24М, разузнавателни самолети Су-24МР и щурмовици Су-25СМ. 37-и изтребителен авиополк е базиран на летището Белбек. Той има на въоръжение изтребители Су-27М, Су-27 и Су-30М2. През 2019 година е завършена реконструкцията на летището и сега то може да приема всички видове бойни самолети, включително стратегически бомбардировачи. В Джанкое е разположен 39-и вертолетен авиополк с най-съвременните Ми-28Н, Ка-52, Ми-35 и Ми-8АМТШ. \r\nПрикритието на Крим от въздушни нападения осъществява 31-а дивизия на противовъздушната отбрана (ПВО). През 2017-2018 въздушното пространство на Крим е защитавано от четири дивизиона системи С-400, разположени в Джанкое, Евпатория, Севастопол и Феодосия. Те са поддържани от няколко дивизиона С-300ПМ, както и бойни машини „Панцирь-С“. През зимата на 2018-а година около Керч, за прикритието на Кримския мост, е разположен допълнителен дивизион „Панцирь-С“ и сега небето над полуострова е изцяло покрито. \r\nЗа въздушното пространство следят радари 55Ж6М „Небо-М“. Те са разположени в Крим в началото на 2018 година и отговарят за цялото въздушно пространство над Черно море до проливите Босфор и Дарданели. \r\nВ 22-и армейски корпус влиза 1096-и зенитен полк. Засега той е въоръжен със ЗРК „Оса“, но тя постепенно се заменя от системи „Бук-М2“ и по-съвременните „Бук-М3“. \r\nУправлението на авиационните сили, средствата за ПВО, бойните хеликоптери и дроновете се осъществява с помощта на нова автоматизирана система за управление с елементи на изкуствен интелект. \r\nТуристите, пътуващи по Черно море, при влизането си в Севастопол могат да обърнат внимание на две големи сиви сгради. Това е радар от системата за предупреждение за ракетно нападение „Днепър“. От това място се наблюдава южното и западното направление. Известно е, че през 2019 година в Севастопол ще започне строителството на нов радар „Воронеж-СМ“. \r\nЗа пет години около Крим и Севастопол е създаден мощен защитен „бастион“, който гарантира защитата на жителите на полуострова от всяко нападение отвън. \r\n*** Противопоставянето между сръбската опозиция и полицията стигна до щурм на централата на държавната телевизия, сбивания и пробиви на огражденията. Могат ли безредиците в Белград да прераснат в „майдан“, кой стои зад протестиращите и може ли хипотетична революция в Сърбия да навреди на отношенията й с Русия, пише  руският вестник „Взгляд“  в материал, представен без редакторска намеса. \r\nПротестите в Сърбия започнаха още през декември, но светът им обърна внимание (по-точно, спомни си за тях) през последния уикенд, когато се стигна до сблъсъци между протестиращите и полицията и жандармерията. Веднага прозвуча познатата дума „майдан“ и полузабравеното словосъчетание „цветна революция“. Заедно с това част от демонстрантите излязоха на улицата в жълти жилетки, напомняйки за по-скорошните събития в Париж. \r\nНякои епизоди напомнят събитията от октомври 1993 година в Москва. В събота вечерта десетки протестиращи, начело с лидери на опозицията, нахлуха в сградата на сръбската държавна телевизия РТС и завзеха два входа към зданието. За щастие, сценарият от щурма на телевизионния център „Останкино“ със стрелба и кръв не се повтори. Протестиращите хвърляха яйца по фасадата на сградата, а полицията и специалните части блокираха нахлулите във фоайето и без да употребяват сила ги изтласкаха от там. \r\nСлучващото се засега не прилича на уличните сблъсъци в Париж, на което обърна внимание и президентът Вучич: „При нас няма кадри на хора с разбити глави, каквито се виждат във Франция. Но ако някой от тях извърши насилие, ние ще реагираме веднага. Ето как се държи една сериозна държава“. \r\nВ неделя се случи по-сериозен инцидент. Участниците в безредиците се опитаха с помощта на камион да пробият полицейския кордон около резиденцията на президента Вучич. При това опозиционерите обсадиха двореца на държавния глава. Част от демонстрантите тръгна към полицейския участък, където се намират петима от задържаните за участие в нападението срещу сградата на РТС. Прозвуча и традиционното в такива случаи „полицията с народа!“ – организаторите на протестната акция заявиха, че полицейският профсъюз уж е подкрепил демонстрантите. \r\nВ същото време властите демонстрират  самочувствие и декларираха, че контролират ситуацията. Вучич каза, че не се страхува от предсрочни избори, в които опозицията ще спечели преко сили 17%. „Подгответе избирателните списъци сами, пишете каквото искате в тях ... Пишете, печатайте, пишете, правете каквото искате - ще загубите изборите!“ – заяви уверено сръбският президент в интервю за телевизионния канал „Россия 24“. \r\nТова, което се случва в сръбската столица, е приблизително ясно, но основната, крайната цел на противниците на Вучич не е съвсем ясна. Както съобщи ТАСС от мястото на събитието, лозунгите на протестиращите непрекъснато се променят: или искат оставката на правителството и президента, след това призовават държавния глава да излезе и да се изкаже пред хората. \r\nСамият Вучич в изявлението си нарече един от лидерите на протеста, председателят на партия „Двери“, „фашистът“ Божко Обрадович, а другите двама - бившият кмет на Белград Драган Джилас и бившият външен министър Вук Йеремич – „олигарси“. При цялата яркост на метафората това не дава яснота на случващото се, както и лозунгът „Вучич е крадец!“, с които излизат опозиционерите. \r\nПротестите в Сърбия продължават от края на миналата година и през този период се случи визитата на руския президент Владимир Путин в Белград. \r\nПовод за протестите стана бруталния побой над лидера на опозиционната партия „Левица“ Борко Стефанович в град Крушевац. Нападението се случи в навечерието на конференция на опозиционния блок „Съюз за Сърбия“ (в момента именно тази коалиция разпалва протестите) и след като Стефанович разкритикува публично и рязко президента Вучич. \r\nЧовекът, заради когото официално започна тази конфронтация, Борислав (Борко) Стефанович е колоритна фигура. В началото на 90-те свири на бас-китара в пънк групата „Поколение без бъдеще“. Влиза в политиката след свалянето на Слободан Милишевич и неговата Социалистическа партия. Наистина, той влиза в парламента от прозападната Демократическа партия и даже оглавява нейната фракция. От друга страна, като държавен чиновник, той курира сделката с „Газпромнефт“ за купуване на компанията „Нефтена индустрия Сърбия“ и отговаря за визитата на Дмитрий Медведев в Белград. Така че е трудно да се намери „ръката на Държавния департамент“ в тези събития. \r\nЕкспертите-балканисти са съгласни, че системните и уличните опозиционери, обединени в „Съюза за Сърбия“, са разноцветно обединение. Така например, Божко Обрадович, участвал в нахлуването в сградата на РТС е лидер на движението „Двери“, което се позиционира като консервативно, антиглобалистко и евроскептично. „Сред протестиращите има хора с леви възгледи – привърженици на социалната справедливост, както и бивши активсти на Радикалната партия на Воислав Шешел, и млади хора, които споделят лозунги, близки до тези, които издигаше тази партия“, заяви пред вестник „Взгляд“ старши научен сътрудник и научен секретар на Центъра за изучаване на съвременните балкански кризи към Института за славистика на РАН Ирина Руднева.  \r\nИзданието отбелязва, че президентът Вучич оглавява партията на бившите съратници на Шешел, великосръбският националист, съден от Хагския трибунал. Управляващата Прогресивна партия (СПП) е създадена от част от „умерените радикали“ от Томислав Николич, който впоследствие става президент (2012-2017). В момента тези десни популисти и сръбски патриоти са обвинявани от техните опоненти в национално предателство – в опит да се договорят с косовските албанци. В опозицията са уверени, че държавният глава е одобрил план за размяна на територии. Твърди се, че Прищина е готова да се откаже от северната част на Косово с нейните сръбски анклави (сръбската част на Косовска Митровица и др.), а „режимът на Вучич“ е готов да даде на косоварите населената с албанци Прешевска долина в Южна Сърбия. Главното предателство обаче е в това, че той е готов да признае независимостта на Република Косово. \r\nОт една страна, поддръжниците на опозицията казват, че човек, чиито съветници са сина на Джордж Сорос Александър и съучастникът в нападението срещу Югославия Тони Блеър, не може да бъде сръбски патриот. От друга страна, привържениците на Вучич казват, че няма никакви доказателства за „предателство“, но за сметка на това в редиците на опозицията е пълно с хора, които имат финансови връзки с политици от Европейския съюз. \r\n„Но на дело Вучич не прави отстъпки на Запада по въпроса за признаването на Косово и Западът вече не знае как да застави Белград да се съгласи на това. Всички варианти са изчерпани: преговорите с Прищина са блокирани толкова много, че едва ли могат да продължат, икономическият натиск не помогна, сътрудничеството с Русия, въпреки натиска, продължава“, подчертава балканистът Ирина Руднева. \r\nПоказателно е участието в безредиците на Драган Джилас, който беше кмет на сръбската столица в периода 2008-2013. През 90-те Джилас е активен противник на Слободан Милошевич, а през 2000-те става виден функционер на Демократическата партия. Вестникът припомня, че тази фракция е управляваща за определен период от време, а нейният лидер, прозападният политик Борис Тадич, заема поста президент (Джилас е приемник на Тадич на поста председател на партията). Демократическата партия има лявоцентристка, социал-либерална позиция и се ориентира на сближаване на Сърбия с ЕС и перспективата за влизане в Съюза. \r\nДруг лидер на протестиращите е бившият външен министър и бивш председател на Общото събрание на ООН Вук Йеремич, който е бил и старши съветник по външнополитическите въпроси при Тадич. Едновременно с това той излиза от номенклатурно семейство, представител на влиятелния клан, възникнал във времето на социалистическа Югославия, който се нарича „босненските Кенеди“. \r\nНезависимо от разноцветността на протеста, именно лявоцентристите са неговото ядро, заяви пред „Взгляд“ доцентът от катедра теория и история на международните отношения на СПбГУ Евгений Колосков. \r\nЕвгений Колосков смята, че именно лявоцентристите на първо място са заинтересовани от успеха на уличния протест. „В ядрото на опозицията се намират тези, които не са били на власт от много време. По този начин те се опитват да се върнат в управлението, сваляйки дяснопопулисткото правителство на Вучич и неговата Прогресивна партия, или да окажат натиск над актуалните власти“, твърди експертът. \r\nСпоред Ирина Руднева, Западът може и да е заинтересуван от реализирането на „цветна революция“ в Сърбия, предвид неотстъпчивата позиция на Вучич по косовския въпрос. Но експертът прави уговорката, че трябва да се изчакат реакциите от западните държави за изострянето на конфликта между властта и опозицията в Сърбия. \r\nКолосков, от своя страна, смята, че възможните промени в Белград няма да окажат съществено влияние върху руско-сръбските отношения. „Президентът Владимир Путин не изрази категорична подкрепа за Вучич по време на настоящите протести, които съвпаднаха и с неотдавнашното посещение на руския лидер в Белград. Русия зае доста неутрална позиция“, отбеляза Колосков и повтори: политиката на Сърбия по отношение на европейската интеграция и топлите отношения с Москва едва ли ще се променят фундаментално, независимо дали Вучич ще остане на власт или не.", "date": "2019.03.19", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/19/2636071/predstoyashti-sabitiya-v-stranata-za-19-mart-agentsiya-fokus.html", "text": "От 09.00 часа 4-ти състав на Специализирания наказателен съд ще заседава по делото срещу Симеон Д., Иво П., Трайчо Т., на които са повдигнати обвинения за престъпления по служба. \r\n*** \r\nОт 09.30 часа в заседателната зала на Висшия съдебен съвет ще се проведе заседание на Съдийската колегия.  \r\n*** \r\nОт 10.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в сградата на „Галъп интернешънъл“ на бул. „Джеймс Баучер“ 23 ще се състои дискусия на тема „Готова ли е България за новите предизвикателства пред сигурността“. Организатор на събитието е Институтът по социология „Иван Хаджийски“ заедно с „Галъп интернешънъл“.   \r\n*** \r\nОт 10.30 часа 18-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа Атлантическият съвет на България организира брифинг на тема „Пет години от началото на руската агресия срещу Украйна и от окупацията на Крим” в офиса си на ул. „Будапеща” 34. \r\n*** \r\nОт 11.00 часа Националната библиотека „Св. св. Кирил и Методий” ще бъде представена авторската изложба на фотографа Радослав Първанов – „Аз съм Българка!” – Продължението. \r\n*** \r\nОт 11.00 часа в сградата на ИА „Главна инспекция по труда“ ще се състои пресконференция, на която ще бъде представен информационен портал, на който са публикувани минималните условия на труд в Р България и е създадена възможност чуждестранни работодатели от страните от ЕС, които командироват у нас свои работници и служители, да подават нужните за това уведомления в ИА ГИТ по електронен път. \r\n*** \r\nОт 11.00 часа в EFE Hall на хотел „Маринела“ Движение за Национална кауза (ДНК) ще представи  официално кампанията „Направи го сега\" – естествено продължение на „Направи го за България“.  \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по жалба срещу „Теленор България“ ЕАД. \r\n*** \r\nОт 12.00 часа в Националния пресклуб на БТА ще се проведе пресконференция за представянето на проекта „Повишаване на гражданското участие в процесите на формулиране, изпълнение и мониторинг на политики и законодателство в областта на енергийната ефективност“, изпълняван от сдружение „Българска стопанска камара - съюз на Българския бизнес“.  \r\n*** \r\nОт 12.00 часа пети състав на Комисията за защита от дискриминация ще проведе заседание по преписка, образувана по  жалба срещу „А1 България“ ЕАД.  \r\n*** \r\nОт 12.00 часа в зала „Родина“ на Националния стадион „Васил Левски“ ще се проведе пресконференция по повод официалното обявяване на календара от първенства, състезания и активности в Албена като първият в историята Европейски курорт на спорта, сред които финалите на UEFA EURO. \r\n*** \r\nОт 13.30 часа 7-и състав на Специализирания наказателен съд ще заседава по делото срещу Ивайло С., Венцислав Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Благовест М., Георги а. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа Централната избирателна комисия ще даде пресконференция по повод изтичане на 5-годишния мандат на Комисията. Пресконференцията ще се проведе в зала 1 на Народното събрание на пл. „Княз Александър І“ № 1. \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за изграждането на интелигентна транспортна система на АМ „Тракия“.  \r\n*** \r\nОт 15.00 часа народният представител от „БСП за България“ Жельо Бойчев и общинският съветник Борис Цветков ще проведат приемна за граждани в постоянната приемна на БСП - София на ул. „Леге“ №10. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по жалба срещу КНСБ.  \r\n*** \r\nОт 15.30 часа в Дома на Европа ще се проведе публична дискусия на тема „Фалшиви новини, фалшива реалност: Как да разпознаваме фалшивите новини в кампанията за Европейските избори 2019?“.  В събитието ще вземат участие Теодор Стойчев, ръководител на Бюрото на Европейския парламент в България, Владимир Шопов, политически анализатор, доц. д-р Мария Попова и д-р Ралица Ковачева от Факултета по журналистика и масова комуникация към СУ „Св. Климент Охридски“. \r\n*** \r\nОт 16.00 часа в Иновационен Форум „Джон Атанасов“ на София Тех Парк ще се проведе   прессъобщение относно конференция „Automotive Design – Pininfarina Design: Tradition and Innovation“. \r\n*** \r\nОт 17.00 часа в Аулата на Ректората на СУ „Св. Климент Охридски“ постоянният секретар на Френската академия Елен Карер д`Анкос ще бъде удостоена с почетното звание „доктор хонорис кауза“ на Софийския университет.   \r\n*** \r\nОт 17.30 часа в Литературен клуб „Перото“ ще се проведе церемонията по награждаване във връзка с кампанията „Вдъхновителки 2018“. \r\n*** \r\nОт 18.00 часа зала „Славейков” на Френския институт ще се проведе лекция на Дария дьо Бове, посветена на традициите на изкуството в публично пространство.   \r\n*** \r\nОт 18.30 часа в клуб „Книгата“ („Г. С. Раковски“ – 193 – пресечката с „В. Левски“) ще се състои премиерата на книгата „Задругата“ на Добри Божилов.  \r\n*** \r\nОт 19.00 часа спектакълът „Нирвана“ ще бъде представен в Театър Азарян. \r\n*** \r\nОт 19.00 часа естрадният певец Георги Христов е“ ще гостува с биографичния си концерт-спектакъл „Моят път…” в Зрителната зала на Народно читалище „Родолюбие“.  \r\n*** \r\nОт 11.00 ч. в зала 412 (Учебен корпус №1) в Югозападния университет ще се проведе кръгла маса на тема „Социална и педагогическа подкрепа за деца в риск“.  \r\n*** \r\nОт 13.00 часа в „топла връзка“ между зала „22 септември“ и Община Благоевград ще се проведе пресконференция във връзка с V юбилейно издание на Международния фестивал „Благоевград блус и джаз“.  \r\n*** \r\nОт 13.30 часа в зала 114 на Първи учебен корпус ще се проведе информационен ден за програмата „Еразъм +“.  \r\n*** \r\nОт 13.30 часа Сесийна зала  на община Борино ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nВ Бургаския свободен университет ще се проведе Форум на тема \"Успешният имидж и факторите за изграждане на силен работодателски бранд\".  \r\n*** \r\nОт 09.00 часа в Икономическия университет ще се проведе Форум “Кариери”. \r\n*** \r\nОт 11.00 часа в Градската художествена галерия \"Борис Георгиев\" е организирано Закриване (финисаж) на посмъртната изложба на големия български художник Стоян Цанев (1946-2019).  \r\n*** \r\nОт 14.00 часа в офиса на партия ГЕРБ на ул. „Георги Бенковски” №1, доц. Антоанета Цветкова, председател на постоянната комисията „Здравеопазване” в Общинския съвет ще приема граждани.  \r\n*** \r\nОт 11.30 часа в Зала 302 ще се състои пресконференция за представяне на програма със събития, посветени на 150-годишнината на Читалище „Надежда - 1869“.  \r\n*** \r\nОт 17.30 часа в голямата зала на Община Велико Търново ще започне концерт на СУ „Ем. Станев“. \r\n*** \r\nОт 18.00 часа в зала 30 на Младежкия дом ще се проведе концерт на ученици от Музикалната школа по повод Празника на Велико Търново. \r\n*** \r\nОт 19.00 часа в МДТ „Константин Кисимов“ ще се състои премиерата на оперетата „Теменужката от Монмартър“. \r\n*** \r\nОт 11.30 часа в Кабинета по френски език в СУ „Васил Кънчов“ ще се проведе урок с XII а клас на тема „Франция и приносът ѝ за прогреса на човешката цивилизация“. Събитието е част от Седмицата на франкофонията. \r\n*** \r\nОт 14.00 часа на Покритата писта по лека атлетика ще започне Общинското атлетическо състезание „Лъвски скок”. \r\n*** \r\nОт 10.00 часа Окръжен съд – Добрич ще заседава по дело за откриване на производство по несъстоятелност на „Евроманган“ ЕАД – село Църква, Община Балчик, заведено по молба на „Енерго Про Продажби“ АД – Варна Варна заради неизплатени трудови възнаграждения на работници и непогасени задължения за доставка на електроенергия. \r\n*** \r\nОт 10.00 часа в дискусионна зала „Изида“ ще се проведе междинна пресконференция, на която ще бъде отчетен напредъкът на дейностите по “Интегриран проект за подобряване на водния сектор в град Добрич - фаза 1”,  финансиран от Оперативна програма „Околна среда 2014-2020 г.“. \r\n*** \r\nОт 12.30 часа в Регионалния исторически музей ще се проведе музейна работилница, на която ще бъде представено природното наследство на региона. Модератор е Ивелина Романова от РИМ – Добрич. \r\n*** \r\nОт 17.30 часа в Художествената галерия ще бъде открита изложба на Жулиета Койчева  - живопис и рисунки. \r\n*** \r\nОт 19.00 часа в концертна зала „Добрич“ ще започне спектакълът „Да минеш под дъгата“ на Драматичен театър „Адриана Будевска“ – Бургас. \r\n*** \r\nОт 15.00 часа в Общинска служба по земеделие ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 17.30 часа в конферентната зала на парк-хотел „Кюстендил“ ПП ГЕРБ организира граждански диалог „Европа в нашия дом“ на тема образование. Участие ще вземат зам.-министърът на образованието и науката Таня Михайлова и народните представители от Комисията по образованието и науката Ася Пеева и Борислав Борисов.  \r\n*** \r\nОт 10.30 ч. ще се проведе пресконференция с кмета на Община Ловеч Корнелия Маринова.  \r\n*** \r\nОт 18.00 часа в голямата зала на Общинския младежки дом ще започне концерт на Клуб по спортни танци „Астра“ и Мажоретен състав. \r\n***   \r\nОт 11.30 часа, в сградата на ОД МВР-Пазарджик ще се проведе брифинг за отчета на извършеното от структурите на дирекцията за изминалата 2018 година. На него се очаква да присъстват представители на ръководството на МВР, ГДНП и ГДБОП, на съдебната власт, областната администрация. \r\n*** \r\nВ 08.30 ч. министърът на труда и социалната политика Бисер Петков ще гостува в кабинета на областния управител Ирена Соколова, където двамата ще обсъдят развитието на социалните услуги, както за деца, така и за възрастни в област Перник. Около 10.30 часа министърът на труда и социалната политика Бисер Петков ще даде брифинг за медиите в сградата Центъра за деца/младежи с увреждания (ул. „Владислав Граматик“ № 93). В рамките на посещението си той ще проведе срещи с кмета на Перник д-р Вяра Церовска и със служителите на дирекция „Социално подпомагане“ в града. \r\n*** \r\nОт 12.00 часа в пресклуба на БТА ще се състои пресконференция по повод Световния ден на оралното здраве - 20 март и предстоящия Регионален форум \"Дентална медицина - Панорама - 2019 година\" с участието на д-р Павлин Стефанов - председател на Регионалната колегия (РК) на Български зъболекарски съюз (БЗС)-Плевен и д-р Поля Петева - секретар на Управителния съвет на РК на БЗС.  \r\n*** \r\nОт 18.00 часа на Камерна сцена в Драматично-куклен театър „Иван Радоев“ ще се играе куклената постановка ,,Франклин\" от Полет Боржоа. \r\n*** \r\nОт 09.30 часа в Зала 5 на Окръжен съд ще се гледа съдебното дело на подсъдимия Иван Д. Срещу него е повдигнато обвинение за умишлено убийство и за притежание на незаконно огнестрелно оръжие и боеприпаси.  \r\n*** \r\nОт 12.30 часа в ОУ „Алеко Константинов“  Зорница Христова ще представи комикса „Орелът, врабецът и капчукът“, както и поредицата на издателството „Философски закуски“. Събитието е част от поредицата „Младият Пловдив чете“. \r\n*** \r\nОт 13.30 часа в Зала 1 на Апелативен съд ще се гледа делото, образувано по протест на Пловдивската окръжна прокуратура срещу решение на Окръжен съд – Пловдив, с което е признат за „невинен“ частният съдебен изпълнител с инициали А. А. на 52г.. Срещу него са повдигнати две обвинения- за неплащане на данъчни задължения в размер на 17 950 лв. и на неправомерно разпределение на събрани суми в размер на 3 287 лв. \r\n*** \r\nОт 18.00 часа зала „Съединение” ще бъде домакин на събитието „Портрет на художника и писателя Харалампи Г. Орошаков”. \r\n*** \r\nОт 10.00 часа в Народно читалище „Просвета 1888“ ще се проведе специализирана трудова борса. \r\n*** \r\nОт 14.00 часа в класната стая на II а клас в ОУ „Васил Левски“ ще се проведе среща на децата с представители на „Пътна полиция“ в рамките на междуинституционалното сътрудничество по проекта „Пазители на пътя“. \r\n*** \r\nОт 14.30 часа в зала № 105 в сградата на Община Сливен ще се проведе съвместно заседание на постоянните комисии към Общински съвет – Сливен за разглеждане предложението за одобряване на Общия устройствен план на община Сливен и екологичната оценка към него. \r\n*** \r\nОт 10.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 13.00 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 09.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 11.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 18.00 часа в Регионална библиотека „Захарий Княжески“ ще се проведе вечер на Франкофонията под надслов „Изкуството среща поколенията“. \r\n*** \r\nОт 18.30 часа в къщата музей „Гео Милев“ ще се състои премиерата на книгата „Шест грама“ на Елка Няголова. \r\n*** \r\nОт 10.00 часа в зала „Марица“ областният управител на област Хасково Станислав Дечев ще открие изложба, посветена на 140 години от Учредителното събрание, приело Търновската конституция и възстановило България като самостоятелна държава на картата на Европа. \r\n*** \r\nОт 10.30 часа в заседателната зала на общинската администрация екипът на ОИЦ-Видин ще проведе среща на тема „Мерки по ПРСР за земеделските стопани в област Видин“. \r\n*** \r\nОт 09.30 часа Окръжен съд – Шумен ще заседава по делото „Хитрино“. \r\n***   \r\nОт 11.00 часа на пл. „Кристал“  с поднасяне на венци и цветя пред Паметника на загиналите във войните шуменци ще бъде отбелязана 74-тата годишнина от Дравската епопея.  \r\n***     \r\nОт 15.30 часа в зала 203 на общината ще заседава Постоянната комисия по Здравеопазване и социална политика към Общински съвет- Шумен.", "date": "2019.03.19", "title": "Предстоящи събития в страната за 19 март (Агенция „Фокус“)"}
{"url": "http://www.focus-news.net/news/2019/03/19/2636487/pg-na-gerb-predlaga-spirane-na-sotsialnite-pomoshti-ako-detsata-ne-hodyat-na-uchilishte-obzor.html", "text": "От ПГ на ГЕРБ обявиха, че ще внесат законови промени с цел децата редовно да посещават задължителната училищна и предучилищна форма на обучение. Измененията ще бъдат в законите за социално подпомагане и за семейните помощи за деца. По-строго ще се обвърже редовното посещение на училище с получаването на месечните помощи за безработни, помощите за общинско жилище и за деца. От ГЕРБ предлагат ако за един месец дете отсъства повече от три дни или има 5 неизвинени отсъствия, семейството му да бъде лишено от месечна помощ. „Децата не са ли в задължителна детска градина и в училище - семейството няма да получава семейни помощи от държавата“, заяви председателят на парламентарната Комисия по образование и депутат от ГЕРБ Милена Дамянова. Според ГЕРБ поправката е крайна в сравнение със сегашния режим и няма да има вратички и изключения. „Навсякъде по страната непосещаването на училище е основен проблем, със законопроекта на ГЕРБ правим разумна крачка в посока решаването му“, коментира министърът на образованието Красимир Вълчев. Той обяви, че 11 хил. души и над 1100 екипа работят целогодишно за ежедневното присъствие на децата в училище. Според него обаче това не е достатъчно, а са необходими санкции. „За миналата 2018 г. 39 хил. семейства са санкционирани за непосещаване на децата им на училище“, съобщи социалният министър Бисер Петков, като отчете, че семействата са с около 3000 повече в сравнение с 2017 г. Министърът обясни, че с промените се предлага еднократната помощ за деца, които тръгват на училище, да се изплаща на две части. Идеята е първата част да се изплати в началото на учебната година, а втората в началото на втория срок при положение, че детето продължава да посещава училище. Петков уточни, че средствата от спрените помощи се използват за насърчаване и развитие на обучението на децата. За миналата година спрените помощи са повече от 4 млн. лева.", "date": "2019.03.19", "title": "ПГ на ГЕРБ предлага спиране на социалните помощи, ако децата не ходят на училище (ОБЗОР)"}
{"url": "http://www.focus-news.net/news/2019/03/19/2636077/ot-odmvr-sofiya-otchetoha-53-spad-na-registriranite-prestapleniya-prez-2018-g-spryamo-predhodnata-godina-obzor.html", "text": "През изминалата 2018 г. регистрираните престъпления са с 5.3% по-малко от предходната година и с 0.64% от 2016 г. Отчет-анализът за дейността на ОДМВР-София през 2018 г. бе представен в присъствието на директора на ГДПБЗН гл. комисар Николай Николов, зам.- директора на ГДБОП ст. комисар Стефан Джолев, директорите на РДПБЗН- София и РДГП- Драгоман, административните ръководители на Софийска окръжна прокуратура и Софийски окръжен съд и зам.- областния управител на Софийска област Николай Николов.  \r\nОт името на професионалното ръководство на МВР гл. комисар Николов даде положителна оценка за цялостната дейност на областната дирекция, отчитайки спецификата на населението и обслужваната територия. Като много добри той окачестви предприетите от новото ръководство мерки и постигнатите резултати за подобряване на криминогенната обстановка в Ботевград и Ихтиман. Наблюдаваме вашата работа и напълно подкрепяме усилията, които полагате за осигуряване на безопасна среда за всички граждани в областта. Оценката е на база постигнатото намаляване на престъпността и плавно повишаване на разкриваемостта, както и наложените добри практики преди всичко по отношение на превенцията на правонарушенията. „Отчетените днес резултати показват, че посоката, в която вървите, е добра“, подчерта в заключение гл. комисар Николов. \r\nПоложителна оценка за професионалното взаимодействие с разследващите полицаи, въпреки осезаемия кадрови дефицит, изказа и административният ръководител на СОП Наталия Николова. Тя наблегна на значимостта на работата с непълнолетни, на активния контрол на общоопасните средства и отработването на случаите на дребно хулиганство. С много висока оценка за бързата и професионална работа на служителите, извършили първоначалните процесуално-следствени действия при двете тежки автобусни катастрофи, отнели живота на над 20 души, завърши изказването си окръжният прокурор. „Областната дирекция запазва доброто си ниво по отношение процедурите по ЗЕС, оценяваме всички аспекти на вашата нелека работа“, коментира и Пламен Петков, председател на Софийския окръжен съд. Пълна подкрепа в усилията за намаляване на пътнотранспортния травматизъм декларира и зам.- областният управител на Софийска област Николай Николов, посочвайки, че са предприети мерки и до края на годината е планирано да бъдат извършени ремонти по главни пътни артерии в областта. \r\nВ отговор на направените коментари и препоръки директорът на ОДМВР-София ст. комисар Николай Спасов увери, че ръководството си дава ясна сметка, както за постигнатото, така и за допуснатите пропуски, за отстраняването на които са набелязани конкретни мерки и действия.  \r\nПрез изминалата 2018 г. регистрираните престъпления са с 5.3% по-малко от предходната година и с 0.64% от 2016 г. Разкриваемостта бележи ръст с 0.25 пункта спрямо 2017 г. Регистрираните престъпления по криминална линия и разкриваемостта им се запазват през изминалите години. Отново доминиращи са престъпленията, определяни като “битови”, като от общия брой регистрирани, кражбите заемат дял от 34.5%, а грабежите са 0.9%. \r\nОбщият брой на регистрираните престъпления против личността през 2018 г. бележи устойчивост, а разкриваемостта им спрямо 2017 г. бележи ръст с 8.5 пункта.  \r\nПрез 2018 г. са регистрирани 1287 престъпления против собствеността спрямо 1269 за 2017 г. Разкриваемостта е увеличена на 34.58% спрямо 30.10% за 2017 г. През периода са регистрирани 26 грабежа, спрямо 14 година по-рано. Разкриваемостта е 69.23%. И през 2018 г. кражбите остават най-често извършваното престъпление на територията на ОДМВР София – 81.81% от престъпленията против собствеността. Разкриваемостта при тях е увеличена на 31.81% в сравнение с 2017 г. – 28.38%. \r\nПо отношение на общоопасните престъпления има намаление  на регистрираните- 1310 спрямо 1533 за 2017 г., със 75.42% разкриваемост. С близо 21% се е увеличил броят на регистрираните престъпления с наркотични вещества спрямо 2017г. и със 78% спрямо 2016 г., но разкриваемостта им бележи спад.При регистрираните престъпления за превеждане през граница (9 спрямо 11 за 2017 г.), се наблюдава спад, а разкриваемостта е 88.89%.  \r\nИзвършените престъпления от малолетни и непълнолетни през 2018 г. се увеличават в сравнение с предходните години, като доминиращи са кражбите. В резултат на активните съвместни действия по Механизма за обхващане и задържане в образователната система на деца и ученици в задължителна предучилищна и училищна възраст за учебната 2018-2019г. бяха върнати 530 деца. \r\nНивото на регистрираните икономически престъпления на територията на ОДМВР- София отчита устойчивост. Разкриваемостта през 2018 г. е увеличена с почти 5 пункта спрямо предишните години. В хода на проведените през 2018г. специализирани полицейски операции са иззети: 336 028 къса цигари- увеличение с близо 80%, 1173,22 кг тютюн- увеличение над 3 пъти, 5339,74 литра алкохол- увеличение с над 65% и 19 535 литра гориво.  \r\nПрез 2018г. се отчита намаляване в броя на настъпилите пътнотранспортни произшествия като цяло, намаляване на загиналите, но увеличаване броя на ранените. Активно бе взаимодействието с АПИ, ОПУ – София и фирмите по пътно поддържане, както и с местните управленски структури по оказване на помощ и координация на действията за осигуряване безопасността на движението. \r\nЗа постигнати високи резултати в служебната дейност и конкретен принос при изпълнение на професионални задачи през изминалата година са наградени общо 375 служители на ОДМВР-София.", "date": "2019.03.19", "title": "От ОДМВР-София отчетоха 5,3% спад на регистрираните престъпления през 2018 г. спрямо предходната година (ОБЗОР)"}
{"url": "http://www.focus-news.net/news/2019/03/19/2636074/politsiya-i-dobrovoltsi-izdirvat-2-godishno-dete-ot-burgaskoto-selo-ravnets-obzor.html", "text": "Полиция и доброволци издирват 2-годишно дете от село Равнец. Детето се е изгубило вечерта на 17 март. До момента детето не е открито, като се издирва от служители на Районно управление на МВР „Камено“, Главна дирекция „Гранична полиция“ и доброволци от селото. Издирваното дете се казва Юлиян Иванов Митков (Онур). То е било облечено с бяла или светла връхна дреха с дълъг ръкав. Има лек дефект при придвижването си, изразяващ се във влачене на едното краче. По думите на кмета на село Равнец Христо Колев 2-годишното дете е изчезнало след игра с другите деца от семейството. Децата са си играели около каруца в двора на къщата на дядо си, като около 18.00 часа са тръгнали да се прибират, но 2-годишното дете не било открито. След претърсване на няколко къщи са пристигнали служители на полицията и пожарната и са започнали издирване, първоначално в радиус от 500-600 метра. Търсенето на детето продължава в момента. Семейството му е от малцинствата и има общо 14 деца.  \r\nОколо селото няма опасни водоеми, пресечена местност или пътища. Ако детето бъде разпознато, може да се сигнализира на телефон 112, на телефона на кметството на село Равнец (05517) 2161, както и на мобилния телефон на кмета на селото – Христо Колев 0887873424. \r\nМария КУРТЕВА", "date": "2019.03.19", "title": "Полиция и доброволци издирват 2-годишно дете от бургаското село Равнец (ОБЗОР)"}
{"url": "http://www.focus-news.net/news/2019/03/19/2636080/pravda-prezidentat-na-sarbiya-zayavi-che-e-nuzhno-da-se-prosti-na-nato-za-bombardirovkite-nad-yugoslaviya.html", "text": "Действащият президент на Сърбия Александър Вучич заяви, че страната му трябва да опрости бомбардировките на НАТО. Това той е направил по време на среща в Белград по повод 20 годишнината откакто НАТО бомбардира несъществуващата вече Югославия, пише вестник  „Правда“ .   \r\n„Сърбия не възнамерява да става член на НАТО“, е подчертал Вучич, но според него Северноатлантическият алианс ще приеме далеч по-охотно Сърбия отколкото други европейски държави. „Белград обаче не е заинтересован от членство в него. Той се надява само на собствената си армия“. Той обаче е на мнение, че „съвременна Сърбия е длъжна да прости бомбардировките над бивша Югославия. Да се забрави подобно деяние не е възможно, но да се прости е необходимо“.  \r\nВестникът подчертава, че НАТО бомбардира Сърбия през 1999 година. Тогава в в тази европейска държава бушуваше ожесточена война. В резултата на натовската операция войната беше прекратена. Тъй като ООН не даде позволение за тях, смята се, че са били незаконни и акт на военна агресия. В хода на тази операция загинаха няколко хиляди души.    Ивелина Ватова", "date": "2019.03.19", "title": "„Правда“: Президентът на Сърбия заяви, че е нужно да се прости на НАТО за бомбардировките над Югославия"}
{"url": "http://www.focus-news.net/news/2019/03/19/2636081/ot-sdvr-obyasniha-che-politseyskite-sluzhiteli-ne-narushavat-zakona-pri-izpolzvane-na-lyutiv-sprey-obzor.html", "text": "Използването на лютив спрей от полицейските служители при изпълнение на служебни задължения, е регламентирано в Закона за МВР. Това каза комисар Борислав Муеров, директор на Дирекция „Охранителна полиция“ към СДВР по време на брифинг в СДВР във връзка с протеста в събота, при който полицейски служител използва лютив спрей срещу протестиращи. Във видео от тогава се вижда, че полицейският служител използва химическо оръжие срещу протестиращи граждани, които изтласкват автомобила му.  Но, заради метеорологичната обстановка, вятърът насочва веществото в друга посока и така лютивият спрей се връща при полицейските служители. Инцидентът предизвика бурни реакции в социалните мрежи от гневни коментари, че полицията използва химично оръжие срещу български граждани до подигравателни затова, че служителите на реда не умеят да боравят с лютив спрей. По този повод беше организиран брифинг в сградата на СДВР, където директорът на Дирекция „Охранителна полиция“ Борислав Муеров даде повече информация по случая.  Той обясни, че относно протеста е имало създадена организация от Столична дирекция на МВР и изготвен план. „Мероприятието не е съгласувано от Столична община, броят на протестиращите е бил около 250 души, които не са се подчинявали на никакви разпореждания от полицейските служители“, отбеляза той. По думите му недоволните граждани са се държали доста грубо и вулгарно, както към полицейските служители, така и към медиите. „Чух доста коментари, че сме започнали да ползваме и други помощни средства. Това е процедура при масово нарушаване на обществен ред“, отбеляза комисар Борислав Муеров. „Използването на лютивия спрей е на въоръжение при нас и е регламентирано от Закона за МВР, в чл. 85 където се казва, че при изпълнение на служебните задължения полицейските служители могат да използват физическа сила и помощни средства. На фона на този член има издадена наредба, която също е за използване на помощни средства“, заяви още началникът на дирекция „Охранителна полиция“. По думите му полицейският служител е използвал лютивия спрей като защитна реакция, за да предотврати по-тежки наранявания. Комисар Муеров разказа подробно създалата се ситуация на база доклад, който е изготвен от полицейските служители, след работата с химическото оръжие. „Групата протестиращи, около 250 души,  е започнала едно броене от 10 надолу и след приключване на броенето са се насочили към главната техника, която е била на пътното платно на бул. „Дондуков“. От масовото бутане на протестиращите към полицейската техника, служителят, който е бил в загасения автомобил, с ръчна спирачка, са го изместили няколко метра и е спрял до съседния до него полицейски автомобил. След което водачът на полицейския автомобил е предупредил протестиращите с полицейска сирена, като е мислел, че ще има някакъв респект от пускането на самата полицейска сирена. Това не е дало ефекти“, обяви той. „За да не се получат по-тежки наранявания и инциденти, самият служител е използвал лютив спрей“, уточни комисар Муеров. По думите му  действия на полицая не са в противовес със законодателството и правилата на действие в МВР. При инцидента не са пострадали граждани.  \r\nДаяна ДЮЛГЕРОВА", "date": "2019.03.19", "title": "От СДВР обясниха, че полицейските служители не нарушават закона при използване на лютив спрей (ОБЗОР)"}
{"url": "http://www.focus-news.net/news/2019/03/19/2636078/komsomolyskaya-pravda-poroshenko-zayavi-che-ne-vaznameryava-da-vari-kasha-s-putin.html", "text": "Президентът на Украйна Петро Порошенко заяви, че няма намерение „да вари каша“ с лидера на Русия Владимир Путин. Това той е казал в ефира на телевизионния канал ICTV , пише вестник  „Комсомольская правда“ . \r\nПреди това в понеделник по време на визитата си в Крим  руският държавен глава е отбелязал, че руският и украинският народ не се карат, но на Москва й е трудно да намери път към взаимното разбирателство със сегашното ръководство в официален Киев, думите му са били „не се получава да варим каша и да постигнем някакъв положителен резултат \". \r\nПорошенко е коментирал думите му така: „ Що се отнася до това кой с кого „не може да вари каша“, ще кажа, че нито имам намерение да я варя, нито да я ям, нито на риболов ще отида както правят някои наши кандидати“. \r\nПутин е произнесъл на украински основния си въпрос към властите в Киев. На 18 март той се е срещнал с представителите на обществеността в Крим и в Севастопол и е отбелязал, че онова, което в последно време творят киевските власти „понякога предизвиква просто недоумение“.  Ивелина Ватова", "date": "2019.03.19", "title": "„Комсомольская правда“: Порошенко заяви, че не възнамерява да „вари каша“ с Путин"}
{"url": "http://www.focus-news.net/news/2019/03/19/2636076/nezavisimaya-gazeta-v-minsk-ne-iskat-da-govoryat-i-da-slushat-za-krim.html", "text": "В Минск се проведе пресконференция на руския посланик в Белорусия Михаил Бабич, посветена на годишнината от включването на Крим в състава на РФ. Белоруските медии не обърнаха внимание на събитието по указания от властите, както твърди руската  „Независимая газета“  според неофициалната информация, с която разполага изданието.   \r\nПресконференцията е отразена само от руските медии. Недържавните медии в Минск са демонстрирали безразличие към проявата, като са направили съвместно изявление.   \r\n«Ние, белоруските неправителствени медии, като преценяваме всички плюсове и минуси от присъствието на нашите журналисти на това събитие, решихме да се въздържим от участие в него»,се казва в съвместното изявление на петте най-големи неправителствени средства за масова информация (СМИ) в Белорусия. Те са пояснили, че причината за отказа им е темата на пресконференцията – „Не искаме нашите читатели да сметнат, че участието на журналистите ни означава подкрепа за една от страните в събитията в Крим от 2014-та година“. Журналистите заявяват, че са готови да пишат по други теми, в частност белоруско-руските отношения и да „представят“ позицията на руския посланик пред своите читатели.  \r\nДържавните СМИ са се въздържали от гръмки изявления, но също не са уважили проявата. При това поведението им съвсем не е било неочаквано. В петък още в журналистическата общност усилено са се разпространявали слухове, че отгоре са им спуснали указание да не ходят на пресконференцията за Крим. Освен това, ако неправителствените медии използват като аргумент темата на пресконференцията, то държавните имат и други мотиви.   \r\n«Независимая газета» вече е споменавала, че в края на миналата седмица руският посланик влезе в открит конфликт с белоруското МВнР. В интервю Михаил Бабич започна полемика с президента Александър Лукашенко, според когото русия се отнася доста превзето към белоруската продукция, нарушава съюзническите договорености и несправедливо обвинява официален Минск, че е „храненик“. Ние никога не сме ви били храненици и няма да бъдем. Когато хората слушат това, и аз особено, който съм доста самовлюбен човек, ми иде да се откажа от всякакви съюзи », реагирал тогава белоруския президент. Михаил Бабич се опитал да отговори с числа, че това не е така. Тогава именно МВнР в Минск го нарекло „счетоводител“ и го накарало да „прояви малко уважение“ към държавата, в която пребивава. «За малкото време, през което е в Белорусия, той дори не успя да разбере каква е разликата между федерален окръг и независима държава“, са констатирали във ведомството.  На свой ред Михаил Бабич е обявил официалното изявление на министерството като „брътвеж“.   \r\nВ понеделник на пресконференцията той отново се върнал на тази тема и припомнил, че има право на подобни изказвания. «Ако е нужно на държавата ти, в определен миг посланикът й да стане счетоводител, особено ако той е и добър счетоводител, това е гаранция за нея, че няма да я подминат, нито да я измамят, а точно обратно, че партньорските й икономически отношения са прозрачни и разбираеми не само за чиновниците, но и за всички граждани на държавите, участнички в тези отношения », е заявил руският посланик.  По думите на дипломата, «посланикът не ходи само по приеми и не говори само красиви слова, не изпраща от време навреме по някоя нота, среща-изпраща някого“. «посланикът е най-висшият официален представител на своята държава“. \r\nТака, потвърдиха се и най-неприятните предположения и опасения, които се чуха още докато се съгласуваше кандидатурата на Бабич за посланик в Минск. Тогава се говореше за връзките му с КГБ, за инцидента около назначаването му за посланик в Киев, когато украинската страна отказа да го приеме, като го обяви за „посланик на войната“, „професионален диверсант“ и „класически кандидат на Кремъл за взаимодействие със сепаратистите в Донбас при организиране на силови операции“.   \r\nМинск дължи мълча и съгласува кандидатурата му, но Бабич предизвика раздразнение в белоруските власти, когато започна енергично да посещава предприятията, да пътува из регионите на страната. Поведението му се оценява от експертите като сходно с поведението на самия Лукашенко от 1990-те години, когато той беше решил, че е ударил неговият час да стане глава на съюзното ръководство. Те припомнят, че по онова време на пътуванията на белоруския президент из руските райони се слага точка по разпореждане на Кремъл.   \r\nСега според тях конфликтът може да приключи с отзоваване на посланика. Представители на опозицията в Минск вече са обявили подобно искане.    Ивелина Ватова", "date": "2019.03.19", "title": "„Независимая газета“: В Минск не искат да говорят и да слушат за Крим"}
{"url": "http://www.focus-news.net/news/2019/03/19/2636075/afp-vissh-predstavitel-na-fatah-be-prebit-v-upravlyavanata-ot-hamas-ivitsa-gaza.html", "text": "Висш представител на палестинската партия „Фатах“ е бил жестоко пребит в понеделник в Ивицата Газа, като отговорността за случилото се отправят към управляващата Хамас, съобщава  AFP . \r\nХамас отхвърли твърдението и настоява за разследване на нападението, което е в разгара на насилствено потушаване  на протести в Газа от страна на нейните сили за сигурност. \r\nАтеф Абу Сеиф, говорител на Фатах в Газа и член на Централния комитет на партията, е бил пребит от група мъже недалеч от дома си в анклава, се казва в официално съобщение на палестинската новинарска агенция Уафа, близка до Фатах.  \r\nМахмуд Алул, заместник председател на Фатах, обвини Хамас за инцидента, като го обяви за опит за политическо убийство.  \r\nИяд ал-Бозум, говорител на вътрешното министерство в Газа, заклейми случилото се и заяви пред AFP, че „полицията разследва нападението“.  \r\nПрез 2007 година Хамас прие управлението на Газа от Фатах, но в последните дни е изправена пред поредица от протести срещу растящите цени. Службите за сигурност отвърнаха на недоволството и събранията на хората с насилие, арестувани са журналисти, активисти на движението за правата на човека и други протестиращи. В неделя ООН заклейми насилието на властите, а в понеделник Амнести Интърнешънъл обяви, че нейният местен представител е бил задържан за няколко часа. „потъпкването на свободата на изразяване и използването на мъчения в Газа достигна тревожно високи нива“, е заявил в понеделник Салех Хугази, заместник директор на международната неправителствена организация, отговарящ за Близкия изток и Северна Африка. „В последните дни сме свидетели на насилия, които са шокиращи, организирани от службите за сигурност на Хамас срещу мирни протестиращи, журналисти и наши активисти“, обяви публично той.   Ивелина Ватова", "date": "2019.03.19", "title": "AFP: Висш представител на Фатах бе пребит в управляваната от Хамас Ивица Газа"}
{"url": "http://www.focus-news.net/news/2019/03/19/2636082/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В Минск се проведе пресконференция на руския посланик в Белорусия Михаил Бабич, посветена на годишнината от включването на Крим в състава на РФ. Белоруските медии не обърнаха внимание на събитието по указания от властите, както твърди руската  „Независимая газета“  според неофициалната информация, с която разполага изданието.   \r\nПресконференцията е отразена само от руските медии. Недържавните медии в Минск са демонстрирали безразличие към проявата, като са направили съвместно изявление.   \r\n«Ние, белоруските неправителствени медии, като преценяваме всички плюсове и минуси от присъствието на нашите журналисти на това събитие, решихме да се въздържим от участие в него»,се казва в съвместното изявление на петте най-големи неправителствени средства за масова информация (СМИ) в Белорусия. Те са пояснили, че причината за отказа им е темата на пресконференцията – „Не искаме нашите читатели да сметнат, че участието на журналистите ни означава подкрепа за една от страните в събитията в Крим от 2014-та година“. Журналистите заявяват, че са готови да пишат по други теми, в частност белоруско-руските отношения и да „представят“ позицията на руския посланик пред своите читатели.  \r\nДържавните СМИ са се въздържали от гръмки изявления, но също не са уважили проявата. При това поведението им съвсем не е било неочаквано. В петък още в журналистическата общност усилено са се разпространявали слухове, че отгоре са им спуснали указание да не ходят на пресконференцията за Крим. Освен това, ако неправителствените медии използват като аргумент темата на пресконференцията, то държавните имат и други мотиви.   \r\n«Независимая газета» вече е споменавала, че в края на миналата седмица руският посланик влезе в открит конфликт с белоруското МВнР. В интервю Михаил Бабич започна полемика с президента Александър Лукашенко, според когото русия се отнася доста превзето към белоруската продукция, нарушава съюзническите договорености и несправедливо обвинява официален Минск, че е „храненик“. Ние никога не сме ви били храненици и няма да бъдем. Когато хората слушат това, и аз особено, който съм доста самовлюбен човек, ми иде да се откажа от всякакви съюзи », реагирал тогава белоруския президент. Михаил Бабич се опитал да отговори с числа, че това не е така. Тогава именно МВнР в Минск го нарекло „счетоводител“ и го накарало да „прояви малко уважение“ към държавата, в която пребивава. «За малкото време, през което е в Белорусия, той дори не успя да разбере каква е разликата между федерален окръг и независима държава“, са констатирали във ведомството.  На свой ред Михаил Бабич е обявил официалното изявление на министерството като „брътвеж“.   \r\nВ понеделник на пресконференцията той отново се върнал на тази тема и припомнил, че има право на подобни изказвания. «Ако е нужно на държавата ти, в определен миг посланикът й да стане счетоводител, особено ако той е и добър счетоводител, това е гаранция за нея, че няма да я подминат, нито да я измамят, а точно обратно, че партньорските й икономически отношения са прозрачни и разбираеми не само за чиновниците, но и за всички граждани на държавите, участнички в тези отношения », е заявил руският посланик.  По думите на дипломата, «посланикът не ходи само по приеми и не говори само красиви слова, не изпраща от време навреме по някоя нота, среща-изпраща някого“. «посланикът е най-висшият официален представител на своята държава“. \r\nТака, потвърдиха се и най-неприятните предположения и опасения, които се чуха още докато се съгласуваше кандидатурата на Бабич за посланик в Минск. Тогава се говореше за връзките му с КГБ, за инцидента около назначаването му за посланик в Киев, когато украинската страна отказа да го приеме, като го обяви за „посланик на войната“, „професионален диверсант“ и „класически кандидат на Кремъл за взаимодействие със сепаратистите в Донбас при организиране на силови операции“.   \r\nМинск дължи мълча и съгласува кандидатурата му, но Бабич предизвика раздразнение в белоруските власти, когато започна енергично да посещава предприятията, да пътува из регионите на страната. Поведението му се оценява от експертите като сходно с поведението на самия Лукашенко от 1990-те години, когато той беше решил, че е ударил неговият час да стане глава на съюзното ръководство. Те припомнят, че по онова време на пътуванията на белоруския президент из руските райони се слага точка по разпореждане на Кремъл.   \r\nСега според тях конфликтът може да приключи с отзоваване на посланика. Представители на опозицията в Минск вече са обявили подобно искане.   \r\n*** Президентът на Украйна Петро Порошенко заяви, че няма намерение „да вари каша“ с лидера на Русия Владимир Путин. Това той е казал в ефира на телевизионния канал ICTV , пише вестник  „Комсомольская правда“ . \r\nПреди това в понеделник по време на визитата си в Крим  руският държавен глава е отбелязал, че руският и украинският народ не се карат, но на Москва й е трудно да намери път към взаимното разбирателство със сегашното ръководство в официален Киев, думите му са били „не се получава да варим каша и да постигнем някакъв положителен резултат \". \r\nПорошенко е коментирал думите му така: „ Що се отнася до това кой с кого „не може да вари каша“, ще кажа, че нито имам намерение да я варя, нито да я ям, нито на риболов ще отида както правят някои наши кандидати“. \r\nПутин е произнесъл на украински основния си въпрос към властите в Киев. На 18 март той се е срещнал с представителите на обществеността в Крим и в Севастопол и е отбелязал, че онова, което в последно време творят киевските власти „понякога предизвиква просто недоумение“. \r\n*** В деня, когато се отбеляза годишнина от присъединяването на Крим към РФ МВнР на Русия се обърна с призив към НАТО и ЕС да не се занимават с политиканство, а „да се вслушат в гласа на кримчани“,  пише вестник  „Коммерсантъ“ . \r\n«Добре би било, ако в ЕС и в НАТО престанат да се занимават с политиканстване и най-после се вслушат в гласа на жителите на Крим. Крайно време е да се признае демократичният избор, който направиха хората от Крим и Севастопол и да се обърне внимание на положителните промени, които настъпиха в техния живот откакто се присъединиха към Руската федерация », се казва в коментарите, публикувани на сайта на руското външнополитическо ведомство. \r\nНовите санкции на Евросъюза по отношение на някои руснаци, които са съпричастни към инцидента в Керченския пролив, според МВнР на РФ са „възмутително решение“ и опит „да се натрупат политически точки, като се провокира украинската страна“ в конфликта. \r\nИзданието припомня следните факти:  На 16 март 2014 година в Крим се проведе референдум. По официални данни, 96,77% от гласувалите са настоявали за присъединяване на полуострова към Русия. На 18 март Крим и Севастопол влизат в състава на Русия.   САЩ, Европейският съюз и други държави не признаха резултатите от гласуването и въведоха санкции срещу Русия.    \r\n*** Действащият президент на Сърбия Александър Вучич заяви, че страната му трябва да опрости бомбардировките на НАТО. Това той е направил по време на среща в Белград по повод 20 годишнината откакто НАТО бомбардира несъществуващата вече Югославия, пише вестник  „Правда“ .   \r\n„Сърбия не възнамерява да става член на НАТО“, е подчертал Вучич, но според него Северноатлантическият алианс ще приеме далеч по-охотно Сърбия отколкото други европейски държави. „Белград обаче не е заинтересован от членство в него. Той се надява само на собствената си армия“. Той обаче е на мнение, че „съвременна Сърбия е длъжна да прости бомбардировките над бивша Югославия. Да се забрави подобно деяние не е възможно, но да се прости е необходимо“.  \r\nВестникът подчертава, че НАТО бомбардира Сърбия през 1999 година. Тогава в в тази европейска държава бушуваше ожесточена война. В резултата на натовската операция войната беше прекратена. Тъй като ООН не даде позволение за тях, смята се, че са били незаконни и акт на военна агресия. В хода на тази операция загинаха няколко хиляди души.", "date": "2019.03.19", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/19/2636088/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Правителството на Тереза Мей навлезе в конституционен хаос след като председателят на Камарата на общините не допусна премиерът да поиска трето гласуване от депутатите за нейната сделка по Брекзит. Това може да стане реален факт, ако се стигне до фундаментална промяна на самата сделка, пише днешният  The Guardian .  \r\nВ оставащите 11 дни до официалното напускане на Евросъюза от Великобритания, Мей е принудена да насочи плановете си към друг смислен вот, тъй като Джон Бъркоу обяви, че тя не може да изпита депутатите да гласуват за една и съща сделка, след като те самите я отхвърлиха вече на два пъти пир това с огромни разлики в гласувалите в нейна подкрепа и против. Междувременно бюрократите от ЕС се канят да й предложат нова дата, до която да се отложи Брекзит, за да се разреши кризата.  \r\nКато се ръководеше от парламентарните процедури, Бъркоу обяви, че въпросът „ може да не бъде отново повдигнат по време на една и съща сесия“, а това вече представлява „едно отдавна съществуващо и твърдо правило“, чиито корени са в прецедент от 1604 година. Сегашният казус трябва „да не се отличава от него  като словесност, но да е различен по същина“, е казал председателят на Долната камара и така е намекнал, че трябва да има промяна в онова, което ЕС предлага.   \r\nБъркоу няма да позволи ново гласуване на сделката по Брекзит, ако ЕС не се съгласи на нови промени, както и се случи.  Изненадващата му намеса означава, че Мей ще трябва в четвъртък да отиде на лидерската среща в Брюксел с молба за дълго отлагане на правоприлагането на Член 50 от Лисабонския договор. Това на свой ред ще означава, че Обединеното кралство ще похарчи повече от 100 млн. паунда, за да участва в изборите за Европейски парламент.   \r\nПо време на отлагането парламентът трябва да вземе решение как да излезе от задънената улица, потенциално през втори референдум, избори или междупартийно предложение за мек Брекзит. Алтернативата, според правителствени източници, е Мей да успее да договори с ЕС достатъчно дълго да се проточи действието на Член 50, пир което да се приеме специална „клауза за излизане“, която да дава възможност то да бъде прекратено в момента, в който нейната сделка мине в парламента преди европейските избори.   \r\nСъществува и опция, която не трябва да се пропуска, определяна като „ павиране, трасиране на вота„ – да се остави споразумението настрана, ако мнозинството в Долната камара се споразумее да прегледа отново цялата сделка.   \r\nНякои твърдолинейни консервативни брекзитиери са доволни, че се провалиха усилията на Мей да прокара проекта си. Те се надяват ЕС да наложи вето на удължаване на действието на Член 50 и Обединеното кралство да се види принудено да напусне Съюза на 29 март без сделка. Правителствени източници съобщават, че се  обсъжда подобен сценарий, но с уговорката, че ЕС е твърде благосклонен да разреши удължаване на действието на станалия прословут Член 50-ти.  Според един от тях, „съвсем ясно е, че мотивът на Председателя е да изключи възможността за смислен вот през тази седмица, което на практика означава начин да се запази вероятността за по-малко удължаване.  Кара те да повярваш, че той иска по-продължително действие, при което парламентът ще овладее процеса и ще наложи мек Брекзит. Но ако човек мисли, че това не води до сделка, трябва да му кажа, че е на съвсем погрешен път – Бъркоу никога нямаше да постъпи така, ако целта му беше друга.“  \r\nВ понеделник вечерта всички на Даунинг Стрийт 10 се бяха заключили да обсъждат как да заобиколят решението на парламентарния председател, за да усетят да постигнат нов смислен вот през другата седмица. Първоначално правителството беше шокирано от онова, което Бъркоу обяви, и не беше в състояние да коментира какво възнамерява Мей да предприеме като реакция. Късно в понеделник вечерта и министри, и други представители на Даунинг Стрийт отговаряха на всички въпроси по един и съши начин: „Това е нещо, което изисква точно и ясно да се обсъди и има нужда от малко време“.  \r\nКакто каза един от министрите: „Точно когато изглеждаше, че редът ще се появи от хаоса и в един миг се надявахме, че сме постигнали достатъчно голяма подкрепа за сделката, Бъркоу измисли този мотив, за да възстанови хаоса“. \r\n*** Холандската полиция е задържала 37-годишен мъж, когото подозира, че е застрелял трима души и още петима е ранил във вероятна терористична атака в трамвай, пише днешният  The Telegraph .  \r\nГьокмен Танис, с турски корени, в понеделник от сутринта остави затворени големи части на Утрехт, включително и джамии, училища и бизнес офиси. Локалното равнище за заплаха от терористична акция беше на най-висока степен, пета, макар че в социалните и международните медии все повече доказателства се появяваха, че то е личностно мотивирано.   \r\nПо време на осемчасовото му преследване жителите на града бяха посъветвани да си останат в домовете, а полицията изпрати сови части да охраняват джамиите из цяла Нидерландия. С необичайна бързина тя установи името му и разпространи  негови снимки. Кварталът, където е предприел акцията си е тих жилищен район на Утрехт, след това убиецът е избягал като е откраднал червена кола, марка Renault Clio.  \r\nСпоред местният държавен обвинител Рутджър Дженкен имало е първоначални индикации, които са допускали извършването на терористичен акт.  Вечерта в понеделник на пресконференция той е заявил: „Първото тълкуване на случилото се, според свидетелски показания и доказателства, доказваха тази хипотеза, но не можехме да изключим и други мотиви“.  \r\nРедица публикации обаче, както в холандските медии, така и в турските, допускаха, че е възможно да има и лични мотиви, целейки се най-вероятно в жена – снаха или бивша партньорка.  \r\nПрез 2013 година Танис е бил осъждан за опит да убие след като е стрелял по жилищна сграда.  Само период две седмици е бил в затвора с обвинение в изнасилване от 2017 година, а преди това е бил арестуван за кражба на моторно превозно средство, което е карал под влияние на токсични вещества и оплювайки полицаи.   \r\nПремиерът Марк Рут обяви на пресконференция, че всички знамена на правителствените и държавни сгради ще бъдат на половина смъкнати във вторник: „каквито ще да са мотивите му, трима души умряха, а други трима се борят за живота си. Целият свят почувства това, и ние не може да не мислим за случилото се“.    \r\nРайонът на стрелбата бързо е бил блокиран от полицията, три травматични хеликоптера са били извикани, а антитерористични полицейски части и въоръжени полицаи са наводнили улиците. \r\nГрет Олдънлам е станала свидетелка как парамедиците са изнасяли тяло, покрито с чаршаф и цялото в кръв: „Не мога да повярвам, че това се случва в моята страна. Вече никъде няма сигурност. Представяте ли си – тези нещастни хора, простреляни, мъртви в трамвай, в спокоен и тих понеделник“.  \r\nЗа холандския бродкастър NOS, свидетел от самия трамвай е казал: “Видях, че някой лежи извън трамвая и си помислих, че тази жена е прегазена. Хората спираха колите си и тичаха към нея. После се появи и стрелецът, който беше с пистолет в ръка. Чух хората да викат „стрелецът!“ и аз избягах“. \r\nУчилищата и бизнес офисите, както и много магазини от дребния и средния бизнес останаха затворени, което задържа хората у дома, от където наблюдаваха прелитащите дронове и хеликоптери. \r\nПо време на вечерната си пресконференция в понеделник полицията е съобщила, че има и втори заподозрян, който е арестуван през деня. Кметът на Утрехт е казал: „Днес е черен ден за нашия град“. \r\n*** Турският президент Реджеп Тайип Ердоган обеща да изпрати обратно терористите, които взеха на прицел мюсюлманите в страната, „в ковчези“. Неговото име беше споменато в списъка на световните лидери в манифеста на нападателя от Нова Зеландия, пише в днешния си брой  The Daily Express . \r\nВ петък самотен стрелец извърши нападения в две джамии в Крайстчърч, Нова Зеландия, като уби 50 души и нарани още дузина. Заподозреният Брентън Тарант публикува онлайн „манифест“, в който има призиви да бъдат убити кметът на Лондон Садик Кхан, германският канцлер Ангела Меркел и турският президент Реджеп Тайип Ердоган. Документът, озаглавен Великото заместване“, дава, макар и смътна, представа как Тарант е бил повлиян от крайнодесния норвежки масов убиец Андерс Брейвик, който уби 77 души през 2011 година.  \r\nВ понеделник, по време на възпоминателна церемония в памет на избитите през 1915 година османски войници в кампанията край Галиполи срещу британските, австралийските и новозеландските сили, Ердоган предупреди новозеландците, че ще им върне всеки заподозрян в тероризъм „в ковчег“, ако се опитат да пренесат антимюсюлманските нападения в Турция.  \r\nКато използва шока от терористичните нападения като доказателство за световния сантимент срещу мюсюлманите и като една по-голяма заплаха за самата Турция,  Ердоган се обърна към тълпата в Канаккале с думите: „Ние сме тук от 1 000 години и ще останем тук до времето, когато настъпи апокалипсис.Това е волята на Господ. Те се опитват да ни проверяват от 16,500 клм разстояние, от Нова Зеландия, с посланията, които ни изпращат. Това не е отделен акт, това е организирано.” \r\nКато намекваше за името на Истанбул преди идването на мюсюлманите, по времето, когато градът е бил християнски, той заяви „Никога няма да превърнете Истанбул в Константинопол“.   \r\n“Вашите деди дойдоха тук … и се върнаха в ковчези. Вън от съмнение е, че и вас ще ви изпратим обратно по същия начин.“ \r\nТези думи са произнесени след новината, че по време на срещите в предизборната кампания, проведени часове след атаките, г-н Ердоган е показал снимки от убийствата на негови привърженици от проислямистката му партия „Справедливост и развитие“. Това негово поведение е било критикувано в Крайстчърч като заплашващо живота на новозеландците, които пътуват по света.   \r\nВъншният министър на островната държава Уинстън Питър е говорил след заседание на кабинета на Нова Зеландия, като е споменал на своя турски колега, че е грешка по време на предизборната си кампания Ердоган да използва подобни снимки и видеоматериали.", "date": "2019.03.19", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/19/2636086/sport-rayo-valekano-uvolni-michel.html", "text": "Ръководството на Райо Валекано реши да се раздели със старши треньора си Мигел Анхел Санчес заради негативната серия на отбора в испанската Ла Лига. \r\nПод негово ръководство, тимът има седем поредни загуби в първенството и във временното класиране е на предпоследното 19 място с 23 точки. След него е само Уеска. \r\nМичел пое Райо през февруари 2017 година, но през настоящия сезон формата на отбора не е никак задоволяваща. Все още не е ясно кой ще е наследникът му. Очаква се в следващите дни клубът да обяви и тази новина.", "date": "2019.03.19", "title": "Спорт: Райо Валекано уволни Мичел"}
{"url": "http://www.focus-news.net/news/2019/03/19/2636089/pregled-na-mezhdunarodnite-novini-do-6-chasa-agentsiya-fokus.html", "text": "Москва признава новото име на Македония  - \"Република Северна Македония\". Това се посочва в съобщение от Министерството на външните работи на Руската федерация, предава  TACC . \r\n\"На 19 февруари 2019 г. руското посолство в Скопие получи бележка от Министерството на външните работи на Република Македония с уведомление за промяна на официалното име на тази държава на Република Северна Македония. Руската федерация признава тази страна под новото име Република Северна Македония\", информира външнополитическото ведомство в Москва. \r\nНа 17 юни 2018 г. външните министри на Македония и Гърция подписаха договор на брега на Преспанското езеро за новото официално име на бившата югославска република. Целта на документа е да разреши дългогодишния спор с Атина за името на балканската република, което съвпада с името на северния гръцки регион, и да отвори пътя на Скопие за НАТО и Европейския съюз. На 11 януари 2019 г. парламентът на Македония одобри изменението на конституцията, а две седмици по-късно гръцкият парламент ратифицира споразумението. На 14 февруари Министерството на външните работи на Република Северна Македония уведоми Секретариата на ООН, държавите-членки и страните наблюдатели на ООН, както и всички международни и регионални организации, за промяната на името на страната. \r\n*** В Министерството на правосъдието в Скопие се провежда първата среща, на която властта и опозицията съгласуват позициите около законопроекта за Прокуратурата. С него се решава и проблемът със статута на Специализираната прокуратура. Той е едно от условията да се започнат преговори за присъединяването  на страната в  Европейския съюз, информира скопското издание  „Вечер“ . \r\nПреди срещата правосъдният министър Рената Тренески-Дескоска заяви пред медиите, че очаква всички участници да допринесат за създаването на качествен закон, който ще е съобразен с международните стандарти, че няма да правят опити да се позволи на бивши или бъдещи извършители на престъпления да избегнат своята отговорност. Що се отнася до искането на ВМРО-ДПМНЕ Катица Янева да не е специализиран прокурор Дескоска отговори, че това е от компетенциите на Съвета на прокурорите.  \r\n„Според действащото законодателство мандатът на специализирания прокурор изтича тази година. Като се има предвид, че нито Мицковски, нито Зоран Заев, нито Министерството на правосъдието избира главен прокурор, отговор на този въпрос трябва да даде именно този Съвет. Затова  не трябва да говорим за хора, а за създаване на система, основана на принципи, която и утре да е гарант за справедливо изпълнение на процедурите от страна на Специализираната прокуратура“, е заявила македонският правосъден министър.  \r\nИван Менкиноски, представител на опозиционната ВМРО-ДПМНЕ, заяви, че Специализираната прокуратура е само част от целия процес и неговата партия ще представи совите конструктивни забележки: „Обявихме, че много ратифицирани международни актове не се прилагат на практика. Аз обаче се надявам, че ще намерим общ език“.  \r\nАртан Груби от Демократичен съюз за интеграция (ДСИ) заяви, че партията му подкрепя решението да се изясни статута на Специализираната прокуратура  в рамките на Общата прокуратура и се надява да убеди и колегите си от опозицията също да се присъединят към постигането на окончателен консенсус. \r\nПо-рано в понеделник премиерът Зоран Заев заяви, че на тези срещи няма да се говори за отделни личности, че нито той, нито Мицкоски не са хората, които трябва да решават кой да ръководи тази институция. Той предупреди, че ако опозицията не гласува новия закон, който според македонското законодателство трябва да се приеме с две трети мнозинство, тогава Специализираната прокуратура ще продължи да функционира според сега действащата правна норма. “Трябва да има сериозна система на държавното обвинение. Имаме прекрасен закон благодарение на помощта на международната общност, на експертите, на Венецианската комисия. Дълъжни сме да си понесем отговорността като участници в живота на обществото. Убеден съм, че това не са преговори, а разговори в работни групи между две политически партии, които искат да се гарантира функционираща съдебна система”, е казал в понеделник Заев.   \r\nТези срещи се очаква да продължат и в следващите дни. В края на март проектът за този закон трябва да влезе в парламента. Тогава започва кампанията за президентските избори. \r\n*** Сръбският президент Александър Вучич ще помилва всички, арестувани по време на протестите, съобщава македонската телевизия  НОВА ТВ , като се позовава на белградския вестник Blic.  \r\nСръбското издание публикува информация от източник, близък до президентската институция, според който „онези, които подадат молба за помилване, ще бъдат освободени“.  \r\nПомилването се отнася за всички, с изключение на лицата, които са внесли резачка в сградата на държавното радио и телевизия и са заплашвали журналистите, нито за онези, които на протеста пред президентството на Сърбия \"са се били и са нападали с нож полицаите\".  \r\nПредставителите на \"Съюз за Сърбия\" (СС) предварително призоваха компетентните органи и сръбския президент да освободят арестуваните при безредиците по време на протестите. В противен случай обявиха, че ще организират мирни протести и дежурства пред Президентството, а кампанията им ще продължи под мотото \"За децата няма да ви простим\". Един от лидерите на СС, Драган Джилас, заяви, че акцията за нахлуване в сградата на сръбското държавно радио и телевизия не е планирана. На пресконференция той е пояснил, че  “Вучич има правомощия по закон и според Конституцията да реши амнистията на тези лица и да прекрати съдебните процедури срещу тях, да върне тези млади хора обратно в семейството и училището\". \r\n*** Двете най-големи опозиционни партии, дясноцентристката Демократична лига на Косово и движението „Самоопределение“ искат ново правителство да представлява Прищина в диалога със Сърбия, информира електронното издание на прищинския вестник  Gazeta Express . Управляващите партньори обаче настояват опозицията да се присъедини към тях в диалога с Белград.   \r\nВ момента тези две партии се противопоставят на начина, по който Косове се представя в диалога със Сърбия. Те искат съставяне на ново правителство, което да е легитимно при воденето на този диалог. Лявата „Самоопределение“ предлага да се проведат предсрочни избори, а дясната Демократична лига за Косово – създаването на правителство на широка основа. „Диалогът се е преобразувал в надпревара за показване на мускули, както и в инструмент да се удържи властта. Превърнал се е в гладиаторска арена, като онези, които са във властта, се опитват да отвлекат вниманието на гражданите от реалните проблеми. Ако някой от управляващата коалиция действително милее за своята държава, а аз не се и съмнявам, че там има такива хора, но те ще трябва да признаят, че са излъгали хората и е ударил часът да си подадат оставките. Подаване на оставки и бързи преждевременни избори,”, е написал в социалните медии Иса Мустафа, председател на Демократичната лига на Косово. \r\n*** В разгара на политическата криза около напускането на ЕС от Великобритания Църквата на Англия е поканила в понеделник енориашите си да се включат в неформални дискусии за Брекзит, обявени като срещи „на чаша чай“, предава  AFP .  \r\n Църквите са насърчавани да провеждат „срещи на кафе“ на 30 и 31 март, това е в края на решаващата седмица за изхода от дългите политически дебати, тъй като на 29 март е датата, определена отдавна като официална за излизането на Обединеното кралство от ЕС. \r\nДевизът на тези срещи е „Заедно“ и под него ще започнат разговори, без значение какви са възгледите на енориашите за политическото събитие. \"Надявам се, че всеки от нас ще се моли за страната ни в това съдбоносно време“, се казва в обръщение на Кентъбърийския архиепископ Джъстин Уелби, който се смята за духовен водач на световната Англиканска Църква.  „В следващия един век Църквата ще се помни с начина, по който е реагирала в този съдбоносен миг в живота на нашата нация и страна“, твърди архиепископът, като е пояснил, че ще се „настоява за уважение към интегритета на различните позиции“.  \r\nТри години след референдума, когато 52 на сто от британците подкрепиха идеята за напускане на Евросъюза, страната продължава да е все тъй горчиво разделена. \r\nСамо след 11 дни проектът на сделката по Брекзит, предложен от премиера Тереза Мей, трябва да влезе в парламента, а в момента се наблюдава втвърдяване на позициите в цялото британско общество – както за, така и против. \r\nЦърквата на Англия наброява около 25 милиона покръстени членове в Уелс и Англия, въпреки бързия спад на доверие към самата нея през последните години. \r\nСред материалите, които Църквата разпространи, е и „Молитва за нацията“, с която се призовава „да обединим нашата нация и да поведем нашите лидери“. Има и други молитви, които се обръщат към Бог „да спаси нашата парламентарна демокрация“ и да помогне на Евросъюза, който „може да ръководи с мъдрост и просветление, с желание да бъде лидер и да позволи да го водят“.  \r\n***  Неотдавна президентът Путин призова да се облекчи визовия режим в Русия, в това число и с Япония. В същото време дипломатите се обявиха против тази идея с аргумента, че подобни въпроси трябва да се решават въз основа на взаимността. Путин искаше облекчение на русикя визов режим, но ръководителят на външнополитическото му ведомство Сергей Лавров не се съгласи с това президентско предложение и президентът „беше принуден да се вслуша в мнението на специалистите“, информира руската англоезична агенция  EADaily , която цитира РИА „Новости“.   \r\n«Както настояват сътрудниците на МВнР въпроси от подобен род се решават на основата на взаимността. Затова и на този етап ние ще продължим да работим в този формат, но ще се стремим да премахнем всички визови бариери“, е отбелязал държавният глава, като едновременно с това е изтъкнал, че Русия е готова да издаде виза на японския премиер Шиндзо Абе за 5 или десет години, за да не се налага всеки път, когато пътува, да получава нова. Руският лидер е пояснил още, че ще се работи и „да се увеличава броят на държавите, чиито граждани ще могат да получават електронна виза, ако пътуват на територията на РФ, в това число влизат и страните от Азиатско-тихоокеанското икономическо сътрудничество (АТИС)». \r\n*** Висш представител на палестинската партия „Фатах“ е бил жестоко пребит в понеделник в Ивицата Газа, като отговорността за случилото се отправят към управляващата Хамас, съобщава  AFP . \r\nХамас отхвърли твърдението и настоява за разследване на нападението, което е в разгара на насилствено потушаване  на протести в Газа от страна на нейните сили за сигурност. \r\nАтеф Абу Сеиф, говорител на Фатах в Газа и член на Централния комитет на партията, е бил пребит от група мъже недалеч от дома си в анклава, се казва в официално съобщение на палестинската новинарска агенция Уафа, близка до Фатах.  \r\nМахмуд Алул, заместник председател на Фатах, обвини Хамас за инцидента, като го обяви за опит за политическо убийство.  \r\nИяд ал-Бозум, говорител на вътрешното министерство в Газа, заклейми случилото се и заяви пред AFP, че „полицията разследва нападението“.  \r\nПрез 2007 година Хамас прие управлението на Газа от Фатах, но в последните дни е изправена пред поредица от протести срещу растящите цени. Службите за сигурност отвърнаха на недоволството и събранията на хората с насилие, арестувани са журналисти, активисти на движението за правата на човека и други протестиращи. В неделя ООН заклейми насилието на властите, а в понеделник Амнести Интърнешънъл обяви, че нейният местен представител е бил задържан за няколко часа. „потъпкването на свободата на изразяване и използването на мъчения в Газа достигна тревожно високи нива“, е заявил в понеделник Салех Хугази, заместник директор на международната неправителствена организация, отговарящ за Близкия изток и Северна Африка. „В последните дни сме свидетели на насилия, които са шокиращи, организирани от службите за сигурност на Хамас срещу мирни протестиращи, журналисти и наши активисти“, обяви публично той. \r\n***", "date": "2019.03.19", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/19/2636085/the-daily-express-turtsiya-obeshta-da-varne-novozelandtsite-v-kovchezi-sled-kato-erdogan-e-spomenat-v-manifesta-na-terorista.html", "text": "Турският президент Реджеп Тайип Ердоган обеща да изпрати обратно терористите, които взеха на прицел мюсюлманите в страната, „в ковчези“. Неговото име беше споменато в списъка на световните лидери в манифеста на нападателя от Нова Зеландия, пише в днешния си брой  The Daily Express . \r\nВ петък самотен стрелец извърши нападения в две джамии в Крайстчърч, Нова Зеландия, като уби 50 души и нарани още дузина. Заподозреният Брентън Тарант публикува онлайн „манифест“, в който има призиви да бъдат убити кметът на Лондон Садик Кхан, германският канцлер Ангела Меркел и турският президент Реджеп Тайип Ердоган. Документът, озаглавен Великото заместване“, дава, макар и смътна, представа как Тарант е бил повлиян от крайнодесния норвежки масов убиец Андерс Брейвик, който уби 77 души през 2011 година.  \r\nВ понеделник, по време на възпоминателна церемония в памет на избитите през 1915 година османски войници в кампанията край Галиполи срещу британските, австралийските и новозеландските сили, Ердоган предупреди новозеландците, че ще им върне всеки заподозрян в тероризъм „в ковчег“, ако се опитат да пренесат антимюсюлманските нападения в Турция.  \r\nКато използва шока от терористичните нападения като доказателство за световния сантимент срещу мюсюлманите и като една по-голяма заплаха за самата Турция,  Ердоган се обърна към тълпата в Канаккале с думите: „Ние сме тук от 1 000 години и ще останем тук до времето, когато настъпи апокалипсис.Това е волята на Господ. Те се опитват да ни проверяват от 16,500 клм разстояние, от Нова Зеландия, с посланията, които ни изпращат. Това не е отделен акт, това е организирано.” \r\nКато намекваше за името на Истанбул преди идването на мюсюлманите, по времето, когато градът е бил християнски, той заяви „Никога няма да превърнете Истанбул в Константинопол“.   \r\n“Вашите деди дойдоха тук … и се върнаха в ковчези. Вън от съмнение е, че и вас ще ви изпратим обратно по същия начин.“ \r\nТези думи са произнесени след новината, че по време на срещите в предизборната кампания, проведени часове след атаките, г-н Ердоган е показал снимки от убийствата на негови привърженици от проислямистката му партия „Справедливост и развитие“. Това негово поведение е било критикувано в Крайстчърч като заплашващо живота на новозеландците, които пътуват по света.   \r\nВъншният министър на островната държава Уинстън Питър е говорил след заседание на кабинета на Нова Зеландия, като е споменал на своя турски колега, че е грешка по време на предизборната си кампания Ердоган да използва подобни снимки и видеоматериали.    Ивелина Ватова", "date": "2019.03.19", "title": "The Daily Express: Турция обеща да върне новозеландците „в ковчези“, след като Ердоган е споменат в манифеста на терориста"}
{"url": "http://www.focus-news.net/news/2019/03/19/2636079/kommersanta-mvnr-na-rf-prizova-nato-i-es-da-priznayat-izbora-koyto-napraviha-zhitelite-na-krim.html", "text": "В деня, когато се отбеляза годишнина от присъединяването на Крим към РФ МВнР на Русия се обърна с призив към НАТО и ЕС да не се занимават с политиканство, а „да се вслушат в гласа на кримчани“,  пише вестник  „Коммерсантъ“ . \r\n«Добре би било, ако в ЕС и в НАТО престанат да се занимават с политиканстване и най-после се вслушат в гласа на жителите на Крим. Крайно време е да се признае демократичният избор, който направиха хората от Крим и Севастопол и да се обърне внимание на положителните промени, които настъпиха в техния живот откакто се присъединиха към Руската федерация », се казва в коментарите, публикувани на сайта на руското външнополитическо ведомство. \r\nНовите санкции на Евросъюза по отношение на някои руснаци, които са съпричастни към инцидента в Керченския пролив, според МВнР на РФ са „възмутително решение“ и опит „да се натрупат политически точки, като се провокира украинската страна“ в конфликта. \r\nИзданието припомня следните факти:  На 16 март 2014 година в Крим се проведе референдум. По официални данни, 96,77% от гласувалите са настоявали за присъединяване на полуострова към Русия. На 18 март Крим и Севастопол влизат в състава на Русия.   САЩ, Европейският съюз и други държави не признаха резултатите от гласуването и въведоха санкции срещу Русия.     Ивелина Ватова", "date": "2019.03.19", "title": "„Коммерсантъ“: МВнР на РФ призова НАТО и Ес да признаят избора, който направиха жителите на Крим"}
{"url": "http://www.focus-news.net/news/2019/03/19/2636091/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.03.19", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“"}
{"url": "http://www.focus-news.net/news/2019/03/19/2636090/sport-daniel-asenov-vze-zlaten-medal-a-brat-mu-boyan-asenov-srebaren-v-evropeyskoto-parvenstvo-po-boks-za-mazhe-i-zheni-do-22-godini.html", "text": "Братята Даниел и Боян Асенови спечелиха златен и сребърен медал на Европейското първенство по бокс за мъже и жени до 22 години. То се проведе във Владикавказ, Русия.  \r\nДаниел Асенов, категория 52 килограма, на финала се наложи с 5:0 над англичанина Киърън Макдоналд.  \r\nБрат му, Боян Асенов, категория 56 килограма,  на финала отстъпи с 0:5 пред представителя на домакините Сергей Ярулин.", "date": "2019.03.19", "title": "Спорт: Даниел Асенов взе златен медал, а брат му, Боян Асенов, - сребърен в Европейското първенство по бокс за мъже и жени до 22 години"}
{"url": "http://www.focus-news.net/news/2019/03/19/2636092/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от +4° до +15°. Времето над страната е предимно ясно. Слаб вятър духа в областите Кюстендил, Кърджали, Пловдив и Ямбол. Пътните настилки са сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента от км 180+300 до км 182+600 посока Бургас поради ремонт на СПО в средно разделителна ивица. Временно се затваря изпреварващата лента и движението на МПС се пренасочва в активната лента за движение. Срок до 18:00 ч на 19.03.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради извършване на ремонтни дейности и подмяна на ударени ОСП. Участъка е сигнализиран с пътни знаци. Срок до 20.03.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.  \r\nДвижението в тунел \"Ечемишка\" посока София се осъществява в една лента поради ремонтни дейности по антените на мобилните оператори. Затворена е изпреварващата лента и движението се извършва в активната. Срок от 10:00 до 12:00 часа на 19.03.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2  Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 22.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 е ограничен в скоростта 30/км/ поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян, обходен път на гр. Ловеч от  \r\nкм 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път  \r\nІІ-35 за гр. Троян и обратно. Движещите се от Троян към Плевен ползват същия маршрут.    \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401  \r\nП. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът III-102: Движението по път ІІІ-102 с. Горно Церовене - Монтана от км 75+000 до 80+500 се осъществява в една лента и с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Перник се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 19.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/   е ограничено поради ремонтни дейности /доизграждане на пътните платна/. Пътните връзки са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.19", "title": "Актуална пътна обстановка"}
{"url": "http://www.focus-news.net/news/2019/03/19/2636095/nimh-do-obyad-vremeto-shte-e-slanchevo-sled-obyad-v-planinite-i-na-otdelni-mesta-v-yuzhna-balgariya-shte-prevali.html", "text": "Днес преди обяд ще e предимно слънчево. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Красимир Стоев.  След обяд над планинските райони и на отделни места в Южна България ще се развива купеста и купесто-дъждовна облачност и там ще превали краткотраен дъжд, възможно е и да прегърми. Вятърът ще се ориентира от северозапад, ще е слаб, в Северна България - до умерен. Дневните температури слабо ще се понижат и максималните ще са между 18° и 23°. Над Черноморието ще е предимно слънчево, след обяд с временни увеличения на облачността, но без валежи. Ще духа слаб югоизточен вятър. Максималните температури ще са от около 12° на север до 18° на юг. Температурата на морската вода е 8-9°. Вълнението на морето ще е 3 бала.  Атмосферното налягане е близко до средното за март - още малко ще се повиши. \r\nНад планините преди обяд ще е предимно слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Вятърът ще е слаб до умерен - по високите части ще е от югозапад, в ниските ще се ориентира от север. Максималната температура на височина 1200 метра ще е около 11°, на 2000 метра - около 4°.", "date": "2019.03.19", "title": "НИМХ: До обяд времето ще е слънчево, след обяд в планините и на отделни места в Южна България ще превали"}
{"url": "http://www.focus-news.net/news/2019/03/19/2636094/predstoyashti-mezhdunarodni-sabitiya-za-19-mart-agentsiya-fokus.html", "text": "*** Визита на председателя на Европейския съвет преди срещата на върха на ЕС за Брекзит \r\n*** Среща между външните министри на Русия и Алжир \r\n*** Големите профсъюзи призовават за стачки \r\n*** Процесът срещу 12-те каталунски политици заради участието им в обявяването на независимост на автономния регион навлиза в шестата си седмица \r\n*** Германският канцлер Ангела Меркел ще участва на срещата на върха „Глобални решения“ \r\n*** Заместник-помощник държавния секретар на САЩ за Западното полукълбо Кари Филипети ще проведе пресконференция за човешките права във Венецуела \r\n*** Президентът на САЩ Доналд Тръмп приема бразилския си колега Жаир Болсонаро \r\n*** Съветът за сигурност на ООН ще обсъди ситуацията в Йемен \r\n*** Държавният секретар на САЩ Майк Помпео ще посети Кувейт, Израел и Ливан \r\n***", "date": "2019.03.19", "title": "Предстоящи международни събития за 19 март ( Агенция „Фокус“ )"}
{"url": "http://www.focus-news.net/news/2019/03/19/2636093/predstoyashti-sabitiya-v-stranata-za-19-mart-agentsiya-fokus.html", "text": "*** \r\nОт 09.00 часа 4-ти състав на Специализирания наказателен съд ще заседава по делото срещу Симеон Д., Иво П., Трайчо Т., на които са повдигнати обвинения за престъпления по служба. \r\n*** \r\nОт 09.30 часа в заседателната зала на Висшия съдебен съвет ще се проведе заседание на Съдийската колегия.  \r\n*** \r\nОт 10.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в сградата на „Галъп интернешънъл“ на бул. „Джеймс Баучер“ 23 ще се състои дискусия на тема „Готова ли е България за новите предизвикателства пред сигурността“. Организатор на събитието е Институтът по социология „Иван Хаджийски“ заедно с „Галъп интернешънъл“.   \r\n*** \r\nОт 10.30 часа 18-и състав на Специализирания наказателен съд ще заседава по делото срещу Огнян А., Янко Я. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа Атлантическият съвет на България организира брифинг на тема „Пет години от началото на руската агресия срещу Украйна и от окупацията на Крим” в офиса си на ул. „Будапеща” 34. \r\n*** \r\nОт 11.00 часа Националната библиотека „Св. св. Кирил и Методий” ще бъде представена авторската изложба на фотографа Радослав Първанов – „Аз съм Българка!” – Продължението. \r\n*** \r\nОт 11.00 часа в сградата на ИА „Главна инспекция по труда“ ще се състои пресконференция, на която ще бъде представен информационен портал, на който са публикувани минималните условия на труд в Р България и е създадена възможност чуждестранни работодатели от страните от ЕС, които командироват у нас свои работници и служители, да подават нужните за това уведомления в ИА ГИТ по електронен път. \r\n*** \r\nОт 11.00 часа в EFE Hall на хотел „Маринела“ Движение за Национална кауза (ДНК) ще представи  официално кампанията „Направи го сега\" – естествено продължение на „Направи го за България“.  \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по жалба срещу „Теленор България“ ЕАД. \r\n*** \r\nОт 12.00 часа в Националния пресклуб на БТА ще се проведе пресконференция за представянето на проекта „Повишаване на гражданското участие в процесите на формулиране, изпълнение и мониторинг на политики и законодателство в областта на енергийната ефективност“, изпълняван от сдружение „Българска стопанска камара - съюз на Българския бизнес“.  \r\n*** \r\nОт 12.00 часа пети състав на Комисията за защита от дискриминация ще проведе заседание по преписка, образувана по жалба срещу „А1 България“ ЕАД.  \r\n*** \r\nОт 12.00 часа в зала „Родина“ на Националния стадион „Васил Левски“ ще се проведе пресконференция по повод официалното обявяване на календара от първенства, състезания и активности в Албена като първият в историята Европейски курорт на спорта, сред които финалите на UEFA EURO. \r\n*** \r\nОт 13.30 часа 7-и състав на Специализирания наказателен съд ще заседава по делото срещу Ивайло С., Венцислав Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Благовест М., Георги а. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа Централната избирателна комисия ще даде пресконференция по повод изтичане на 5-годишния мандат на Комисията. Пресконференцията ще се проведе в зала 1 на Народното събрание на пл. „Княз Александър І“ 1. \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за изграждането на интелигентна транспортна система на АМ „Тракия“.  \r\n*** \r\nОт 15.00 часа народният представител от „БСП за България“ Жельо Бойчев и общинският съветник Борис Цветков ще проведат приемна за граждани в постоянната приемна на БСП - София на ул. „Леге“ 10. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по жалба срещу КНСБ.  \r\n*** \r\nОт 15.30 часа в Дома на Европа ще се проведе публична дискусия на тема „Фалшиви новини, фалшива реалност: Как да разпознаваме фалшивите новини в кампанията за Европейските избори 2019?“.  В събитието ще вземат участие Теодор Стойчев, ръководител на Бюрото на Европейския парламент в България, Владимир Шопов, политически анализатор, доц. д-р Мария Попова и д-р Ралица Ковачева от Факултета по журналистика и масова комуникация към СУ „Св. Климент Охридски“. \r\n*** \r\nОт 16.00 часа в Иновационен Форум „Джон Атанасов“ на София Тех Парк ще се проведе   прессъобщение относно конференция „Automotive Design – Pininfarina Design: Tradition and Innovation“. \r\n*** \r\nОт 17.00 часа в Аулата на Ректората на СУ „Св. Климент Охридски“ постоянният секретар на Френската академия Елен Карер д`Анкос ще бъде удостоена с почетното звание „доктор хонорис кауза“ на Софийския университет.   \r\n*** \r\nОт 17.30 часа в Литературен клуб „Перото“ ще се проведе церемонията по награждаване във връзка с кампанията „Вдъхновителки 2018“. \r\n*** \r\nОт 18.00 часа зала „Славейков” на Френския институт ще се проведе лекция на Дария дьо Бове, посветена на традициите на изкуството в публично пространство.   \r\n*** \r\nОт 18.30 часа в клуб „Книгата“ („Г. С. Раковски“ 193 – пресечката с „В. Левски“) ще се състои премиерата на книгата „Задругата“ на Добри Божилов.  \r\n*** \r\nОт 19.00 часа спектакълът „Нирвана“ ще бъде представен в Театър Азарян. \r\n*** \r\nОт 19.00 часа естрадният певец Георги Христов е ще гостува с биографичния си концерт-спектакъл „Моят път…” в Зрителната зала на Народно читалище „Родолюбие“.  \r\n*** \r\nОт 11.00 часа в зала 412 (Учебен корпус №1) в Югозападния университет ще се проведе кръгла маса на тема „Социална и педагогическа подкрепа за деца в риск“.  \r\n*** \r\nОт 13.00 часа в „топла връзка“ между зала „22 септември“ и Община Благоевград ще се проведе пресконференция във връзка с V юбилейно издание на Международния фестивал „Благоевград блус и джаз“.  \r\n*** \r\nОт 13.30 часа в зала 114 на Първи учебен корпус ще се проведе информационен ден за програмата „Еразъм +“.  \r\n*** \r\nОт 13.30 часа Сесийна зала на Община Борино ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nВ Бургаския свободен университет ще се проведе Форум на тема „Успешният имидж и факторите за изграждане на силен работодателски бранд\".  \r\n*** \r\nОт 09.00 часа в Икономическия университет ще се проведе Форум „Кариери”. \r\n*** \r\nОт 11.00 часа в Градската художествена галерия „Борис Георгиев\" е организирано Закриване (финисаж) на посмъртната изложба на големия български художник Стоян Цанев (1946-2019).  \r\n*** \r\nОт 14.00 часа в офиса на партия ГЕРБ на ул. „Георги Бенковски” 1 доц. Антоанета Цветкова, председател на постоянната комисията „Здравеопазване” в Общинския съвет, ще приема граждани.  \r\n*** \r\nОт 11.30 часа в Зала 302 ще се състои пресконференция за представяне на програма със събития, посветени на 150-годишнината на Читалище „Надежда - 1869“.  \r\n*** \r\nОт 17.30 часа в голямата зала на Община Велико Търново ще започне концерт на СУ „Ем. Станев“. \r\n*** \r\nОт 18.00 часа в зала 30 на Младежкия дом ще се проведе концерт на ученици от Музикалната школа по повод Празника на Велико Търново. \r\n*** \r\nОт 19.00 часа в МДТ „Константин Кисимов“ ще се състои премиерата на оперетата „Теменужката от Монмартър“. \r\n*** \r\nОт 11.30 часа в Кабинета по френски език в СУ „Васил Кънчов“ ще се проведе урок с XII а клас на тема „Франция и приносът ѝ за прогреса на човешката цивилизация“. Събитието е част от Седмицата на франкофонията. \r\n*** \r\nОт 14.00 часа на Покритата писта по лека атлетика ще започне Общинското атлетическо състезание „Лъвски скок”. \r\n*** \r\nОт 10.00 часа Окръжен съд – Добрич ще заседава по дело за откриване на производство по несъстоятелност на „Евроманган“ ЕАД – село Църква, Община Балчик, заведено по молба на „Енерго Про Продажби“ АД – Варна Варна заради неизплатени трудови възнаграждения на работници и непогасени задължения за доставка на електроенергия. \r\n*** \r\nОт 10.00 часа в дискусионна зала „Изида“ ще се проведе междинна пресконференция, на която ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1”,  финансиран от Оперативна програма „Околна среда 2014-2020 г.“. \r\n*** \r\nОт 12.30 часа в Регионалния исторически музей ще се проведе музейна работилница, на която ще бъде представено природното наследство на региона. Модератор е Ивелина Романова от РИМ – Добрич. \r\n*** \r\nОт 17.30 часа в Художествената галерия ще бъде открита изложба на Жулиета Койчева - живопис и рисунки. \r\n*** \r\nОт 19.00 часа в концертна зала „Добрич“ ще започне спектакълът „Да минеш под дъгата“ на Драматичен театър „Адриана Будевска“ – Бургас. \r\n*** \r\nОт 15.00 часа в Общинска служба по земеделие ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 17.30 часа в конферентната зала на парк-хотел „Кюстендил“ ПП ГЕРБ организира граждански диалог „Европа в нашия дом“ на тема образование. Участие ще вземат зам.-министърът на образованието и науката Таня Михайлова и народните представители от Комисията по образованието и науката Ася Пеева и Борислав Борисов.  \r\n*** \r\nОт 10.30 часа ще се проведе пресконференция с кмета на Община Ловеч Корнелия Маринова.  \r\n*** \r\nОт 18.00 часа в голямата зала на Общинския младежки дом ще започне концерт на Клуб по спортни танци „Астра“ и Мажоретен състав. \r\n***   \r\nОт 11.30 часа, в сградата на ОД МВР - Пазарджик ще се проведе брифинг за отчета на извършеното от структурите на дирекцията за изминалата 2018 година. На него се очаква да присъстват представители на ръководството на МВР, ГДНП и ГДБОП, на съдебната власт и на Областната администрация. \r\n*** \r\nОт 12.00 часа в пресклуба на БТА ще се състои пресконференция по повод Световния ден на оралното здраве - 20 март и предстоящия Регионален форум \"Дентална медицина - Панорама - 2019 година\" с участието на д-р Павлин Стефанов - председател на Регионалната колегия (РК) на Български зъболекарски съюз (БЗС) - Плевен и д-р Поля Петева - секретар на Управителния съвет на РК на БЗС.  \r\n*** \r\nОт 18.00 часа на Камерна сцена в Драматично-куклен театър „Иван Радоев“ ще се играе куклената постановка ,,Франклин\" от Полет Боржоа. \r\n*** \r\nОт 09.30 часа в Зала 5 на Окръжен съд ще се гледа съдебното дело на подсъдимия Иван Д. Срещу него е повдигнато обвинение за умишлено убийство и за притежание на незаконно огнестрелно оръжие и боеприпаси.  \r\n*** \r\nОт 12.30 часа в ОУ „Алеко Константинов“ Зорница Христова ще представи комикса „Орелът, врабецът и капчукът“, както и поредицата на издателството „Философски закуски“. Събитието е част от поредицата „Младият Пловдив чете“. \r\n*** \r\nОт 13.30 часа в Зала 1 на Апелативен съд ще се гледа делото, образувано по протест на Пловдивската окръжна прокуратура срещу решение на Окръжен съд – Пловдив, с което е признат за „невинен“ частният съдебен изпълнител с инициали А. А. на 52 г. Срещу него са повдигнати две обвинения - за неплащане на данъчни задължения в размер на 17 950 лв. и на неправомерно разпределение на събрани суми в размер на 3 287 лв. \r\n*** \r\nОт 18.00 часа зала „Съединение” ще бъде домакин на събитието „Портрет на художника и писателя Харалампи Г. Орошаков”. \r\n*** \r\nОт 10.00 часа в Народно читалище „Просвета 1888“ ще се проведе специализирана трудова борса. \r\n*** \r\nОт 14.00 часа в класната стая на II а клас в ОУ „Васил Левски“ ще се проведе среща на децата с представители на „Пътна полиция“ в рамките на междуинституционалното сътрудничество по проекта „Пазители на пътя“. \r\n*** \r\nОт 14.30 часа в зала № 105 в сградата на Община Сливен ще се проведе съвместно заседание на постоянните комисии към Общински съвет – Сливен за разглеждане предложението за одобряване на Общия устройствен план на община Сливен и екологичната оценка към него. \r\n*** \r\nОт 10.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 13.00 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 09.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 11.30 часа в кметството ще се проведе информационна среща със земеделски стопани от областта, организирана от Областната дирекция на Държавен Фонд „Земеделие“ – Смолян. \r\n*** \r\nОт 18.00 часа в Регионална библиотека „Захарий Княжески“ ще се проведе вечер на Франкофонията под надслов „Изкуството среща поколенията“. \r\n*** \r\nОт 18.30 часа в къщата музей „Гео Милев“ ще се състои премиерата на книгата „Шест грама“ на Елка Няголова. \r\n*** \r\nОт 10.00 часа в зала „Марица“ областният управител на Хасково Станислав Дечев ще открие изложба, посветена на 140 години от Учредителното събрание, приело Търновската конституция и възстановило България като самостоятелна държава на картата на Европа. \r\n*** \r\nОт 10.30 часа в заседателната зала на Общината екипът на ОИЦ - Видин ще проведе среща на тема „Мерки по ПРСР за земеделските стопани в област Видин“. \r\n*** \r\nОт 09.30 часа Окръжен съд – Шумен ще заседава по делото „Хитрино“. \r\n***   \r\nОт 11.00 часа на пл. „Кристал“ с поднасяне на венци и цветя пред Паметника на загиналите във войните шуменци ще бъде отбелязана 74-тата годишнина от Дравската епопея.  \r\n***     \r\nОт 15.30 часа в зала 203 на Общината ще заседава Постоянната комисия по Здравеопазване и социална политика към Общински съвет - Шумен.", "date": "2019.03.19", "title": "Предстоящи събития в страната за 19 март (Агенция „Фокус“)"}
{"url": "http://www.focus-news.net/news/2019/03/19/2636072/afp-anglikanskata-tsarkva-razgovarya-s-privarzhenitsite-na-brekzit-na-chasha-chay.html", "text": "В разгара на политическата криза около напускането на ЕС от Великобритания Църквата на Англия е поканила в понеделник енориашите си да се включат в неформални дискусии за Брекзит, обявени като срещи „на чаша чай“, предава  AFP .  \r\n Църквите са насърчавани да провеждат „срещи на кафе“ на 30 и 31 март, това е в края на решаващата седмица за изхода от дългите политически дебати, тъй като на 29 март е датата, определена отдавна като официална за излизането на Обединеното кралство от ЕС. \r\nДевизът на тези срещи е „Заедно“ и под него ще започнат разговори, без значение какви са възгледите на енориашите за политическото събитие. \"Надявам се, че всеки от нас ще се моли за страната ни в това съдбоносно време“, се казва в обръщение на Кентъбърийския архиепископ Джъстин Уелби, който се смята за духовен водач на световната Англиканска Църква.  „В следващия един век Църквата ще се помни с начина, по който е реагирала в този съдбоносен миг в живота на нашата нация и страна“, твърди архиепископът, като е пояснил, че ще се „настоява за уважение към интегритета на различните позиции“.  \r\nТри години след референдума, когато 52 на сто от британците подкрепиха идеята за напускане на Евросъюза, страната продължава да е все тъй горчиво разделена. \r\nСамо след 11 дни проектът на сделката по Брекзит, предложен от премиера Тереза Мей, трябва да влезе в парламента, а в момента се наблюдава втвърдяване на позициите в цялото британско общество – както за, така и против. \r\nЦърквата на Англия наброява около 25 милиона покръстени членове в Уелс и Англия, въпреки бързия спад на доверие към самата нея през последните години. \r\nСред материалите, които Църквата разпространи, е и „Молитва за нацията“, с която се призовава „да обединим нашата нация и да поведем нашите лидери“. Има и други молитви, които се обръщат към Бог „да спаси нашата парламентарна демокрация“ и да помогне на Евросъюза, който „може да ръководи с мъдрост и просветление, с желание да бъде лидер и да позволи да го водят“.   Ивелина Ватова", "date": "2019.03.19", "title": "AFP: Англиканската църква разговаря с привържениците на Брекзит на „чаша чай“"}
{"url": "http://www.focus-news.net/news/2019/03/19/2636097/sport-yaponkata-nao-hibino-eliminira-yuzheni-bushar-v-kvalifikatsiite-na-turnira-v-mayami.html", "text": "Японката Нао Хибино победи канадката Южени Бушар с 2:1 сета в квалификациите на турнира от сериите „Мастърс“ в Маями. Това е 4-а победа на азиатката над тази съперница от 4 мача помежду им. От турнира отпадна и поставената под номер 1 в пресявките рускиня Анастасия Потапова, която загуби с 1:2 сета от друга японка – Мисаки Дои.", "date": "2019.03.19", "title": "Спорт: Японката Нао Хибино елиминира Южени Бушар в квалификациите на турнира в Маями"}
{"url": "http://www.focus-news.net/news/2019/03/19/2636100/afp-poslanikat-na-guaydo-v-sasht-kontrolira-tri-imota-sobstvenost-na-venetsuela.html", "text": "Посланикът на венецуелския опозиционен лидер Гуайдо във Вашингтон обяви в понеделник, че държи контрола на три дипломатически имота, собственост на Венецуела, предава  AFP .  \r\nКарлос Векио, назначен от самопровъзгласилия се за президент Хуан Гуайдо, е поел в сови ръце две от венецуелските военни сгради във Вашингтон, а министърът със съвещателен глас Густаво Каркано контролира консулската сграда в Ню Йорк.   \r\n\"Защитаваме активите на венецуелския народ, за да спрем кражбите на узурпаторския режим, който ги унищожава в последните 20 години“, е казал Векио. \r\nВъншният министър на Венецуела Хорхе Ареаса, лоялен на президента Мадуро, заяви, че това е „насилствена и незаконна окупация.\" \r\nВ съобщение в Туитър венецуелското правителство определи това действие като „крайно сериозно нарушение на международните задължение на американското правителство“ и заплаши да предприеме реципрочни мерки в Каракас.   \r\nПосланикът обяви в понеделник, че в най-скоро време, мисията му ще поеме контрола и на венецуелското посолство, макар че неговите сметки са замразени. Източник, близък до Векио, заяви, че Народното събрание, което е контролирано от опозицията, може да потвърди  \r\nГоворителят на Държавния департамент на САЩ потвърди, че президентът Доналд Тръмп подкрепя тези мерки: „Това е добра новина за развитието на двустранните ни отношения с Венецуела. Американската политика подкрепя демокрацията в тази странa, временния президент Гуайдо и Народното й събрание, което е единствената демократично избрана институция в нея“ е заявил той пред AFP. \r\nВекио обяви, че военното аташе във Вашингтон, полковник Хосе Луис Силва Силва, ще остане на поста си. До 26 януари Силва Силва представляваше Мадуро. Тогава обаче той се възползва от обещанието на Гуайдо за амнистия на военните, които отричат социалистическото правителство на Мадуро.  Ивелина Ватова", "date": "2019.03.19", "title": "AFP: Посланикът на Гуайдо в САЩ контролира три имота, собственост на Венецуела"}
{"url": "http://www.focus-news.net/news/2019/03/19/2636098/ministar-petya-avramova-shte-uchastva-v-ministerska-sreshta-na-komiteta-po-politikata-za-regionalno-razvitie-na-organizatsiyata-za-ikonomichesko-satrudnichestvo-i-razvitie-v-atina.html", "text": "Министърът на регионалното развитие и благоустройството Петя Аврамова ще вземе участие в Четвъртата министерска среща на Комитета по политиката за регионално развитие на Организацията за икономическо сътрудничество и развитие. Това съобщиха от пресцентъра на  Министерство на регионалното развитие и благоустройството . Форумът на тема „Мегатенденциите: да изградим по-добро бъдеще за регионите, градовете и селските райони“ ще се проведе в рамките на два дни (днес и на 20 март) в Атина, Гърция. Министър Аврамова ще бъде придружавана от заместник-министъра на регионалното развитие и благоустройството Деница Николова.  \r\nВ рамките на посещението е предвидена и двустранна среща на министър Петя Аврамова с Христос Спирдзис – министър на инфраструктурата, транспорта и мрежите на Гърция.", "date": "2019.03.19", "title": "Министър Петя Аврамова ще участва в Министерска среща на Комитета по политиката за регионално развитие на Организацията за икономическо сътрудничество и развитие в Атина"}
{"url": "http://www.focus-news.net/news/2019/03/19/2636101/patuvashtata-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-haskovo.html", "text": "Пътуващата изложба, посветена на 140 години от Учредителното събрание и приемането на Търновската конституция, ще бъде представена в Хасково. Това съобщиха от пресцентъра на  Народното събрание . Експозицията ще бъде открита в 10.00 часа в зала „Марица“ в сградата на Областната администрация от областния управител на Хасково Станислав Дечев. Жителите и гостите на Хасково ще могат да я разгледат до 22 март.  \r\nПо повод 140 години от Учредителното събрание и приемането на Търновската конституция Народното събрание със съдействието на Държавна агенция „Архиви“ подготви изложба, посветена на тези значими събития от историята. В експозицията са представени исторически факти и биографични данни за народните представители от състава на Учредителното събрание, портрети и документи за тяхната дейност. В нея са включени моменти от работата върху Търновската конституция, както и развитието на конституционния процес на фона на историческите събития, които следват в новата история на България.  \r\nНа откриването на изложбата са поканени народните представители от Хасковски избирателен район, представители на държавните институции, местната власт, юристи, историци, учители и ученици, както и всички граждани на област Хасково.", "date": "2019.03.19", "title": "Пътуващата изложба, посветена на 140 години от Учредителното събрание и приемането на Търновската конституция, ще бъде представена в Хасково"}
{"url": "http://www.focus-news.net/news/2019/03/19/2636084/the-telegraph-v-utreht-e-zadarzhan-zapodozryan-za-strelbata-sled-kato-trima-sa-ubiti-pri-veroyatno-teroristichno-napadenie.html", "text": "Холандската полиция е задържала 37-годишен мъж, когото подозира, че е застрелял трима души и още петима е ранил във вероятна терористична атака в трамвай, пише днешният  The Telegraph .  \r\nГьокмен Танис, с турски корени, в понеделник от сутринта остави затворени големи части на Утрехт, включително и джамии, училища и бизнес офиси. Локалното равнище за заплаха от терористична акция беше на най-висока степен, пета, макар че в социалните и международните медии все повече доказателства се появяваха, че то е личностно мотивирано.   \r\nПо време на осемчасовото му преследване жителите на града бяха посъветвани да си останат в домовете, а полицията изпрати сови части да охраняват джамиите из цяла Нидерландия. С необичайна бързина тя установи името му и разпространи  негови снимки. Кварталът, където е предприел акцията си е тих жилищен район на Утрехт, след това убиецът е избягал като е откраднал червена кола, марка Renault Clio.  \r\nСпоред местният държавен обвинител Рутджър Дженкен имало е първоначални индикации, които са допускали извършването на терористичен акт.  Вечерта в понеделник на пресконференция той е заявил: „Първото тълкуване на случилото се, според свидетелски показания и доказателства, доказваха тази хипотеза, но не можехме да изключим и други мотиви“.  \r\nРедица публикации обаче, както в холандските медии, така и в турските, допускаха, че е възможно да има и лични мотиви, целейки се най-вероятно в жена – снаха или бивша партньорка.  \r\nПрез 2013 година Танис е бил осъждан за опит да убие след като е стрелял по жилищна сграда.  Само период две седмици е бил в затвора с обвинение в изнасилване от 2017 година, а преди това е бил арестуван за кражба на моторно превозно средство, което е карал под влияние на токсични вещества и оплювайки полицаи.   \r\nПремиерът Марк Рут обяви на пресконференция, че всички знамена на правителствените и държавни сгради ще бъдат на половина смъкнати във вторник: „каквито ще да са мотивите му, трима души умряха, а други трима се борят за живота си. Целият свят почувства това, и ние не може да не мислим за случилото се“.    \r\nРайонът на стрелбата бързо е бил блокиран от полицията, три травматични хеликоптера са били извикани, а антитерористични полицейски части и въоръжени полицаи са наводнили улиците. \r\nГрет Олдънлам е станала свидетелка как парамедиците са изнасяли тяло, покрито с чаршаф и цялото в кръв: „Не мога да повярвам, че това се случва в моята страна. Вече никъде няма сигурност. Представяте ли си – тези нещастни хора, простреляни, мъртви в трамвай, в спокоен и тих понеделник“.  \r\nЗа холандския бродкастър NOS, свидетел от самия трамвай е казал: “Видях, че някой лежи извън трамвая и си помислих, че тази жена е прегазена. Хората спираха колите си и тичаха към нея. После се появи и стрелецът, който беше с пистолет в ръка. Чух хората да викат „стрелецът!“ и аз избягах“. \r\nУчилищата и бизнес офисите, както и много магазини от дребния и средния бизнес останаха затворени, което задържа хората у дома, от където наблюдаваха прелитащите дронове и хеликоптери. \r\nПо време на вечерната си пресконференция в понеделник полицията е съобщила, че има и втори заподозрян, който е арестуван през деня. Кметът на Утрехт е казал: „Днес е черен ден за нашия град“.  Ивелина Ватова", "date": "2019.03.19", "title": "The Telegraph: В Утрехт е задържан заподозрян за стрелбата, след като трима са убити при „вероятно терористично нападение“"}
{"url": "http://www.focus-news.net/news/2019/03/19/2636099/tsik-shte-dade-preskonferentsiya-po-povod-iztichane-na-5-godishniya-mandat-na-komisiyata.html", "text": "От 14.00 часа Централната избирателна комисия ще даде пресконференция по повод изтичане на 5-годишния мандат на Комисията. Това съобщиха от пресцентъра на  ЦИК . Пресконференцията ще се проведе в зала 1 на Народното събрание на пл. „Княз Александър І“-1, източен вход, откъм паркинга встрани от Национална художествена галерия.", "date": "2019.03.19", "title": "ЦИК ще даде пресконференция по повод изтичане на 5-годишния мандат на Комисията"}
{"url": "http://www.focus-news.net/news/2019/03/19/2636102/api-otvaryat-se-ofertite-za-izgrazhdaneto-na-inteligentna-transportna-sistema-na-am-trakiya.html", "text": "В Агенция „Пътна инфраструктура“ ще бъдат отворени офертите в обществената поръчка за разработване и внедряване на интелигентна транспортна система на АМ „Тракия“. Това съобщиха от пресцентъра на  Агенция \"Пътна инфраструктура\" . Проектът ще се съфинансира от Оперативна програма „Транспорт и транспортна инфраструктура“ 2014-2020 г. чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз. Индикативната стойност на поръчката е 7 261 500 лв. без ДДС. \r\nВ тунел „Траянови врата“ ще бъде изградена уникална за България интелигентна система за автоматична идентификация на инциденти (Automatic Incident Detection – AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др. \r\nНа АМ „Тракия“ ще бъдат монтирани 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничения и алтернативните маршрути. \r\nС изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия“. Целта е повишаване безопасността на движение и спазване на ограниченията на скоростта. \r\nДруга новост е монтирането на сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата. \r\nОфертите ще бъдат отворени в 14.00 часа в сградата на АПИ.", "date": "2019.03.19", "title": "АПИ: Отварят се офертите за изграждането на интелигентна транспортна система на АМ „Тракия“"}
{"url": "http://www.focus-news.net/news/2019/03/19/2636083/the-guardian-konstitutsionen-haos-sled-kato-tretiyat-vot-za-sdelkata-po-brekzit-beshe-blokiran.html", "text": "Правителството на Тереза Мей навлезе в конституционен хаос след като председателят на Камарата на общините не допусна премиерът да поиска трето гласуване от депутатите за нейната сделка по Брекзит. Това може да стане реален факт, ако се стигне до фундаментална промяна на самата сделка, пише днешният  The Guardian .  \r\nВ оставащите 11 дни до официалното напускане на Евросъюза от Великобритания, Мей е принудена да насочи плановете си към друг смислен вот, тъй като Джон Бъркоу обяви, че тя не може да изпита депутатите да гласуват за една и съща сделка, след като те самите я отхвърлиха вече на два пъти пир това с огромни разлики в гласувалите в нейна подкрепа и против. Междувременно бюрократите от ЕС се канят да й предложат нова дата, до която да се отложи Брекзит, за да се разреши кризата.  \r\nКато се ръководеше от парламентарните процедури, Бъркоу обяви, че въпросът „ може да не бъде отново повдигнат по време на една и съща сесия“, а това вече представлява „едно отдавна съществуващо и твърдо правило“, чиито корени са в прецедент от 1604 година. Сегашният казус трябва „да не се отличава от него  като словесност, но да е различен по същина“, е казал председателят на Долната камара и така е намекнал, че трябва да има промяна в онова, което ЕС предлага.   \r\nБъркоу няма да позволи ново гласуване на сделката по Брекзит, ако ЕС не се съгласи на нови промени, както и се случи.  Изненадващата му намеса означава, че Мей ще трябва в четвъртък да отиде на лидерската среща в Брюксел с молба за дълго отлагане на правоприлагането на Член 50 от Лисабонския договор. Това на свой ред ще означава, че Обединеното кралство ще похарчи повече от 100 млн. паунда, за да участва в изборите за Европейски парламент.   \r\nПо време на отлагането парламентът трябва да вземе решение как да излезе от задънената улица, потенциално през втори референдум, избори или междупартийно предложение за мек Брекзит. Алтернативата, според правителствени източници, е Мей да успее да договори с ЕС достатъчно дълго да се проточи действието на Член 50, пир което да се приеме специална „клауза за излизане“, която да дава възможност то да бъде прекратено в момента, в който нейната сделка мине в парламента преди европейските избори.   \r\nСъществува и опция, която не трябва да се пропуска, определяна като „ павиране, трасиране на вота„ – да се остави споразумението настрана, ако мнозинството в Долната камара се споразумее да прегледа отново цялата сделка.   \r\nНякои твърдолинейни консервативни брекзитиери са доволни, че се провалиха усилията на Мей да прокара проекта си. Те се надяват ЕС да наложи вето на удължаване на действието на Член 50 и Обединеното кралство да се види принудено да напусне Съюза на 29 март без сделка. Правителствени източници съобщават, че се  обсъжда подобен сценарий, но с уговорката, че ЕС е твърде благосклонен да разреши удължаване на действието на станалия прословут Член 50-ти.  Според един от тях, „съвсем ясно е, че мотивът на Председателя е да изключи възможността за смислен вот през тази седмица, което на практика означава начин да се запази вероятността за по-малко удължаване.  Кара те да повярваш, че той иска по-продължително действие, при което парламентът ще овладее процеса и ще наложи мек Брекзит. Но ако човек мисли, че това не води до сделка, трябва да му кажа, че е на съвсем погрешен път – Бъркоу никога нямаше да постъпи така, ако целта му беше друга.“  \r\nВ понеделник вечерта всички на Даунинг Стрийт 10 се бяха заключили да обсъждат как да заобиколят решението на парламентарния председател, за да усетят да постигнат нов смислен вот през другата седмица. Първоначално правителството беше шокирано от онова, което Бъркоу обяви, и не беше в състояние да коментира какво възнамерява Мей да предприеме като реакция. Късно в понеделник вечерта и министри, и други представители на Даунинг Стрийт отговаряха на всички въпроси по един и съши начин: „Това е нещо, което изисква точно и ясно да се обсъди и има нужда от малко време“.  \r\nКакто каза един от министрите: „Точно когато изглеждаше, че редът ще се появи от хаоса и в един миг се надявахме, че сме постигнали достатъчно голяма подкрепа за сделката, Бъркоу измисли този мотив, за да възстанови хаоса“.  Ивелина Ватова", "date": "2019.03.19", "title": "The Guardian: Конституционен хаос след като третият вот за сделката по Брекзит беше блокиран"}
{"url": "http://www.focus-news.net/news/2019/03/19/2636103/ombudsmanat-maya-manolova-i-srabskiyat--kolega-zoran-pashalich-organizirat-obshta-priemna-v-tsaribrod-sarbiya.html", "text": "От 10.00 до 16.00 часа омбудсманът Мая Манолова и сръбският ѝ колега Зоран Пашалич организират обща приемна в град Цариброд (Димитровград), Сърбия. Това съобщиха от  пресцентъра на институцията . Приемната ще се състои в Публична библиотека „Детко Петров“, ул. „Сутиеска“ 2. От 12.00 часа омбудсманът Манолова ще се срещне с кмета на сръбската община Димитровград Владица Димитров, адрес – ул. „Балканска“ 2. На срещата ще присъства и българският посланик в Сърбия Н. Пр. Радко Влайков.", "date": "2019.03.19", "title": "Омбудсманът Мая Манолова и сръбският ѝ колега Зоран Пашалич организират обща приемна в Цариброд, Сърбия"}
{"url": "http://www.focus-news.net/news/2019/03/19/2636105/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Жельо Бойчев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ 10, етаж 1. Това съобщиха от пресцентъра на  Градския съвет на БСП - София . Желаещите може да се запишат предварително на телефон 02/987 20 86.", "date": "2019.03.19", "title": "Народният представител от „БСП за България“ Жельо Бойчев и общинският съветник Борис Цветков ще проведат приемна за граждани"}
{"url": "http://www.focus-news.net/news/2019/03/19/2636107/api-ot-1000-chasa-do-1200-chasa-dvizhenieto-shte-se-osashtestvyava-v-edna-lenta-v-tunel-echemishka-na-am-hemus-v-posoka-sofiya-poradi-remont-na-antenite-na-mobilnite-operatori.html", "text": "От 10.00 часа до 12.00 часа движението в тунел „Ечемишка“ на АМ „Хемус“ в посока София ще се осъществява в една лента поради ремонтни дейности на антените на мобилните оператори. Това съобщиха от пресцентъра на  Агенция „Пътна инфраструктура\" . Ще бъде ограничено движението по изпреварващата лента. Трафикът ще преминава по активната лента.", "date": "2019.03.19", "title": "АПИ: От 10.00 часа до 12.00 часа движението ще се осъществява в една лента в тунел „Ечемишка“ на АМ „Хемус“ в посока София поради ремонт на антените на мобилните оператори"}
{"url": "http://www.focus-news.net/news/2019/03/19/2636108/gerb-grazhdanski-dialog-na-tema-obrazovanie-shte-se-provede-v-kyustendil.html", "text": "Областният център Кюстендил ще бъде домакин на събитие, част от серията граждански диалози под надслов „Европа в нашия дом“. Форумът ще се проведе от 17.30 часа в Конферентната зала на Парк-хотел „Кюстендил“. Това съобщиха от пресцентъра на  ПП ГЕРБ . В рамките на събитието ще бъдат дискутирани регионални и национални политики в сферата на образованието. Акцент ще бъде поставен и върху европейската солидарност, благодарение на която се реализират значими инфраструктурни проекти в различните населени места. В гражданския диалог участие ще вземат зам.-министърът на образованието и науката Таня Михайлова и народните представители от Комисията по образованието и науката Ася Пеева и Борислав Борисов. В диалога по тема образование ще се включат още областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска, общинският председател на структурата в Кюстендил Михаела Крумова и др.  \r\nДискусията е отворена за всички граждани и институции.", "date": "2019.03.19", "title": "ГЕРБ: Граждански диалог на тема образование ще се проведе в Кюстендил"}
{"url": "http://www.focus-news.net/news/2019/03/19/2636109/blagoevgrad-shofyorite-tryabva-da-se-dvizhat-s-povisheno-vnimanie-na-glaven-pat-e-79-ot-blagoevgrad-do-selo-zheleznitsa-poradi-polagane-na-patna-markirovka.html", "text": "Шофьорите трябва да се движат с повишено внимание на главен път Е-79 от Благоевград до село Железница от км 356+100 до км 371+000 поради полагане на пътна маркировка. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79, второкласен път Симитли - Гоце Делчев и АМ „Струма“. Ограничено е движението на главен път Е-79 в участъка Кресна – Долна Градешница в района на км 402+365 поради извършване на ремонтни дейности на моста на жп линия София - Кулата. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Повишена е опасността от падащи камъни в района на Кресненското дефиле и прохода Предел. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път село Дрангово - село Ръждак - Петрич. Срокът за приключване на аварийния ремонт е до 31 юли. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.19", "title": "Благоевград: Шофьорите трябва да се движат с повишено внимание на главен път Е-79 от Благоевград до село Железница поради полагане на пътна маркировка"}
{"url": "http://www.focus-news.net/news/2019/03/19/2636111/afp-kanada-udalzhava-srokovete-na-voennite-si-obuchitelni-misii-v-ukrayna-i-irak.html", "text": "Военният и външният министър на Канада заедно обявиха в понеделник, че удължават сроковете на военните обучителни мисии на страната в Украйна и Ирак, предава  AFP .   \r\nДвете мисии трябваше да приключат в края на март, но съмненията за гарантиране на сигурността продължиха.  \r\nВ Ирак Канада ще продължи да поддържа специална военна част от 250 души, които ще съветват и обучават иракските военни, освен това там ще останат и няколко хеликоптера, които са част от състава на ръководената  от САЩ коалиция срещу организацията „Ислямска държава“ (ИД), чийто срок изтича през март 2021 година.   \r\nБроят на военните може да достигне 850 души, като се предвижда те да оказват помощ на Йордания и на Ливан да изградят своите сили за сигурност. \r\nПрез ноември 2018 година Канада пое командването на новата мисия на НАТО, в която влизат въздушна, медицинска и тренировъчна група, които обучават иракчаните от 2014 година.   \r\n\"Постигнахме значителен и траен прогрес, но разбираме, че има нужда от още работа. Сега трябва да се уверим, че ИД никога повече няма да се възстанови и няма да заплашва сигурността на Ирак,\" е казал военният министър Харджит Саджат на пресконференция.   \r\nВ Украйна военният персонал на Канада ще наброява 200 души. Той ще продължи да обучава и да изгражда армейски, военно-инженерен, логистичен, военно полицейски и медицински украински персонал. Срокът на неговия престой е до края на март 2022 година. От 2015 година Канада е подготвила близо 11 000 украински войници.   \r\nМежду 2 и 4 юли Канада ще бъде домакин на третата конференция по украинската реформа, която ще се проведе в Торонто. „Украйна може да продължи и да разчита на канадската подкрепа“, това е заявил външният министър на страната Кристия Фриланд и е обяснила, че „много важно е на украинския народ и на международната общност да се изпрати силно послание, че нахлуването в Крим и неговата анексия са сериозно нарушение на международното право“.   Ивелина Ватова", "date": "2019.03.19", "title": "AFP: Канада удължава сроковете на военните си обучителни мисии в Украйна и Ирак"}
{"url": "http://www.focus-news.net/news/2019/03/19/2636112/sport-ne-spirat-silnite-izyavi-na-tsvetan-sokolov-v-italiya.html", "text": "Българският национал Цветан Соколов изигра силен мач с тима на Кучине Лубе (Чивитанова), който спечели срещу  Модена с 3:0 (25:17, 25:14, 15:19) за 72 минути. Мачът беше в среща от 21-ия кръг на италианското мъжко волейболно първенство. \r\nСоколов беше най-резултатен за успеха на своя тим, той спечели 17 точки, от които 5 аса, следван от Йоанди Леал, който добави 16 точки. \r\nВъв временното класиране Лубе вече е на второ място с 50 точки (18 победи и 3 загуби), а Модена - на четвърта позиция с 42 точки (15 успеха и 6 поражения). \r\nКапитанът на българския национален волейболен отбор Виктор Йосифов игра цял мач с Монца - като гост на Сора победи с 3:0 (25:22, 25:19, 25:19) в друга среща от същия 21 кръг на италианското първенство по волейбол аз мъже.  Монца е на осмо място в класирането с 30 точки (10 победи и 11 загуби). \r\nНационалът Тодор Скримов и Вибо Валентия загубиха като гост на Падова с 0:3 (16:25, 22:25, 15:25). Вибо Валентия е на 11-о място във временното класиране с 19 точки (6 победи и 15 загуби).", "date": "2019.03.19", "title": "Спорт: Не спират силните изяви на Цветан Соколов в Италия"}
{"url": "http://www.focus-news.net/news/2019/03/19/2636110/denyat-19-mart-v-balgarskata-istoriya.html", "text": "През 1951 г. с указ на Президиума на Народното събрание се създава Военна прокуратура към МВР. През 1984 г. се открива големият електрифициран ЖП пръстен София – Горна Оряховица – Русе – Варна – Бургас – Пловдив – София. През 1895 г. в периода 19 - 28 март 1895 г. София се провежда конгрес на македонските емигрантски дружества и братства в Княжество България и извън него. На 19 март са родени: писателят Петър Славински, Огнян Герджиков; Иван Куртев – педагог, политически и държавен деец. На тази дата умират: драматургът Константин Мутафов; Руси Стоянов Русев –литературен историк и критик; Константин Димитров Мутафов –драматург, театрален критик и преводач.  2018 г.  \r\nТуристически автобус с около 40 българи се е преобръща в района на град Марса Алам в Египет. 20 от пътниците са пострадали. Петима от тях са с фрактури, а останалите - с охлузни рани. Египетски медии отбелязват, че българските туристи се чувстват добре и не се налага пострадалите да останат в болница. 2008 г.  \r\nПрезидентът на Република България Георги Първанов присъжда Орден „Стара планина“ първа степен на Мигел Анхел Моратинос „за изключително големите му заслуги за присъединяването на Република България към Европейския съюз.“ 2001 г.  \r\nНа 19 и 20 март на посещение в България е директорът на Федералното бюро за разследвания (ФБР) Луис Фрий. \r\nФедералното бюро за разследвания (ФБР) е федерален разследващ орган на САЩ. Създаден е през 1908 г. за разследване нарушенията на федералното законодателство, гражданските права и вътрешната сигурност. Седалището на Федералното бюро е във Вашингтон. \r\nЛуис Фрий е роден на 6 януари 1950 г. в Ню Джърси. През 1974 г. получава правна диплома от университета Ръджърс. През 1975 г. приема назначение за агент на ФБР. През 1981 г. е повишен в асистент-окръжен прокурор в Южния окръг на Ню Йорк. През 1984 г. завършва и Нюйоркския правен университет. На 6 август 1993 г. Фрий става директор на ФБР след одобрение от сената и предложение от тогавашния президент Бил Клинтън. 2001 г.  \r\nВременно изпълняващият длъжността генерален директор на Българското национално радио Александър Бразицов уволнява Лили Маринкова и Петър Волгин и заменя стачкуващите журналисти с верни на ръководството кадри от програма “Христо Ботев”. Това е отговор на заплахата на стачкуващите, че ще обявят гражданско неподчинение. Програмите на радиото се превръщат в правителствени хроники. В продължаващия конфликт са уволнени още 17 журналисти. След няколко месеца спорът приключва с решение на Висшия административен съд, че при избора на новия директор на Българското национално радио не са спазени изискванията на закона. На 28 май НСРТ избира за нов генерален директор Поля Станчева, която преди това е оглавявала пресцентъра на Министерския съвет. 1984 г.  \r\nОткрива се големият електрифициран ЖП пръстен София – Горна Оряховица – Русе – Варна – Бургас – Пловдив – София. 1976 г.  \r\nПубликува се Закон за устройство на съдилищата. 1951 г.  \r\nС указ на Президиума на Народното събрание се създава Военна прокуратура към МВР. Военна прокуратура е военно учреждение в системата на прокуратурата, осъществяващо функциите и компетенциите на прокуратурата във въоръжените сили. 1925 г.  \r\nПо искане на властите е получено разрешение от Антантата България да свика временно 3000 наборници за потушаване на евентуален комунистически бунт. На 24 април е дадено разрешение за увеличаване на контингента до 10 000 души в срок до 31 май. 1923 г.  \r\nФормира се съставът на Четвърти Държавен съд с председател Петър Михов. Михов е председател на Софийския окръжен съд. Държавният съд е непостоянно действаща съдебна институция, създадена със Закона за съдене на министрите от 10 декември 1880 г. на основание чл. 155 от Търновската конституция. Предложение за съдене на министър или министри може да прави всеки депутат в Народното събрание, но за да се предприеме тази мярка, тя трябва да бъде одобрена и подписана най-малко от 1/4 от народните представители. На санкция от Държавен съд подлежат всички случаи, предвидени в чл. 155 от Търновската конституция – от държавна измяна и предателство до нанасяне на вреди на държавата с цел лична изгода. Предварителното следствие на обвиняемото лице или лица се възлага на особена следствена комисия, състояща се от трима души – един от Върховния касационен съд, който обикновено става председател на комисията, и по един представител, избран измежду апелативните и окръжните съдилища. Членове на комисията се назначават с височайши указ по предложение на правосъдния министър. След приключване на предварителното следствие делото се препраща до държавния обвинител. При водене на делото Държавният съд се ръководи от общите правила за решаване на углавните дела. Присъдите му са окончателни и не подлежат на обжалване. От 1903 г. работата на държавния обвинител се подпомага от няколко негови заместници, а от 1904 г. според височайши указ е внесено допълнение към Закона за съдене на министрите, което ограничава дотогавашната материя. Според това допълнение министрите могат да бъдат съдени само при нарушение на някой член от конституцията, а служебните им нарушения подлежат на углавно и гражданско преследване. Претърпява промени и самият състав на Държавния съд. Първоначално той се състои от председател, 6 съдии и 14 съдебни заседатели, от които 10 действителни и 4 запасни. С промените от 1923 г. съставът на Държавния съд е председател, избран от Народното събрание, и 16 народни съдии, от които 12 действителни и 4 запасни. 1895 г.  \r\nВ периода 19 - 28 март 1895 г. София се провежда конгрес на македонските емигрантски дружества и братства в Княжество България и извън него (легална организация). На конгреса се създава Македонски комитет – легална организация на македоно-одринските дружества в България. За пръв председател е избран Трайко Китанчев. На Първия си конгрес Македонският комитет приема устав и програма. През декември 1895 г. се преименува на Върховен македонски комитет, а през 1901 г. на Върховен македоно-одрински комитет. ВМОК се бори за политическата автономия на Македония и Одринско, гарантирана от Великите сили. Средствата за постигане на тази цел са печатно слово, агитация и митинги, изпращане на делегации и петиции до европейските правителства. С цел да привлече вниманието на световната общественост през лятото на 1895 г. върховистите изпращат в Македония четири отряда и няколко малки чети в състав около 800 души. Частичен временен успех е постигнат само в Мелнишко. Въоръжената акция завършва с поражение. Под натиска на Великите сили князът и правителството на Константин Стоилов оттеглят временно подкрепата си за Върховния комитет. Скоро след неуспеха на въоръжената акция умира председателят на комитета Трайко Китанчев. След него за председатели са избирани Данаил Николаев, Йосиф Ковачев, Борис Сарафовов, Стоян Михайловски и ген. Иван Цончев. \r\nОтношенията на Върховния македоно-одрински комитет с Вътрешната македоно-одринска революционна организация (ВМОРО) са обтегнати. Различията между тях се дължат най-вече на тактиката на националноосвободителната борба. ВМОРО разчита най-вече на организираната борба на населението в Македония и Одринско, а ВМОК – на решаващата помощ на България и нейната армия. Независимо от разногласията организациите си взаимодействат. ВМОК помага на ВМОРО с пари, оръжие, боеприпаси, литература и военни кадри, които обучават българското население в Македония и Одринско на военно дело. ВМОРО подпомага ВМОК да приеме на VII-ия си конгрес през 1900 г. революционните методи на борба. Установеното единодействие между двете организации не се възприема от някои среди в Княжеството и те предприемат мерки за неговото прекратяване. Това довежда до разцепление в комитета. На Десетия конгрес на ВМОК, проведен в края на юли 1902 г., се избира и ново ръководство начело с Христо Станишев. Успоредно с това продължава да съществува старото, възглавявано от Стоян Михайловски и ген. Иван Цончев. То продължава линията на единодействие с ВМОРО. Въпреки противодействието на ВМОРО за преждевременно обявяване на въстание ВМОК под ръководството на Стоян Михайловски и ген. Иван Цончев предизвикват въстание през септември 1902 г. в Горноджумайско (днешно Благоевградско). Въстанието завършва с поражение. По време на Илинденско-Преображенското въстание през 1903 г. ВМОК сформира няколко чети. След поражението на въстанието комитетът се опитва да създаде свои бази в някои райони, но поради противодействието на ВМОРО не успява. През 1905 г. ВМОК престава да съществува като самостоятелна организация. На тази дата са родени: 1946 г.  \r\nРоден е Огнян Герджиков – юрист и държавен деец. През 1971 г. той завършва Юридическия факултет на Софийския университет “Св. Климент Охридски”. Oт 1979 г. е преподавател в същия факултет.Първоначално е старши асистент, а след това започва да се издига в йерархията като доцент и професор. Специализира във Виенския университет и в института “Макс Планк” в Хамбург. \r\nГерджиков изнася лекции и доклади в Ягелонския университет в Краков, в Европейския институт в Саарбрюкен, в Женевския университет, в института “Макс Планк” и Търговската палата в Хамбург. \r\nПрез 1991-1993 г. е първи заместник-декан на Юридическия факултет на Софийския университет “Св. Климент Охридски”, а от 1993 г. до 1994 г. заместник-ректор на Софийския университет “Св. Климент Охридски”. В периода 1996 – 2000 г. Герджиков е председател на Фондация “Св. Климент Охридски”. Ръководител е на Катедрата по гражданско – правните науки при Юридическия факултет към същия университет (1993 – 1997 г. и от 2000 г.).От 1997 г. до 2000 г. е член на Комисията по обществени науки при Висшата атестационна комисия към Министерски съвет. От 1999 г. е председател на Арбитражния съд при Българската стопанска камара. От май 2001 г. той е ръководител на юридическия екип на Национално движение “Симеон II”. Депутат е в ХХXIX Народно събрание. \r\nНа 5 юли 2001 г. проф. Огнян Герджиков е избран за председател на ХХXIX Народно събрание. \r\nАвтор е на многобройни научни публикации – монографии и статии в български и чуждестранни издания. На изборите за народни представители проведени през 2005 година Огнян Герджиков е избран за депутат от НДСВ. 1936 г.  \r\nРоден е Иван Куртев – педагог, политически и държавен деец. Завършва педагогика в Софийския университет “Св. Климент Охридски”. Работи като учител и рехабилитатор в училище за глухи деца в София. В периода 1957–1963 г. той е преследван и изселван по политически причини. След 10 ноември 1989 г. се включва в обществено-политическия живот на страната. От 1991 г. Куртев е председател на Националния комитет на Социалдемократическата партия (СДП). Главен секретар е на Националния координационен комитет на СДС. На XI конференция на СДС е избран за председател на Контролния му съвет. Депутат е в ХХXVI, ХХXVII и ХХXVIII Народно събрание. Заместник-председател е на ХХXVIII Народно събрание. 1909 г.  \r\nРоден е Петър Славински – български писател, драматург. В периода 1933–1936 г. той работи в дирекция “Храноизнос”. След това заема административни служби в Столичната община до 1944 г. На 9 септември 1944 г. е назначен за кмет на София. Той ръководи историографската служба при щаба на Първа българска армия. През 1946–1951 г. е председател на Клуба на културните дейци, а през 1946–1950 г. е главен секретар на Българо-унгарското дружество. От 1951 до 1953 г. е журналист в Добруджа (с. Шабла). Година по-късно Славински е директор на Държавния музикален театър “Ст. Македонски”. От 1955 г. той живее и твори в Балчик. За пръв път печата през 1927 г. във вестник “Ехо”. Негови съчинения са: “Фрина” (1935 г.); “Последният щурм” (1969 г.); “Пратеник на свободния свят” (1959 г.); “Претворена земя” (1970 г.); “Тайни” (1960 г., в съавторство с Б. Дановски); “Победени хоризонти” (1966 г.); “Слънчев извор” (1962 г.); “Живот за живота” (1965 г.); “Огънят и спомените” (1975 г.); “Птици долитат при нас” (1977 г.) и “Далечни далечини” (1977 г.). На тази дата умират: 2016 г.  \r\nУмира бившият депутат от \"Атака\" Павел Чернев. Юрист по образование, Чернев е роден на 10 юли 1969 г. в столицата. Участва в студентските движения за демокрация и гласност. Гради политическа кариера първо във ВМРО, а после - в \"Атака\". 1988 г.  \r\nУмира Руси Стоянов Русев – български литературен историк и критик. През 1923 г. той завършва английска филология (бакалавър) в университета “Виктория” в Манчестър. Няколко години по-късно специализира класическа филология в Колумбийския университет, Ню Йорк. След като се завръща в България работи като учител в София и лектор и преподавател в Софийския университет “Св. Климент Охридски”. От 1938 г. до 1948 г. чете лекции по английски и американска литература. Русев е автор на около 200 статии и студии, в които разглежда автори и произведения от ранното английско средновековие, както и модерни писатели (В. Уулф, О. Хъксли, Дж. Джойс). Основно работи върху въпроси на езика и стила. Голяма част от изследванията му са посветени на специфични въпроси на българската литература. Той е един от първите преводачи на най-добрите драми на У. Шекспир. Русев е автор на “Граматика на английския език” (1934 г.), “Българо-английски речник” (1947 г.), “Английски пословици и българските им съответки” (1967 г.). 1946 г.  \r\nУмира Константин Димитров Мутафов – български драматург, театрален критик и преводач. Той завършва гимназия в родния си град и драматична школа във Флоренция. Негови са драмите “Иуда” (1914 г.), “Пленникът в Трикери” (1917 г.), “Дядо Климе” (1917 г.), “Омуртаг” (1925 г.), “Над живота” (1906 г.), “Убитата лисица” (1933 г.). Той е автор и на 2 тома детски пиеси (1928 г. и 1929 г.). Мутафов има и редица разкази, печатани в периодичнииздания. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.19", "title": "Денят 19 март в българската история"}
{"url": "http://www.focus-news.net/news/2019/03/19/2636106/predsedatelyat-na-parlamentarnata-komisiya-po-kulturata-i-mediite-vezhdi-rashidov-e-pokanen-kato-pocheten-gost-na-izlozhbata-s-pogled-kam-balgariya-v-istanbulskiya-universitet.html", "text": "Председателят на парламентарната Комисия по културата и медиите Вежди Рашидов е поканен като почетен гост на изложбата „С поглед към България“ в салона на Ректората на Истанбулския университет. Това съобщиха от  Комисията по културата и медиите . Експозицията е част от културната програма в рамките на Българското ротационно председателство на Организацията за Черноморско сътрудничество в периода януари – юни 2019 година. Организатор на проявата е Генералното консулство на България в Истанбул в партньорство с Ректората на Истанбулския университет. В изложбата са представени изявени творци от двете страни, получили образованието си и творческия си опит в България.", "date": "2019.03.19", "title": "Председателят на парламентарната Комисия по културата и медиите Вежди Рашидов е поканен като почетен гост на изложбата „С поглед към България“ в Истанбулския университет"}
{"url": "http://www.focus-news.net/news/2019/03/19/2636113/burgas-ul-sofiya-shte-bade-zatvorena-za-dvizhenie-na-prevozni-sredstva-za-oformyane-na-koronite-na-darvetata-v-uchastaka-mezhdu-ul-shar-planina-i-ul-rodopi.html", "text": "След множество сигнали за падащи сухи клони, Община Бургас извърши проверка и възложи резитба за оформяне короните на дърветата по ул. „София“ в ж.к. „Братя Миладинови“. Това съобщиха от пресцентъра на  Общината . Заради безопасността на пешеходци, шофьори и работниците, които ще извършат интервенцията, улицата ще бъде затворена за движение на превозни средства в участъка между ул. „Шар планина“ и ул. „Родопи“ в часовете от 08.00 до 16.00. Община Бургас се извинява за причиненото временно неудобство.", "date": "2019.03.19", "title": "Бургас: Ул. „София“ ще бъде затворена за движение на превозни средства за оформяне на короните на дърветата в участъка между ул. „Шар планина“ и ул. „Родопи“"}
{"url": "http://www.focus-news.net/news/2019/03/19/2636114/dobrich-dvizhenieto-tryabva-da-se-osashtestvyava-s-povisheno-vnimanie-po-pat-ii-71-dobrich-silistra-poradi-chastichni-remontni-deynosti.html", "text": "Движението трябва да се осъществява с повишено внимание по път II-71 Добрич – Силистра от км 91+500 до км 101+800 поради частични ремонтни дейности, предаде кореспондент на  Радио „Фокус” – Варна . Участъкът се регулира с пътни знаци. Срокът за приключване е до 22 март. По път I-9 в участъка от село Кранево в посока Варна е ограничено движението на МПС над 10 тона. Обходният маршрут е през селата Кичево и Оброчище.  \r\nВ града Добрич времето е слънчево и ясно, духа слаб вятър, температурата на въздуха е около 7 градусa. Пътните настилки са сухи, условията за пътуване са добри. В периода до 22 март в рамките на Интегрирания проект за подобряване на водния сектор - лот 2, ще се работи по ул. „Ген Гурко“, ул. „Независимост“, ул. „Райко Даскалов“ и ул. „Руен“. \r\nЖулиета НИКОЛОВА", "date": "2019.03.19", "title": "Добрич: Движението трябва да се осъществява с повишено внимание по път II-71 Добрич – Силистра поради частични ремонтни дейности"}
{"url": "http://www.focus-news.net/news/2019/03/19/2636117/sliven-v-obshtinata-shte-se-provede-zasedanie-na-komisiite-kam-obshtinskiya-savet-po-predlozhenieto-za-odobryavane-na-obshtiya-ustroystven-plan-i-ekologichnata-otsenka-kam-nego.html", "text": "В сградата на Общината ще се проведе съвместно заседание на постоянните комисии към Общински съвет – Сливен за разглеждане предложението за одобряване на Общия устройствен план на общината и екологичната оценка към него. Това съобщиха от пресцентъра на  Община Сливен . Заседанието ще започне в 14.30 часа в зала 105 на Общината.", "date": "2019.03.19", "title": "Сливен: В Общината ще се проведе заседание на комисиите към Общинския съвет по предложението за одобряване на Общия устройствен план и екологичната оценка към него"}
{"url": "http://www.focus-news.net/news/2019/03/19/2636116/plovdiv-estradniyat-pevets-georgi-hristov-shte-gostuva-v-asenovgrad-s-biografichniya-si-kontsert-spektakal-moyat-pat.html", "text": "Естрадният певец Георги Христов ще гостува в Асеновград с биографичния си концерт-спектакъл „Моят път…”. Това съобщиха за  Радио „Фокус“ – Пловдив  от Народно читалище „Родолюбие“ в Асеновград. Срещата на популярния певец с асеновградската публика ще бъде от 19.00 часа в Зрителната зала на читалището. Турнето на поп звездата стартира още миналата година, като вече премина с голям успех през редица български градове. В него за първи път в своята кариера популярният певец разкрива много от интересните случки и преживявания около създаването на най-големите си хитове през годините, които ще бъдат представени в биографичния концерт. Билети за събитието се продават в читалището. \r\nТони МИХАЙЛОВ", "date": "2019.03.19", "title": "Пловдив: Естрадният певец Георги Христов ще гостува в Асеновград с биографичния си концерт-спектакъл „Моят път…”"}
{"url": "http://www.focus-news.net/news/2019/03/19/2636119/denyat-19-mart-v-svetovnata-istoriya.html", "text": "След провалянето на Цариградската конференция (1876 – 1877 г.) в Лондон е подписан протокол от представители на правителствата на Русия, Австро-Унгария, Англия, Германия, Италия и Франция. Протоколът е предложен от Русия като последен опит за въвеждане на реформи от страна на Османската империя в България, Босна и Херцеговина. В далечната 1279 г. монголската победа в битката при Ямен слага край на династията Сонг в Китай. През 1474 г. във Венеция е приет закон за защита на изобретенията, който се явява първият в света закон за защита на авторското право. През 1859 г. в Париж се състои премиерата на операта на Шарл Гуно “Фауст”. Плутон е фотографиран за първи път през 1915 г., но не е разпознат като планета. Церемонията по връчване на филмовите награди “Оскар” за първи се излъчва път по телевизията (1953). “Оскар” е най-авторитетната американска награда за киноизкуство, която се връчва ежегодно от 1929 г. от американската Академия за филмово изкуство. Първото заседание на Европейския парламент се открива в Страсбург през 1958 година. На 19 март е роден екшън-актьорът Брус Уилис. На тази дата умират: руският живописец Василий Суриков, чието име носи Московският художествен институт; химикът Уолтър Хауърт; Луи Виктор Пиер Реймон дьо Бройл – френски физик.  2016 г.  \r\nНа летището в руския град Ростов на Дон самолет Боинг 737-800 на авиокомпания FlyDubai в полет FZ981 от Дубай, се разби при кацане. \r\nПри инцидента са загинали всичките 62 души на борда, от които 55 пътници и седемчленен екипаж. 2015 г.  \r\nGeneral Motors затваря завода си за сглобяване на автомобили в Русия с капацитет 100 хил. коли годишно. Основна причина е регулаторната среда в Русия, според която за автомобилната индустрия се изисква производство на поне 300 хил. превозни средства годишно за да не бъде облагана с данъци за внасяните от чужбина части. 2014 г.  \r\nКонституционният съд на Русия признава договора за приемане на Република Крим в състава на Руската федерация. 2013 г.  \r\nПарламентът на Република Кипър отхвърля икономическия план на Евросъюза за спасение на страната. 2012 г.  \r\nБившият губернатор на Масачузетс Мит Ромни побеждава убедително на първичните избори в Пуерто Рико с над 80% от гласовете. На второ място е бившият американски сенатор Рик Санторум с 10%, трети е Нют Гингрич с 4%, Рон Пол набира едва 1%. По-рано избори се проведоха в Гуам, Северните Мариански острови и Американските Вирджински острови, като навсякъде спечелва Мит Ромни. Пуерто Рико притежава най-големия брой делегатски гласове - 23 на предстоящия конгрес на Републиканската партия. 2012 г.  \r\nВ района ал-Мезде, Дамаск се завърза ожесточен бой между правителствените войски и „Свободната сирийска армия“. Около 80 войници са убити и още около 200 ранени. 2012 г.  \r\nБойци на сомалийската ислямистка групировка „Ал-Шабаб“ обстрелват президентския дворец, но вместо в него снарядите им попадат в близкия бежански лагер, като убиват най-малко петима души. 2012 г.  \r\nНад 8 човека загиват, а още 15 са ранени в северозападната част на Пакистан при сблъсък на правителствените сили с екстремисти. 2004 г.  \r\nТайванският президент Чен Шуи-биан е прострелян точно преди общодържавните президентски избори на 20 март. \r\nЧен Шуи-биан е роден на 18 февруари 1951 г. в окръг Тайнан, Тайван. Той е президент на страната от 2000 г. Учи право в националния тайвански университет и по-късно става един от водещите адвокати на острова. След неуспешната му защита на протестиращи, които се противопоставят на управляващата Националистическа партия, Чен Шуи-биан се свързва с опозиционното движение и в средата на 80-те години на миналия век е хвърлен в затвора по обвинения в клевета срещу официално лице от Националистическата партия. Впоследствие Чен Шуи-биан се присъединява към Прогресивната демократическа партия и става известен член на движението за установяване на тайванската независимост. Служи в тайванското законодателство (1989-1994 г.), преди да бъде избран за кмет на Тайпей през 1994 г. Въпреки че не печели повторните избори от 1998 г., загубата му отваря път за президентска кандидатура през 2000 г., когато побеждава кандидата на Националистическата партия, с което слага край на 55-годишното управление на партията в Тайван. През 2004 г. е преизбран с малка преднина един ден след като той и неговият кандидат-вицепрезидент Анет Лу (Лу Зю-лиен) са простреляни и леко ранени по време на кампания в Тайнан. 1981 г.  \r\nИзвършва се неуспешен изпитателен опит на космическия кораб “Колумбия”, вследствие на което загиват трима работници и са ранени 5 души. \r\nСовалката Колумбия е най-старата от всички машини на НАСА, нейният първи полет е през 1981 г. Космическите кораби от този тип имат проектен живот от 100 полета. На 1 февруари 2003 г. Колумбия се разпада по време на обратно влизане в атмосферата над Тексас по време на 28-ата си мисия. Седемчленният екипаж загива. Загиналите участници в последната мисия на совалката, STS-107, са: командир Рик Д. Хъсбанд, полковник в американските ВВС и инженер-механик, пилот на предишна мисия със совалка по време на първото скачване с Международната космическа станция, пилот Уилям Маккуул, командир от американския флот, Майкъл П. Андерсън, лейтенант от американските ВВС, физик, начело на научната мисия, Илан Рамон, полковник в израелските ВВС и първият израелски астронавт, Калпана Чавла, индийски аерокосмически инженер, STS-107 е втората й космическа мисия, Дейвид М. Браун, капитан от американския флот, авиатор и хирург, и Лорел Кларк, капитан от американския флот, хирург, работи по биологични експерименти. 1970 г.  \r\nВ Ерфурт за пръв път се срещат канцлерът на Федерална република Германия и премиерът на Германска демократична република. Инициатор на разговорите е западногерманският политик Вили Бранд – Вили Щоф. Година след като взима властта в Бон, Бранд започва да провежда политика за стопляне на отношенията с Изтока. Сред постиженията на т.нар. Остполитик (източна политика) са подписването на договор на Бон със СССР за признаване на съществуващите граници в Европа. Бранд сключва пакт за ненападение с Полша и приема статуса на Берлин. \r\nПо време на мандата му (1969 – 1974 г.) Федерална република Германия стабилизира отношенията си с Източна Европа, а според някои днешни политолози той прави първите и най-важни стъпки за обединението на Германия. 1958 г.  \r\nВ Страсбург се открива първото заседание на Европейския парламент. Европейският парламент е орган на Европейския съюз. Състои се от 785 депутати, представители на 27-те страни членки, избрани чрез преки избори. Мандатът на Европейски парламент е 5 години. Първоначално възниква като Парламентарна асамблея на Европейската общност (1952 г.). През януари 1973 г. страните от 6 стават 9, а депутатите – 198. През юни 1979 г. се провеждат първите всеобщи, преки избори за Европейски парламент. Вторите са през юни 1984 г., следващите – през юни 1989 г. и юни 1994 г. През 1986 г. Европейския парламент и правителствата на страните членки подписват Единен европейски акт. Той въвежда реално законодателно сътрудничество между Европейски парламент и Съвета на Европейската общност. \r\nЕвропейски парламент е единствената институция на Европейския съюз, която провежда открити заседания. Депутатите са организирани по политическа принадлежност (в 8 политически групи и \"необвързани\"). Ръководен орган на Европейски парламент е Бюрото на парламента, който се състои от президент и 14 вицепрезиденти, включително петима квестори със съвещателен глас. Депутатите са разпределени в 20 постоянни комисии. Европейски парламент защитава интересите на гражданите на Европа. Сесиите си провежда веднъж месечно в Страсбург. 1955 г.  \r\nПри разкопки в Масада (Израел) са открити останки от двореца на цар Ирод. \r\nЦар Ирод е владетел на Юдея от 40-та г. преди Христа. Поставен на власт от римляните, той жестоко се разправя с антиримските движения. Според Новия завет синът му (владетел, който също се казва Ирод) избива всички младенци във Витлеем при раждането на Исус Христос. Масада е антично израелско укрепление на пранински връх, станало последно убежище на бунтовниците-евреи слещу римската власт. Укреплението се намира в юдейската пустиня и се намира на 400 м височина над западния бряг на Мъртво море. Счита се, че Масада е укрепена за първи път около І или ІІ век пр. Хр. Между 37 и 31 г. пр. Хр. Херод Велики допълнително подсилва крепостта и построява два двореца, баня, акведукти и защитни стени. През 66 г. сл. Хр. С избухването на еврейската война срещу Рим Ревностните, еврейска екстремистка секта, завладяват крепостта с изненадваща атака и избиват римския гарнизон. Масада остава под контрола на бунтовниците до 73 г., когато след обсада 15-хилядния Десети римски легион надделява над ок. 1000 мъже, жени и деца, които водят отбраната. Почти всички защитници-евреи, се самоубиват пред възможността да бъдат пленени. Според легендата оцеляват само две жени и пет деца, които разказват историята. Според повечето археолози обсадата трае няколко месеца. Днес Масада е основен туристически обект и израелски исторически паметник. 1953 г.  \r\nЦеремонията по връчване на филмовите награди “Оскар” за първи се излъчва път по телевизията. “Оскар” е най-авторитетната американска награда за киноизкуство. От 1929 г. се връчва ежегодно от американската Академия за филмово изкуство. Има номинации за най-добър американски филм, за постижения на различни компоненти на филма, за най-добра чуждестранна творба. Присъжда се и почетен “Оскар” за цялостен принос в киноизкуството. Академията за филмово изкуство е формирана през 1927 г. от Луис Б. Майер с цел да бъдат вдигнати стандартите за създаване на филми. 1945 г.  \r\nСлед четиринадесет-дневни боеве е ликвидирано немското предмостие на левия бряг на река Драва срещу Дони Михоляц. С това завършва Дравската отбранителна операция на Първа българска армия. Участие на България в окончателния разгром на хитлеристка Германия. България обявява война на хитлеристка Германия на 8 септември 1944 г. (тогава страната се управлява от правителството на Константин Муравиев), но на практика войната е обявена след политическата промяна на 9 септември 1944 г. Самото участие на България във войната преминава през два периода (фази). Първият период обхваща времето от септември до края на ноември 1944 г. На 18 септември 1944 г. българската армия преминава в оперативно подчинение на командващия III Украински фронт маршал Фьодор Иванович Толбухин. Мобилизирането на българската армия започва на 18 септември и приключва в края на същия месец. На 5 октомври 1944 г. се сключва спогодба между България и Югославия в Крайова за военно сътрудничество между двете съседни страни. Пред българската армия се поставя задачата да разгроми противниковите сили в Сърбия и Вардарска Македония и да прекъсне пътя за отстъпление на Група “Е” от хитлеристките армии по долините на реките Морава, Вардар и Ибар, възлизащи на 10 дивизии, 8 бригади и други войскови сили. Срещу тях България мобилизира 455 хил. души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната седма СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и други селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар. Вторият период (фаза) започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят боеве между реформираната Първа българска армия и хитлеристките войски в района на р. Драва. От края на март до средата на април в главен боен театър се превръща районът на р. Мур. Последните сражения с хитлеристките войски се водят на австрийска земя в края на април и началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хил. души убити и ранени войници и офицери. Това е цената (без военните разходи, разстройството на стопанския живот и др.), която България плаща за окончателния разгром на хитлеристка Германия и благодарение на която успява да избегне надвисналата над нея трета национална катастрофа с участието си в Тристранния пакт на държавите от хитлеристката ос. 1943 г.  \r\nМусолини отказва да предаде на немците италианските евреи. Бенито Мусолини е италиански държавник. Той е роден през 1883 г. Емигрира в Швейцария, където се занимава със социалистическа дейност. Изгонен е за пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически вестник “Аванти”. Избухването на Първата световна война го отдалечава от официалния социализъм. Основава вестник “Пополо д’Италия”, в който се обявява за намеса във войната на страната на Съглашението. Когато Италия влиза във войната, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските националистични амбиции, а после – да противодейства със сила на напредъка на болшевизма. След двугодишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. От 1922 г. до 1943 г. е министър-председател на Италия. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд с председател партизанския командир Валтер на разстрел. Трупът му е окачен с главата надолу на една бензиностанция на Пиаца Лорето, Милано. 1915 г.  \r\nПлутон е фотографиран за първи път, но не е разпознат като планета. Плутон е космическо тяло от Слънчевата система, считано за деветата планета, докато е изведен от списъка на планетите и е рекласифициран като планета-джудже през август 2006 г. Открит е през 1930 г. от Клайд Томбау (1906-1997 г.) и е наречен на името на гръцкия бог на подземното царство. Приблизителната му отдалеченост от Слънцето е около 5.9 млрд. км, но ексцентричната му орбита го доближава до Слънцето повече от Нептун в продължение на 22 от 248-те години на соларния му цикъл. Оста му е наклонена на 120 градуса, така че Плутон се върти почти на едната си страна и ретроградно (от изток на запад). Денят на Плутон трае 6.39 земни дни и е синхронен с цикъла на най-голямата луна на планетата – Харон, открита през 1978 г. Две малки допълнителни луни са открити през 2005 г. Диаметърът на Плутон е около 2 340 км, планетата има по-малко от 1% от масата на Земята и по-малко от 6% от земната гравитация на повърхността си. Средната изчислена температура на повърхността е минус 235 градуса по Целзий, а тънката атмосфера съдържа азот, метан и някои по-тежки газове. Счита се, че Плутон е изграден от втвърдени газове със значителна част каменист материал. Размерът, съставът и орбиталното местоположение в Кюйпъровия пояс пораждат разпалени дебати относно класификацията като истинска планета и довеждат в крайна сметка до редефиницията от Международния астрономически съюз, която извежда Плутон извън списъка на планетите. 1877 г.  \r\nСлед провалянето на Цариградската конференция (1876 – 1877 г.) в Лондон е подписан протокол от представители на правителствата на Русия, Австро-Унгария, Англия, Германия, Италия и Франция. Протоколът е предложен от Русия като последен опит за въвеждане на реформи от страна на Османската империя в България, Босна и Херцеговина. В него се изтъква, че ако османското правителство не въведе необходимите реформи в посочените страни, държавите, подписали протокола, ще вземат мерки за осигуряване благополучието на християнското население и за защита на общия мир. Англия подписва протокола при особено мнение, като насърчава Високата порта да не се вслуша в отправеното искане. Турция отхвърля протокола. Това става повод за избухването на Руско-турската освободителна война. \r\nЦариградската конференция се свиква в Цариград на 23 декември 1876 г. и продължава до 20 януари 1877 г. В нея участват посланиците на Великите сили – Англия, Германия, Австро-Унгария, Италия, Русия и Турция. Първоначално (от 30 ноември до 10 декември) маркиз Робърт Солсбъри – специален английски пълномощник, и граф Николай Павлович Игнатиев се договарят относно политическото устройство на българските земи и на Босна и Херцеговина. След това започват предварителни заседания (11 – 22 декември) без турски представители. Приема се общото становище да се образуват 3 автономни области, от които 2 – населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф Гюла Андраши. Маркиз Солзбъри също възразява срещу голяма българска автономна област и се стига до идеята за две области – Източна, с център Търново, и Западна – с център София (без Беломорието и Одринска Тракия и по-голямата част от Родопите, въпреки българския им характер). Английският представител иска разделянето вертикално на българските земи, тъй като смята, че в източната половина живеят предимно турци и гърци и тя трябва да се управлява отделно. Всъщност главният въпрос е не освобождаването на България, а как да се уравновесят интересите на Великите сили така, че Русия да не усили прекалено своите позиции. Затова проектът за органически устав предлага автономия на двете български области – не държава или държави, нито пък свобода и независимост. В органическия устав се предвижда основна административна единица да бъде кантонът с 5 до 10 хиляди души, прегрупирани според религиозната им принадлежност (християнски и мюсюлмански). Няколко кантона образуват санджак, който се управлява от мютесариф (християнин или мюсюлманин, според мнозинството на населението в санджака), който се назначава от Високата порта. Няколко санджака образуват област, управлявана от валия, назначаван за срок от 5 г. от Високата порта със съгласието на Великите сили. Валията може да бъде християнин, може да е и чужденец. 30 % от данъците се прибират от османското правителство. Съдебната система да бъде устроена според османския граждански закон. Турската армия остава в областните градове и крепостите, създава се милиция и жандармерия, чиито офицери се назначават от Високата порта. Предвижда се Международна надзорна комисия да следи в продължение на 1 г. изпълнението на тези споразумения. Всички проекти на Цариградската конференция целят запазването на Османската империя като противовес на Русия, която се стреми да завладее или постави под свой контрол Босфора и Дарданелите. На официалното откриване на 23 декември 1876 г. Савфет Мехмед паша, председателстващ заседанието, отхвърля основанията за свикването на конференцията, базирайки се на обявената нова турска конституция (което по замисъла на султанското правителство трябвало да отнеме почвата под краката на конференцията, да я направи безпредметна). Веднага след изложението на Савфет паша топовни гърмежи оповестяват прокламирането на конституцията. Неотстъпчивостта на турците, продиктувана и от задкулисното внушение на Англия, блокира конференцията и я проваля. Държавите-участнички в конференцията в знак на протест отзовават своите посланици от Цариград. По време на цариградската конференция не се стига до окончателно решение. 1859 г.  \r\nВ Париж се състои премиерата на операта на Шарл Гуно “Фауст”. Шарл Гуно е френски композитор, органист и диригент. Творчеството му утвърждава развитието на музикалния театър и на френската лирическа опера. Той създава редица оратории, симфонии, меси, романси. Либретото на “Фауст” е написано от Жул Барбие по материали, взети със съгласието на Мишел Каре от пиесата му “Фауст и Маргюрит” (1850 г.). 1474 г.  \r\nВъв Венеция е приет закон за защита на изобретенията, който се явява първият в света закон за защита на авторското право. Според този закон щом създателите на нови изобретения ги внедрят в практиката, трябва да ги обявят на държавата, за да могат да получат права, които забраняват други да ги използват. 1279 г.  \r\nМонголска победа в Битката при Ямен слага край на династията Сонг в Китай. \r\nДинастията Сонг управлява от 960 до 1279 г. Китай, като обединява цялата държава до 1127 г. и южната част до 1279 г., докато северната е под контрола на племената Ючен. По влеме на управлението на династията Сонг процъфтява търговията, хартиените пари увеличават употребата си и няколко града достигат население от над 1 млн. души. Широкото разпространение на печатането довежда до увеличение в грамотността и разширяване на елита, частните академии и публичните училища създават все по-голям брой подготвени ученици посредством китайската система за изпитване. През ХІІ век Жу Зи систематизира неоконфуцианството. Ерата Сонг се характеризира и с основополагащи трудове по архитектура и ботаника, както и известната история “Дижи тонгян” – “Всестранно огледало за помощ при управлението”, написана от Сима Гуанг. Счита се, че по време на династията пейзажната живопис и архитектурата достигат връх. На тази дата са родени: 1955 г.  \r\nРоден е актьорът Брус Уилис (Уолтър Уилисън). Започва да играе в колежа. Партнира на Сибил Шепърд в телевизионния романтичен детективски сериал Moonlighting (1985-89г.). След това участва в “Blind Date” с Ким Бейсинджър и “Умирай трудно” през 1988 г. Следва “Умирай трудно 2: Умирай по-трудно” (1990 г.) и “Умирай трудно с отмъщение” (1995 г., със Самюъл Л. Джаксън). Уилис участва в серия от екшън филми. Други негови филми са “12 маймуни” (1995 г., с Брад Пит), “Шесто чувство”(1999 г.), “Неуязвимият”(2000 г.), “Бандити”(2001 г., с Били Боб Торнтън), “Заложник” (2005 г.), “Син сити: Град на греха” (2005 г., с Джесика Алба), “Над живия плет” (2006 г.). Има 12-годишен брак с актрисата Деми Мур и три дъщери Румър Глен, Скаут Ларю и Талула Бел. 1924 г.  \r\nРоден е Лев Александрович Кулиджанов – руски режисьор. През 1954 г. завършва ВГИК. Дебютира с “Дами” (1955 г.) по Чехов. С Яков Сегел и Г. Оганесян снима “Това започна и така...” (1956 г.) и “Домът, в който живея” (1957 г.). “Бащин дом” (1959 г.) и “Изгубената фотография” (1959 г.) са първите му самостоятелни филми. Кулиджанов открива за екрана Ю. Никулин – “Когато дървета бяха големи” (1962 г.). Със “Синята тетрадка” (1964 г.) прави опит да пресъздаде образа на Вл. И. Ленин в дните на подготовката на Октомврийската революция (1917 г.). Полага усилия, за да осъществи успешна екранизация по Достоевски – “Престъпление и наказание” (1970 г. ). В “Звездната минута” (1975 г.) Кулиджанов разкрива материализацията на човешката мечта – овладяването на космоса, подвига на учените и строителите, на Ю. Гагарин. Опитва се да избегне щампите и стереотипите в ТВ сериал “Младият Маркс” (1979 г.), след което става художествен ръководител на телевизионната документална поредица “ХХ век”. Кулиджанов е лауреат на награда “Кинотавър” на президента на Русия за цялостно творчество (1999 г.). 1905 г.  \r\nВ Манхайм, Баден, Германия, е роден Алберт Шпеер – нацистки функционер. Шпеер става архитект през 1927 г. и активен член на нацистката партия през 1931 г. Впечатлява Адолф Хитлер с ефективността и таланта си и е назначен за главен архитект на Третия райх през 1933 г. Шпеер проектира парадните площади и знамена за нацистките манифестации, провеждани за партийните конгреси, включително и за Нюрбергското събрание от 1934 г., филмирано от Лени Райфенстал. През 1942 г. става министър на въоръжението и военната промишленост и разширява системата за задължителен и робски труд, който поддържа германската военновременна продуктивност. Шпеер признава вината си на Нюрнбергските процеси и излежава 20 години затвор. Публикува “Третият Райх отвътре” (1969 г.) и “Шпандау” (1975 г.). 1813 г.  \r\nРоден е Дейвид Ливингстън – английски мисионер и пътешественик. Изучава теология в Глазгоу, преди да бъде ръкоположен през 1840 г. Изследва Средна и Южна Африка, басейна на река Замбези и езерото Танганайка, открива и дава име на водопада Виктория. Ливингстоун става първият европеец, достигнал до езерото Нгами (1849 г.) и Луанда от вътрешността на континента (1854 г.). Пътува до Мозамбик (1856, 1862 г.), изследва региона на езерото Малауи (1861-63 г.), минава покрай езерото Муеру и Бангуелу (1867 г.). Опитът му да открие извора на Нил е неуспешен. Води борба срещу търговията с роби. Умира от дизентерия на 1 май 1873 г. до езерото Танганайка в Читамбо, Замбия. Тялото му е пренесено в Англия и погребано в Уестминстър. Неговото име носят град в Замбия, планина в Източна Африка и водопад на р. Конго. 1542 г.  \r\nРоден е Ян Замойски – полски държавник. Той следва в университетите в Париж, Рим и Падуа. От 1578 г. е кралски канцлер, а от 1581 г. и велик кралски хетман. Замойски е един от инициаторите за съставянето на “Хенриковите артикули” (1573 г.) и “Пакта конвента” (1573 г.). Съдейства за избирането на Стефан Батори за монарх и играе важна роля в организирането на неговите походи срещу Русия. Замойски е решителен противник на Хабсбургите. Разбива под Бичин (1588 г.) и взема в плен претендента за полския престол ерцхерцог Максимилиан. Бори се за правата на низшите благородници, използва влиянието си за да ограничи монархическата власт с конституционни средства, с което Полша да се превърне в монархическа република. Замойски е хуманист и подкрепя изкуствата и учението, като основава града Замошч и едноименния университет. На тази дата умират: 1987 г.  \r\nУмира Луи Виктор Пиер Реймон дьо Бройл – френски физик. Ценен е високо от А. Айнщайн. От 1933 г. Дьо Бройл е член, а през 1942 г. и секретар на Френската академия на науките. През 1924 г. в докторската си дисертация “Изследвания по теория на квантите” излага идеята за вълновите свойства на материята (вълни на Дьо Бройл), която е в основата на съвременната квантова механика. Дьо Бройл се занимава също с релативна квантова механика, с въпросите за строежа на ядрото, теорията за разпространение на електромагнитни вълни във водна среда. Автор е и на трудове по история на физиката. През 1929 г. той получава Нобелова награда за физика “за неговото откритие на вълновата природа на електроните”. През 1934 г. Дьо Бройл основава Център за изследвания по приложна математика към института “Анри Поанкаре”. През 1945 г. е съветник към Френската комисия за атомна енергия. Член е на Френската академия на науките, Американската академия за хуманитарни и естествени науки и др. 1950 г.  \r\nУмира сър Уолтър Норман Хауърт (роден на 19 март 1883 г. в Чорли, Ланкашър) – британски химик, известен с разработките си във връзка с аскорбиновата киселина (Витамин С) в Бърмингамския университет. През 1937 г. печели Нобелова награда за химия за “изследванията му на въглехидратите и витамин С”. Наградата си той дели с швейцарския химик Пол Карер, работил върху други витамини. Уолтър Хауърт учи химия в Манчестърския университет от 1903 г. Впоследствие започва да учи в Гьотингенския университет. През 1912 г. става лектор в Обединения колеж към университета Сейнт Андрюз в Шотландия, където започва да се интересува от химията на въглехидратите. Хауърт започва работата си над простите захари през 1915 г. и разработва нов метод за приготовление на метилови етери на захари, като използва метилов сулфат и алкали. След това започва изследвания върху структурата на дизахаридите. Хауърт органицира лабораториите на университета Сейнт Андрюз за производство на химикали и препарати за британското правителство през Първата световна война (1914-1918). Назначен е за професор по химия в Бърмингамския университет. През 1934 г., докато работи с британския химик сър Едмънд Хърст, успява да синтезира витамин С (първият синтезиран витамин изобщо). През 1948 г. Хауърт е посветен в рицарство. Умира на 19 март 1950 г., на 67-ия си рожден ден. 1916 г.  \r\nУмира Василий Иванович Суриков – руски живописец. През 1869 – 1875 г. той учи в Петербургската художествена академия. Стремейки се да преодолее условността на академичното изкуство, въвежда в своите композиции битови детайли, чрез които постига историчност и конкретност в изображението (“Княжески съд”, 1884 г.; “Апостол Павел обяснява догматите на вярата в присъствието на цар Агрипа”, 1875 г.). От 1877 г. живее в Москва, но периодично пътува до Сибир, на Дон, на Волга, в Крим; посещава Германия, Франция, Австрия, Швейцария, Италия, Испания. Суриков членува в Дружеството за подвижни художествени изложби на Съюза на руските художници. Най-значимите му картини са “Утрото на разстрела на стрелците” (1881 г.), “Меншиков в Берьозово” (1883 г.), “Болярката Морозова” (1887 г.), “Сибирската красавица” – портрет на Е. А. Рачковска (1891 г.), “Покоряването на Сибир от Ермак” (1895 г.), “Суворов преминава Алпите” (1899 г.), “Степан Разин” (започната 1903 г.) и др. Той създава много акварели, главно пейзажи. Неговото име носи Московският художествен институт. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.19", "title": "Денят 19 март в световната история"}
{"url": "http://www.focus-news.net/news/2019/03/19/2636118/rzeczpospolita-polsha-noviyat-dialog-s-ukrayna-strahat-ot-obshtiya-vrag-moskva-veche-ne-e-dostatachen.html", "text": "Каква трябва да е Украйна за Полша след 25 години? В идеалния вариант – свързан със структурите на НАТО и ЕС или други съюзи, в които влиза Полша, политически съюзник в колкото може по-широк спектър от въпроси, ключов търговски партньор и страна, в която ще работят активно полските компании, както и ще се разпространява полската култура. Освен това тя трябва да е държава, която ще си върне окупираните от Русия територии в Крим и Донбас. Ще успее ли Полша да постигне тези цели зависи не само от това каква ще бъде ситуацията на Днепър, но и от това, ще успеят ли полските кръгове, придаващи голямо значение на отношенията с Украйна, да повлияят по някакъв начин както на обществеността, така и на политиците в Полша. Важно е също доколко ще се окажат ефективни дипломатическите действия на полската държава в Украйна, пише  полският ежедневник Rzeczpospolita  в материал, представен без редакторска намеса. Сложна задача \r\nСега в полския обществен дебат практически няма тема за социална легитимация на политиката за подкрепа на Киев, която Полша последователно провежда от 1991 г. насам. И ситуацията в това отношение става все по-сложна. В края на краищата, как да се обясни необходимостта да се помогне на Украйна по въпроси, свързани със сигурността и европейската интеграция, ако част от обществеността смята, че украинският партньор третира страната ни неуважително? Според анкети на Центъра за изследване на общественото мнение (CBOS), 41% от поляците са с негативно мнение за украинците. Как да убедим тези хора, че Украйна е важна и приятелска държава, ако вече две години не ни дават да проведем ексхумация на нейната територия на полските жертви от конфликтите, а многобройни ходове, които предприема Киев в историческата политика, имат открито конфронтационен характер? \r\nНашите двустранни отношения не се ограничават до сферата на историята, но именно историческата тематика преобладава в медиите и оставя своя отпечатък върху образа на съседа. В същото време украинската политика на паметта стеснява сферата на действие на всяко следващо полско правителство. Да се обясни на обществеността, защо трябва да помогнем на страна, чието ръководство насърчава версия на историята, в която са отхвърлени военните престъпления, а поляците са наречени вечни палачи на украинците, е много трудна задача. На този фон много политици решават да спрат да се занимават с украинския проблем. \r\nСтабилното развитие на отношенията с Украйна изисква решаването на една задача: как да бъдат убедени поляците в правилността на курса на Варшава, последователно да се старае екипа на (руския президент Владимир) Путин да плаща все по-висока цена за нарушаването на международното право. Трудно е за непосветените да видят ползите, които Полша получава, играейки ролята на „спирачка“ в процеса на нормализиране на отношенията между ЕС и Русия, а вредата от такива дейности може да изглежда много сериозна. Дори ако например от обективна гледна точка анти-руските санкции нямат отрицателно въздействие върху полската икономика, някои гласоподаватели все още имат страхове, че страната ни губи предполагаемо много привлекателния руски пазар. Субективното усещане на някои избиратели, които смятат, че националистическата „бандеровска“ Украйна не е с нищо по-добра от „сталинска“ Русия, също може да обезкуражи политиците да поддържат Киев. Освен това, имащото тежест в Полша аграрно лоби все по-силно изразява съмнения в необходимостта да се подкрепя страна, която може да стане опасен конкурент за нас в селскостопанския отрасъл. Трябва да се заеме солидарна позиция \r\nПреди всичко трябва да се разбере, че украинското ръководство ще бъде още по-склонно да урежда историческите спорове (по-специално по отношение на ексхумацията), колкото по-силен е консенсусът в Полша по отношение на стратегията за Украйна и за преодоляването на исторически проблеми. На Днепър виждат, че в тази област в полските кръгове нямат подобно мислене и затова властите в Киев се опитват да отложат решаването на спешните проблеми, „да чакат” кога неудобното за тях правителство ще падне. \r\nОт това следва един очевиден извод: нашата политика ще бъде ефективна само когато различните кръгове са готови да преодолеят различията и да действат съгласувано. Стратегията за игнориране на настроенията на част от обществото, което реагира остро на историческите теми и особено нежеланието й да се отнася сериозно към проблема с Волинското клане, доведе до радикализиране на тази група и до факта, че през последното десетилетие тя оказва реално влияние върху формирането на политическите процеси. Лесно е да се предположи, че рано или късно някакво политическо движение официално ще излезе с лозунги, насочени срещу украински мигранти и ще популяризира антиукраинска националистическа версия на историята. \r\nПри такава ситуация първостепенна задача, поне на всички кръгове, които разбират важността на отношенията с Украйна, независимо от тяхната политическа ориентация, става изработването на определен кодекс на поведение в областта на източната политика. Най-малкото би трябвало да престанем да лепим етикети, като „украинофоби“, „националисти“, или „агенти на Кремъл“ на тези, които подчертават колко важен е в момента историческият диалог, но имат различен поглед за историята на Полша, Русия и съвременна Украйна от този, който представят в своите работи украинските историци или полските украинофили. Подобен консенсус изглежда напълно постижим, още повече, че ако вътрешните конфликти не могат да бъдат преодолени, анти-украинските кръгове неизбежно ще се засилят. Повече творческа работа \r\nСилите, които се стремят да оказват влияние на полската политика по отношение на Украйна, трябва не само да осъзнаят взаимовръзките между обществените настроения в Полша и размера на мястото за маневри във външната политика, но и да разработят своя програма за въздействие над полското и украинското общество. Самодоволството на митологизираната история (Гадячския договор, съюзът Пилсудски-Петлюра, лозунгът „Без независима Украйна няма да има свободна Полша) и страхът пред общия враг, Москва, вече отдавна не са достатъчни. . Все още могат да се обсъждат конкретни решения, но вече е ясно, че методите на диалог и инструментите, които използваме, трябва да бъдат адаптирани към настъпилите промени. \r\nВ полско-украинския диалог наблюдаваме преобладаването на формата над съдържанието: говорим повече, отколкото вършим творческа работа. В продължение на почти 30 години Полша не е имала време да създаде Полски исторически институт в Киев, за който говори Йежи Гедройц (за сравнение: Германия има девет такива институции, една от които работи във Варшава от 1993 г.). Не се появи Центърът за полско-украински диалог и консенсус, който би могъл да инициира стъпки за насърчаване на диалог с Украйна по подобие на аналогичния полско-руски център. \r\nНие дори не разполагаме с портал, който да предоставя на украинците качествена информация за полските политически и идеологически дискусии, история или икономически въпроси, и по този начин да им помогне да разберат своите съседи. Посещенията на полски журналисти в Киев или семинари с участието на украински анализатори, посветени на проблемите на отношенията с Полша, се финансират от ... немски фондации. Междувременно полската държава трябва да разполага с инструменти за професионална ангажираност с обществената дипломация по отношение на Украйна в мащаб, адекватен на значението, която тази страна има за нас. \r\nПревод и редакция:", "date": "2019.03.19", "title": "Rzeczpospolita (Полша): Новият диалог с Украйна; страхът от общия враг, Москва, вече не е достатъчен"}
{"url": "http://www.focus-news.net/news/2019/03/19/2636115/veliko-tarnovo-v-grada-shte-bade-predstavena-programata-sas-sabitiya-posveteni-na-150-godishninata-na-chitalishte-nadezhda-1869.html", "text": "В града ще бъде представена програмата със събития, посветени на 150-годишнината на Читалище „Надежда - 1869“. Това съобщиха от пресцентъра на  Община Велико Търново . Пресконференцията за представянето на планираните събития ще се състои от 11.30 часа в Зала 302.", "date": "2019.03.19", "title": "Велико Търново: В града ще бъде представена програмата със събития, посветени на 150-годишнината на Читалище „Надежда - 1869“"}
{"url": "http://www.focus-news.net/news/2019/03/19/2636120/dobrich-v-grada-shte-se-provede-mezhdinna-preskonferentsiya-za-napredaka-na-deynostite-po-proekta-za-podobryava-ne-na-vodniya-sektor.html", "text": "В града ще се проведе междинна пресконференция за напредъка на дейностите по проекта за подобрява не на водния сектор. Това съобщиха от пресцентъра на  Община Добрич . Пресконференцията ще се състои от 10.00 часа в дискусионна зала „Изида“. На събитието ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1”,  финансиран от Оперативна програма „Околна среда 2014-2020 г.“.", "date": "2019.03.19", "title": "Добрич: В града ще се проведе междинна пресконференция за напредъка на дейностите по проекта за подобрява не на водния сектор"}
{"url": "http://www.focus-news.net/news/2019/03/19/2636104/nachalnikat-na-kantselariyata-na-orban-fides-ostava-v-enp-dokato-tya-ne-stane-iztsyalo-promigratsionna.html", "text": "Унгарската управляваща партия „Фидес“ смята, че си струва да остане членка на Европейската народна партия (ЕНП), докато тя не започне да се идентифицира напълно с промиграционната политика, заяви началникът на канцеларията на унгарския премиер, цитиран от  електронното издание Hungary Today . \r\n„Фидес“ трябва да се бори за обновлението на Европа като член на ЕНП, докато има шанс да се изберат нови лидери в тази група, които да спрат миграцията и да защитят европейските граници и християнската култура“, заяви Антал Роган. \r\nПредстоящите европейски парламентарни избори ще дадат шанс за постигане на тази цел след поредица от неуспехи, понесени от блока под ръководството на председателя на Европейската комисия Жан Клод Юнкер през последните пет години, каза той. \r\nПолитикът подчерта необходимостта от открит дебат по въпроса дали Европа „иска мигранти“. \r\nПо думите на Роган, има много членове на ЕНП, които разчитат на гласовете на европейската промиграционна левица за избирането като председател на Европейската комисия на шпитценкандидатът на ЕНП Манфред Вебер. Но изявленията на тези политици често не отразяват първоначалната позиция на партията, каза той. Голяма част от ЕНП се противопоставя на промиграционните възгледи на някои от другите й членове и на европейската леви, като цяло, включително на зелените и либералите, добави началникът на канцеларията на Орбан. \r\nВ следващите седмици унгарското правителство ще се съсредоточи върху мерките за подкрепа на семейството, което обаче не означава промяна в политиката на министър-председателя по отношение на миграцията, обясни той. \r\nВиктор Орбан ще продължи да предлага защитата на границите да премине от прерогативите на Европейската комисия към тези на отделните страни-членки, предавайки решенията за миграцията и защитата на границите на нов съвет, съставен от министрите на вътрешните работи на страните, влизащи в Шенгени който ще възстанови половината от разходите за гранична защита, покрити от държавите-членки на ЕС, каза Роган. Той добави, че докато тези предложения не бъдат изхвърлени изцяло, „Фидес“ ще остане част от ЕНП. \r\nПревод и редакция:", "date": "2019.03.19", "title": "Началникът на канцеларията на Орбан: „Фидес“ остава в ЕНП, докато тя не стане изцяло промиграционна"}
{"url": "http://www.focus-news.net/news/2019/03/19/2636126/sport-holmar-eyolfson-zapochva-trenirovki-sled-edin-mesets.html", "text": "Защитникът на столичния Левски Холмар Ейолфсон се възстановява по план и се очаква той да се завърне в България следващия месец, за да започне тренировки. Треньорът Георги Дерменджиев обаче няма да може да разчита на исландеца през този сезон. 28-годишният бранител получи тежка травма в коляното в осминафинала за Купата на България срещу Черно море на 31 октомври, който „сините“ загубиха след 2:2 в редовното време и изпълнение на дузпи.", "date": "2019.03.19", "title": "Спорт: Холмар Ейолфсон започва тренировки след един месец"}
{"url": "http://www.focus-news.net/news/2019/03/19/2636123/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-patnoto-platno.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.19", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от пътното платно"}
{"url": "http://www.focus-news.net/news/2019/03/19/2636121/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от  дружеството .  \r\nВъв връзка с изпълнение на инвестиционен проект за реконструкция на уличен водопровод на ул. „Бял нарцис“ в местност Карпузица в кв. „Княжево“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. „Горна Баня“ –  жп линия София - Перник, ул. „Ехо\", улица „Извор\", ул. „Топло изворче\", ул. „Вечерница\", бул. „Никола Петков\", ул. „Георги Богоровски\", ул. „Планиница\", ул. „Перуника\", ул. „Лотос\", ул. „Гръсниче\", ул. „Урал\", ул. „Градище\", ул. „Синьо езеро\", ул. „Дон\", ул. „Подлозище\", местност Подлозище; местност Карпузица –  ул. „Поточе\", жп линията София - Перник, ул. „Гербер\", ул. „Буря” ул. „Дъбрава\", ул. „Дивна\", ул. „Княжевска\", ул. „Доброволец\", ул. „Лазаро поле\", ул. „Полк. Стойно Бачийски\", ул. „Люлински път\" от ул. „Полк. Стойно Бачийски\" до ул. „Войводина могила\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Карпузица“ - ул. „Стефан Пешев“ ъгъла с ул. „Ива“; кв. „Горна баня“ – бул. „Никола Петков“ ъгъла с ул. „Никола Хрелков“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на ул. 748 във вилна зона „Горна баня“ в район „Овча купел“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: кв. „Горна Баня“ – ул. „Обзор“ от ул. 747 до ул. „Вечерница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на обръщалото на автобус 260. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателен кран на ул. „Първа Българска армия“ в кв. „Военна рампа“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Първа Българска армия“ от ул. „Професор Иван Георгов“ до бул. „Илиянци“; бул. „Илиянци“ от ул. „Първа Българска армия“ до ул. „Локомотив“, ул. „Шлосер“ и ул. „Павел Бобеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с бул. „Илиянци“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/19/2636124/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на  Столична община . Забраняват се престоят и паркирането на пътни превозни средства извън местата в режим „Служебен абонамент“ както следва: \r\n- от 08.00 часа до 20.00 часа на 19 март  на ул. „Оборище“ между пл. „Св. Александър Невски“ и ул. „Г. С Раковски“ - 20 паркоместа; \r\n- от 07.30 часа до 19.30 часа на 20 март на пл. „Николай Гяуров“ – 20 паркоместа; \r\n- от 07.30 часа до 19.30 часа на 21 март на пл. „Николай Гяуров“ – 30 паркоместа; \r\n- от 06.00 до 12.00 часа на 23 март на ул. „Червена стена“ зад хотел „Маринела“ - 10 места.", "date": "2019.03.19", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2019/03/19/2636125/pregled-na-osnovnite-temi-v-dobrudzhanskiya-pechat.html", "text": "„4162 дка земя отдава за обработка мюфтийството“, пише на първа страница вестник  „Добруджанска трибуна“ . Близо 400 000 лв. на година от ренти би трябвало да печели мюсюлманското настоятелство. От общата площ само 200 дка не са отдадени за обработване. Данните са предоставени от Областна дирекция „Земеделие“ след официално запитване от всекидневника. В голямата си част имотите са с начин на трайно ползване „нива“. Има и едно изключение с овощна градина. С най-голям процент са земите в общините Тервел и Крушари. „Не внесоха подписката в защита на пенсионерката Кина Драгнева“ е заглавие от рубриката „Новини“. В онлайн петицията против пенсионирането на Драгнева към 15,30 часа вчера са гласували 374 души. Организационният секретар на ГЕРБ – Добрич е получила 138 преференции за общински съветник. „Засаждат 200 нови дръвчета в Каварна“, пише още изданието. Акцията е на Общината, училищата и детските градини. Залесяването ще бъде направено на 23 март от 9.30 часа. „64 000 лв. не достигат за реставрация на родната къща на Адриана Будевска“, съобщава всекидневникът. Съществуващата сграда е копие на родната къща на актрисата. Строена е в края на 70-те години. За възстановяването ѝ по автентични данни са необходими още 30 000 лв., твърдят от Историческия музей.  \r\n„Над 360 души събра в Добрич 77-та вечеринка на ловците и риболовците“, съобщава на първа страница другият регионален вестник  „Нова добруджанска трибуна“ . На празника е имало гости и от съседна Румъния. Един от официалните моменти по време на вечеринката е бил обявяването и връчването на наградите на най-добрите ловци. Ловно-рибарско дружество (ЛРД) „Златия“ е дружинката, отстреляла най-много пъдпъдъци и гургулици, ЛРД „Владиславово“ – най-много бекаси. Ловец на годината е Красен Жеков Георгиев от ЛРД – Божурово. „Община Добрич ще заведе дело срещу областния управител“, съобщава изданието. Ще се търсят пропуснати ползи по съдебен път след като бе върната Наредба за определяне размера на местните данъци и такси на територията на общината. Според кмета по идентичен начин са приети наредбите в по-големи градове, като София, Бургас, Пловдив. „Потънал морски проект в Балчик изплува с мега дело, образувано в Окръжния съд в Ню Йорк“, съобщава всекидневникът. 300 хиляди долара от Цветан Василев и КТБ е получил адвокат Томов, който съди БНБ, две банки и още 20 българи в САЩ. Спорът по делото е за имоти в град Балчик и неосъществен проект „Силвърбийч“. Замислен е върху 1000 дка земя около Белия град и е предвиден за реализиране от фирма с американско участие. Идеята е била да бъдат инвестирани над 400 млн. долара.", "date": "2019.03.19", "title": "Преглед на основните теми в добруджанския печат"}
{"url": "http://www.focus-news.net/news/2019/03/19/2636127/plovdiv-zabraneno-e-preminavaneto-na-kamioni-nad-4-metra-prez-tunelite-po-patya-asenovgrad-narechenski-bani.html", "text": "Забранено е преминаването на камиони над 4 метра през тунелите по пътя Асеновград-Нареченски бани, съобщи за  Радио „Фокус“-Пловдив  дежурният в Областно пътно управление. Обходният маршрут за водачите е по пътя Кричим-Девин. Остава забранено движението на камиони над 12 тона през прохода Троян-Кърнаре. Ограничено е също движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. На територията на областта не се извършват ремонтни дейности. Пътищата в Пловдив и областта са сухи. Времето е ясно. Температурите на въздуха са положителни. \r\nМария РУСЕВА", "date": "2019.03.19", "title": "Пловдив: Забранено е преминаването на камиони над 4 метра през тунелите по пътя Асеновград-Нареченски бани"}
{"url": "http://www.focus-news.net/news/2019/03/19/2636128/veliko-tarnovo-po-usoynite-mesta-v-oblastta-sa-vazmozhni-mokri-uchastatsi-patishtata-sa-prohodimi.html", "text": "Сухи и проходими са пътните настилки в града, предаде репортер на  Радио „Фокус“ – Велико Търново . Трафикът е изключително интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ при отбивката за стадион „Ивайло“ и пред пощата. Интензивен е трафикът и край по-големите училища и детски градини, където движението се регулира от пътни полицаи. В едната лента се осъществява движението в участък от ул. „Климент Охридски“ заради свлачище. В отсечката под крепостта „Царевец“ трафикът се пренасочва в едното платно със светофар. Полицейски екипи има и на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nУсловията за пътуване в останалата част от областта са добри. Времето е ясно и слънчево, пътищата – сухи. По усойните места има и мокри участъци и органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. Ремонтни дейности текат по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. \r\nЛуиза ТРАНЧЕВА", "date": "2019.03.19", "title": "Велико Търново: По усойните места в областта са възможни мокри участъци, пътищата са проходими"}
{"url": "http://www.focus-news.net/news/2019/03/19/2636130/shumen-zatvoren-za-tovarni-avtomobili-nad-10-tona-e-patya-radko-dimitrievo-drumevo.html", "text": "Интензивно е движението по булевардите в Шумен, предаде репортер на  Радио „Фокус“- Шумен . Сред натоварените пътни участъци са бул. „Симеон Велики“, бул. „Мадара“, бул. „Преслав“, ул. „Марица“, ул. „Алеко Константинов“, ул. „Васил Друмев“, ул. „Васил Априлов“ и др. Светофарните уредби функционират без промяна. С нормална интензивност е движението по пътната мрежа в област Шумен. Настилките са сухи, видимостта е нормална. Времето е ясно, слънчево, температурата на въздуха е около 10 градуса. В сила е забраната за товарни автомобили над 10 тона по пътя Радко Димитриево - Друмево, обходът е Шумен- Овчарово- Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.19", "title": "Шумен: Затворен за товарни автомобили над 10 тона е пътя Радко Димитриево - Друмево"}
{"url": "http://www.focus-news.net/news/2019/03/19/2636134/burgas-forum-na-tema-uspeshniyat-imidzh-i-faktorite-za-izgrazhdane-na-silen-rabotodatelski-brand-shte-se-provede-v-burgaskiya-svoboden-universitet.html", "text": "Форум на тема „Успешният имидж и факторите за изграждане на силен работодателски бранд“ ще се проведе в Бургаския свободен университет. Това съобщиха от пресцентъра на  Община Бургас . Фокусът на събитието ще бъде върху стратегиите за изграждане и поддържане на силна работодателска марка, както и върху ефективните техники за мотивиране и ангажиране на служители, като елемент от поддържането на репутацията на бранда. \r\nСъбитието е организирано от сп. „Enterprise“ и се провежда с официалното партньорство на КРИБ - Бургас и Община Бургас. Партньори на форума са Индустриален и логистичен парк - Бургас и ИКТ Клъстер - Бургас. \r\nEmployer Branding форум е насочен към работодателската марка и връзката бизнес - образование в България. В рамките на събитието ще бъдат представени работещи стратегии за поддържане и развиване на добрия работодателски имидж, както и тенденциите по отношение ангажираността на служителите. Присъстващите ще имат възможността да се запознаят с представители на едни от най-големите компании в Бургас и региона, които ще разкрият част от своите стратегии за привличане, мотивиране и задържане на кадри, както и ще представят реални примери и техники, чрез които са успели да променят коренно работния процес и да подобрят имиджа си на национално ниво. \r\nЛектори на форума ще бъдат доказани експерти и специалисти в областите корпоративна социална отговорност, изграждане на работодателска марка, комуникация на бранда, дигитални технологии за комуникация и др., които ще споделят най-добрите практики - какво точно правят и как го прилагат. Сред темите на презентациите им ще бъдат: \r\n- Как да изградим силна работодателска марка; \r\n- Стратегия за изграждане на силна работодателска марка; \r\n- Стъпки за създаването на успешна стратегия за привличане и задържане на таланти; \r\n- Корпоративна социална отговорност (КСО), като начин за ангажиране и задържане на служителите. Какво привлича служителите в компанията и какво ги задържа?; \r\n- Ключови допирни точки и как да създадем силна връзка между хората и бранда? \r\n- Как да направим посланията на бранда ангажиращи и привлекателни?; \r\n- Ефективни канали за комуникация на работодателската марка; \r\n- Използване на социалните мрежи и мобилните технологии за привличане на таланти и създаване на общности. \r\nEmployer Branding форум е част от поредицата събития „My Success\" на сп. „Enterprise\", което от 2010 г. насам организира форуми на различни теми по актуални въпроси за конкретни индустрии. Събитията „My Success\" традиционно събират едни от най-добрите експерти и доказани професионалисти в съответните области, а аудиторията има възможността не само да разшири своите познания и да получи качествена информация от водещи експерти, но и да разшири мрежата си от контакти.", "date": "2019.03.19", "title": "Бургас: Форум на тема „Успешният имидж и факторите за изграждане на силен работодателски бранд“ ще се проведе в Бургаския свободен университет"}
{"url": "http://www.focus-news.net/news/2019/03/19/2636132/inzh-damyan-damyanov-yuzdp-spokoyna-e-situatsiyata-s-pozhara-kray-razlozhkoto-selo-eleshnitsa-za-momenta-nyama-novi-vazplamenyavaniya.html", "text": "Спокойна е ситуацията с пожара край разложкото село Елешница, за момента няма нови възпламенявания. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие. Той отбеляза, че на място има дежурни служители на ЮЗДП, които правят обход на терена и ще бъдат там, докато стане сигурно, че няма опасност от нов пожар. \r\n„Фокус“ припомня, че на 18 март след обяд в района на село Елешница възникна пожар от сухи треви и храсти, който в следствие на вятъра се разрасна и обхвана 50 дка гора черен бор. В потушаването му бяха мобилизирани екипи от горските стопанства в Елешница, Разлог и Якоруда, които бяха оборудвани със специализирани противопожарни автомобили. Вчера на територията на Югозападно държавно предприятие възникнаха 11 горски пожара в землищата на Кюстендил, Тетевен, Радомир, Брезник, Етрополе и Невестино. \r\nНатали СТЕФАНОВА", "date": "2019.03.19", "title": "Инж. Дамян Дамянов, ЮЗДП: Спокойна е ситуацията с пожара край разложкото село Елешница, за момента няма нови възпламенявания"}
{"url": "http://www.focus-news.net/news/2019/03/19/2636133/tass-dve-voenni-bazi-v-nebraska-sa-pod-voda.html", "text": "В резултат от наводненията в американския щат Небраска, са наводнени най-малко две военни бази, включително военното летище Offutt (Офут), където е разположен щабът на Стратегическото командване (СТРАТКОМ) на Въоръжените сили на САЩ, съобщиха пресслужбите на военните обекти, предава  ТАСС . \r\n„В момента една трета от базата на ВВС на САЩ Офут, включително щабът (СТРАТКОМ), са силно наводнени. За щастие, хората и самолетите са цели и невредими“, се казва в „Туитър“ на военния обект, разположен недалеч от град Белвю. По данни на вестник World Herald, в базата са наводнени около 30 сгради, а на още толкова са причинени щети. Подобна картина се наблюдава и в базата на Националната гвардия в Ешланд (щата Небраска). \r\nПо данни на Метеорологическата служба на САЩ, нивото на водата в река Мисури може да се покачи до 14,48 м, преминавайки рекорда, установен през 2011 година. Водите на Мисури вече наводниха обширни територии между градовете Омаха (Небраска) и Канзас Сити (щата Канзас). Водата прекъсна земните комуникации с атомната електроцентрала Купър в Браунвил (Небраска), хората и храната се доставят там с хеликоптери. \r\nСпоред Асошиейтед прес, природното бедствие вече е убило трима души. Като цяло, бяха спасени повече от сто души, над 870 бяха евакуирани и настанени в центрове за временно настаняване. Министерството на земеделието в Небраска оцени щетите за държавното животновъдство на близо 400 млн. долара, а вицепрезидентът на САЩ Майкъл Пенс планира да пътува до Небраска във вторник, за да оцени лично мащаба на бедствието. \r\nПричината за едно от най-големите наводнения в историята на Средния Запад е комбинацията от три фактора от миналата седмица: бързо затопляне, топене на сняг и обилни валежи. Природната стихия засегна щатите Уисконсин, Канзас и Айова, а най-големи щети бяха причинени на Небраска. Там бяха въведени извънредни ситуации в 74 града и 65 области, 16 реки излязоха бреговете си, наводнявайки пътищата и унищожавайки участъци от пътища и мостове. \r\nПревод и редакция:", "date": "2019.03.19", "title": "ТАСС: Две военни бази в Небраска са под вода"}
{"url": "http://www.focus-news.net/news/2019/03/19/2636129/sofiya-vavezhda-se-vremenna-organizatsiya-na-dvizhenieto-vav-vrazka-s-vanshno-toplozahranvane-za-sgrada-v-rayon-lozenets.html", "text": "Въвежда се временна организация на движението във връзка с външно топлозахранване за многофункционална сграда в район „Лозенец“. Това съобщиха от пресцентъра на  Столична община . От 04.30 часа до 24.00 часа на 31 март 2019 г. се променя маршрутът на автобусна линия №67 в посока бул. „Джеймс Баучър“. От ул. „Стоян Михайловски“ продължава по източното пътно платно на пл. „Велчова завера“, обратен завой на кръстовище бул. „Джеймс Баучър“ – ул. „Свети Наум“, по западното пътно платно на пл. „Велчова завера“, ул. „Стоян Михайловски“ и по маршрута си до кв. „Симеоново“. \r\nЗакриват се автобусни спирки с код 1568 „Семинарията” за автобусна линия №67 и с код 1569 „Семинарията“ за автобусни линии № 94, 102 и N2. \r\nРазкрива се временна автобусна спирка с код 6501 „Семинарията“ на пл. „Велчова завера“ за автобусни линии № 67, 94, 102 и N2 на 60 метра след кръстовище бул. „Джеймс Баучър“ – ул. „Свети Наум“.", "date": "2019.03.19", "title": "София: Въвежда се временна организация на движението във връзка с външно топлозахранване за сграда в район „Лозенец“"}
{"url": "http://www.focus-news.net/news/2019/03/19/2636131/gabrovo-stesnena-e-ednata-lenta-na-patya-gabrovo-selo-stomanetsite-pri-km-7-zaradi-propadnal-uchastak.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 март. От Областно пътно управление – Габрово съобщиха за  Радио „Фокус“ – Велико Търново , че условията за пътуване в областта са добри. Пътищата са предимно сухи, по усойните места са възможни мокри участъци. Времето навсякъде е ясно и слънчево. В прохода Шипка остава в сила забраната за товарни автомобили над 12 тона. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането е 22 юни. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на март. \r\nЛуиза ТРАНЧЕВА", "date": "2019.03.19", "title": "Габрово: Стеснена е едната лента на пътя Габрово - село Стоманеците при км 7 заради пропаднал участък"}
{"url": "http://www.focus-news.net/news/2019/03/19/2636122/vuk-yeremich-ostavka-na-psihopata-vuchich-i-svobodni-izbori-sled-6-do-9-mesetsa.html", "text": "Всички искания на сръбската опозиция вече са обединени в едно – оставката на президента Александър Вучич и провеждането на честни и демократични избори. Това заяви бившият външен министър и лидер на „Сръбската народна партия“ Вук Йеремич. Според него, това може да се направи чрез гарантиране на съществуването на свободни медии. Ако искането не бъде прието, протестите може да се радикализират и да се стигне до гражданско неподчинение преди 13 април, което би означавало блокиране на университетите, институциите и важните пътни възели в страната, предава  скопското електронно издание „Локално“ . \r\nЙеремич заяви още, че на този етап „няма условия за комуникация с Вучич, тъй като обратното би означавало голямо предателство на гражданския протест и опозицията“. \r\nЛидерът на СНП смята, че „протестите разтърсиха Вучич, който вече има видими прояви на психическа нестабилност и губи контрол“ над ситуацията. \r\nВук Йеремич повтори, че „западните страни не искат да видят падането на Вучич от власт, докато той не изпълни обещаното – договор с Прищина и приемане на Косово в ООН, а чрез предложеното от него разграничаване, Сърбия да се откаже окончателно от Косво“. \r\nПревод и редакция:", "date": "2019.03.19", "title": "Вук Йеремич: Оставка на психопата Вучич и свободни избори след 6 до 9 месеца"}
{"url": "http://www.focus-news.net/news/2019/03/19/2636144/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя”, предаде репортер на  Агенция „Фокус” . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение ще започне в 16.00 часа.  \r\nНикола ПЕТКОВ", "date": "2019.03.19", "title": "София: Акатист на св. крал Стефан Милутин ще бъде отслужен в митрополитската катедрала „Св. вмца Неделя”"}
{"url": "http://www.focus-news.net/news/2019/03/19/2636135/shumen-shte-badat-otbelyazani-74-godini-ot-dravskata-epopeya.html", "text": "С поднасяне на венци и цветя пред Паметника на загиналите във войните шуменци ще бъде отбелязана 74-тата годишнина от Дравската епопея. Това съобщиха от  Община Шумен . Събитието ще се състои от 11.00 часа на пл. „Кристал“. Организатори на честването са Община Шумен, командването на Военен гарнизон – Шумен  и Съюзът на ветераните от войните.", "date": "2019.03.19", "title": "Шумен: Ще бъдат отбелязани 74 години от Дравската епопея"}
{"url": "http://www.focus-news.net/news/2019/03/19/2636141/smolyan-mokri-sa-patishtata-po-visokite-i-usoyni-uchastatsi-v-oblastta.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност. Мокри са пътищата по високите и усойни части в планината, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.19", "title": "Смолян: Мокри са пътищата по високите и усойни участъци в областта"}
{"url": "http://www.focus-news.net/news/2019/03/19/2636140/pregled-na-osnovnite-temi-v-starozagorskiya-pechat.html", "text": "„Млади таланти рисуват реплики на казанлъшки класици“ е водещо заглавие във всекидневника  „Старозагорски новини“ .  По повод 120-годишнината от рождението на академик Дечко Узунов и представената юбилейна изложба ръководителят на школа \"Арт линия\" Ваня Запрянова проведе обучение за своите възпитаници в залите на Художествена галерия - Казанлък. Една методика, използвана от най-големите музеи в света, стана традиция и алтернативен начин на обучението в тази казанлъшка школа по изобразително изкуство. Това е част от дългогодишния проект \"Казанлъшки художници\" на школата. Началото на тази идея и рисуване в оригинал на големите български художници бе поставено през 2007 година с творчеството на Чудомир. След това малките таланти се запознаха с Иван Милев по повод неговата 120-годишнина, рисувайки реплики на стенописите му в Стайновата къща. През 2017-а даровитите деца изучаваха Ненко Балкански по повод 110 години от рождението му. Сега е наред творчеството на големия художник Дечко Узунов. Следващата година талантите от \"Арт линия\" ще отправят поглед към картините на Иван Пенков. \"За да се гордеем с големите имена в българското изкуство и да вървим по техния път, ние трябва да ги познаваме, изучаваме и представяме. Затова с проучването на тяхното наследство и методиката, която прилагам аз, вярвам в устойчивостта на този проект, в отражението и полезността му за даровитите деца... - споделя Ваня Запрянова. - По този начин ние работим и за приемствеността и продължаване традициите на нашия град, известен и като Град на 100-те художници.\" Школа \"Арт линия\" вече е представяла своята колекция от реплики \"Казанлъшките художници и децата на Казанлък\" в поредица от самостоятелни изложби. Предстои откриването на изложба с реплики по Дечко Узунов под надслова \"Дечко Узунов - поглед към звездите\".  \r\n„Задигнаха меден обков от сградата на ТД \"Сърнена гора\" гласи друго заглавие от вестника. Шест кв. м медна ламарина е била задигната от облицовката на сграда в Стара Загора, където се намира седалището на туристическо дружество \"Сърнена гора\". Все още неизвестните крадци на цветни метали са се покатерили на втория етаж във времето между 17:30 часа на 14 март и 10:00 часа на следващия ден. По случая е образувано досъдебно производство, иззети са записи на монтираните в съседство видеоохранителни камери. В понеделник майстори поставяха нови неръждавейки на мястото на задигнатата медна обшивка.  \r\n„Манипулиран ли е бил вотът за водач на евролистата на БСП?“ пише още във изданието. Как при кворум от 144 делегати на заседанието на Националния съвет на социалистическата партия се оказа, че са гласували 172-ма?  \r\nЗащо за водач на листата беше избран човек, който не е член на БСП и само Елена Йончева ли е борецът срещу корупцията от средите на левицата? Ще бъде ли потърсена отговорност от ръководството на партията при провал на евровота? Отговорите на тези и други актуални въпроси от пленума четете в интервюто на \"Старозагорски новини\" с Атанас Пъдев, член на Националния съвет на БСП: \r\n- Г-н Пъдев, вместо обединени участниците в пленума на БСП в неделя излязоха още разединени. Защо се стигна до тук? И всъщност каква беше целта му - да обедини партията за спечелване на изборите около знаков водач или Корнелия Нинова за поред път да докаже, че е доминиращ фактор в БСП?  \r\n- Целта на БСП винаги е била една-единствена - да спечели изборите. Целта на заседанието на Националния съвет в неделя беше да избере водач на евролистата. След като Корнелия Нинова си направи отвод, тъй като тя също беше номинирана за водач на листата, и след като направи предложението за Елена Йончева от името на Изпълнителното бюро на партията, нейното предложение беше подкрепено от по-голямата част от делегатския състав. Така оставаха двама претенденти и при тайния вот Националният съвет подкрепи в по-голямата си част предложението на Нинова.  \r\n- Възможно ли е изборът да е манипулиран, защото ден след заседанието Сергей Станишев съобщи по една от националните телевизии, че е имало прозвънявания на хора от Националния съвет. Задавам Ви въпроса за манипулацията на вота, тъй като стана известно, че кворумът на пленума е бил от 144 делегати, а при тайното гласуване са били отчетени 172 бюлетини?  \r\n- Като участник в заседанието на НС мога да коментирам единствено това, което съм видял. Да, непосредствено преди гласуването кворумът беше от 144 човека, но се оказа, че са гласували 172. На мен никой не ми е звънял и аз лично съм упражнил своя глас абсолютно без никакви притеснения. Съвсем осъзнато аз направих своя избор. Но е факт, че в неделя присъстваха - надявам се и занапред така да продължи, болшинството от членовете на Националния съвет, защото друг път сме провеждали заседания между 90 и 110 души. Цифрата 144 беше съобщена от председателстващия заседанието. Аз също бях изненадан, че са гласували 172 човека, но пък някои може да са дошли впоследствие, нямам представа.  \r\n- Нека да уточним - кворумът от 144 делегати кога точно беше съобщен - в началото на заседанието или след приключването на близо 4-часовите дебати, тоест преди тайното гласуване?  \r\n- В началото беше видно наличието на кворум, аз лично не успях да чуя цифрата при откриването на заседанието. Но точно преди гласуването си позволих да попитам председателстващата колко е кворумът. Така че точно преди да започне гласуването, беше съобщено, че кворумът е 144 човека.  \r\n- Само Елена Йончева ли е борецът срещу корупцията от средите на БСП, че няколко часа преди началото на заседанието тя беше буквално фаворитизирана от зам.-председателя на БСП Кирил Добрев?  \r\n- Нямам преки впечатления от Елена Йончева, не я познавам лично. Познавам я основно от нейните телевизионни изяви като журналист, отразявала военни конфликти, а през последните години, откогато е в парламента - отново от медийните. Но дали е единственият борец срещу корупцията - смятам, че в БСП има достатъчно подготвени хора, които във времето и през годините са доказали, че могат да водят всякакви битки и са непримирими в отстояването на своите позиции.  \r\n- Факт е обаче, че не отявлен партиен кадър на БСП, а представител на гражданската квота бе избран за водач на листата. Това не принизява ли ролята на членовете на БСП, които по време на избори се явяват като ракетоносители за отредените водачи на листи?  \r\n- Ще изкажа лично мнение. Аз съм привърженик на това - първо - БСП да потърси експертността сред своите членове, където има такива. Според мен незаслужено на много хора с капацитет - професионален и личностен, отстояващи позиции в полза на държавата и партията, не им се чува мнението. Затова и моят глас беше в подкрепа на кандидатура, която е член на БСП. Така ще бъде и занапред, тъй като все повече стават смущаващите факти: през годините професионалисти и добри политици, защитаващи политика, насочена към гражданите на България, бяха игнорирани, изключени от листите и т.н., при което ние подкрепяме едни други кандидати на възлови позиции, в най различни видове избори. При положение че България е член на ЕС, при положение че БСП е член на Партията на българските социалисти, мисля, че това беше по-правилното решение. Но след като ръководството така е преценило и на него са се доверили по-голяма част от членовете на Националния съвет, смятам, че то трябва да носи отговорността за спечелването на изборите.  \r\n- Но ако БСП не е първа политическа сила на евроизборите, ще бъде ли потърсена отговорност от ръководството на един следващ пленум?  \r\n- Няма как да коментирам събития, преди да са се случили. Но е редно да се търси отговорност - както от най-низшите организации, така и до върха. Това са нормални неща. Резултатите ще бъдат разисквани както на Национален съвет, така и на другите форуми на нашата партия.  \r\n- Вие лично разочарован ли излязохте от неделното заседание на Националния съвет?  \r\n- Не излязох разочарован, напротив излязох щастлив. Защото енергията и уверенията, които бяха заявени от висшите представители и председателя на партията, ни дават достатъчно основания да вярвам в нашата победа.  \r\n- Как ще продължи борбата до следващия пленум на 6 април, когато трябва да бъде подредена листата за евровота на БСП - тоест следващите след Елена Йончева?  \r\n- Не съм запознат с предложенията, те не са изчистени като общ списък. Нека да видим първо имената на всички кандидати за евродепутати, нека да видим, които ще си дадат отводи... тогава ще решаваме.", "date": "2019.03.19", "title": "Преглед на основните теми в старозагорския печат"}
{"url": "http://www.focus-news.net/news/2019/03/19/2636136/blagoevgrad-kragla-masa-na-tema-sotsialna-i-pedagogicheska-podkrepa-za-detsa-v-risk-shte-se-provede-v-yuzu-neofit-rilski.html", "text": "Кръгла маса на тема „Социална и педагогическа подкрепа за деца в риск“ ще се проведе в ЮЗУ „Неофит Рилски“. Това съобщиха от пресцентъра на  Югозападния университет . Срещата ще започне в 11.00 часа в зала 412 (Учебен корпус №1 ). Модератори на събитието ще бъдат Юлиана Ковачка и Димитър Шопов. Основните теми, които ще бъдат обсъдени по време на форума са: Доброволчески инициативи – представяне опита на настоящи и бивши студенти, реализирали се в социопедагогическата сфера; От практиката към теорията – междуинституционално партньорство; Професионална реализация на социалния педагог. \r\nОрганизатори на кръглата маса са катедра „Педагогика“ към Факултета по педагогика и Центърът за обществена подкрепа, град Дупница.", "date": "2019.03.19", "title": "Благоевград: Кръгла маса на тема „Социална и педагогическа подкрепа за деца в риск“ ще се проведе в ЮЗУ „Неофит Рилски“"}
{"url": "http://www.focus-news.net/news/2019/03/19/2636142/plovdiv-lekari-ot-umbal-plovdiv-napraviha-podpiska-v-podkrepa-na-d-r-ivan-dimitrov-obvinen-za-ubiystvo-na-mazha-vlyazal-v-doma-mu-da-krade.html", "text": "Лекари от УМБАЛ - Пловдив направиха подписка в подкрепа на своя колега д-р Иван Димитров от отделението за Образна диагностика, обвинен за убийство на мъжа, влязъл в дома му да краде. Това съобщиха от пресцентъра на  болницата . Подписката ще бъде представена на магистратите от Окръжния съд, където днес започва делото срещу лекаря. Рентгенологът е обвинен за причиняване смъртта на рецидивиста Георги Джевизов с прякор Плъха, опитал да обере дома му на 2 март 2018 г. \r\n„Д-р Димитров работи в УМБАЛ - Пловдив от 2007 г. Сред колегите си е познат като коректен и всеотдаен професионалист, проявяващ загриженост и внимание към пациентите. До този момент ръководството на болницата е получавало единствено благодарности във връзка с неговата работа”, се казва в подписката. В нея е отбелязано, че след инцидента д-р Димитров продължава да изпълнява съвестно служебните си задължения като рентгенолог. Многократно е споменавал пред колеги, че съжалява за случилото се. \r\nНа първото съдебно заседание днес ще присъства и част от ръководния екип на лечебното заведение.", "date": "2019.03.19", "title": "Пловдив: Лекари от УМБАЛ - Пловдив направиха подписка в подкрепа на д-р Иван Димитров, обвинен за убийство на мъжа, влязъл в дома му да краде"}
{"url": "http://www.focus-news.net/news/2019/03/19/2636138/shumen-okrazhniyat-sad-shte-zasedava-po-deloto-hitrino.html", "text": "Окръжният съд ще заседава по делото „Хитрино“, предаде репортер на  Радио „Фокус“ - Шумен . Очаква се да бъде извършен повторен разпит на румънския свидетел инж. Лука Паиш. Жп инжинерът е участвал в изготвянето на частната експертиза на фирма Булмаркет, според която причината за инцидента в Хитрино от 10 декември 2016 година е незаключена стрелка на релсовия път. Инж. Лука Паиш се разпитва в качеството му на свидетел. Очаква се да бъде представена и комплексна специализирана експертиза за стрелка №5 и инфраструктурата на жп гарата в Хитрино, след като на предходното съдебно заседание от 19 февруари Окръжен съд - Шумен назначи второ вещо лице за изготвянето ѝ. Делото за влаковата катастрофа в Хитрино през 2016 година ще започне от 9.30 часа. Обвиняеми по делото са ашинистите Димитър Михнев и Радослав Петков. \r\nИвелина ИВАНОВА", "date": "2019.03.19", "title": "Шумен: Окръжният съд ще заседава по делото „Хитрино“"}
{"url": "http://www.focus-news.net/news/2019/03/19/2636147/gd-granichna-politsiya-normalno-i-bez-izchakvaniya-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално и без изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.19", "title": "ГД „Гранична полиция“: Нормално и без изчаквания се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/19/2636146/kyustendil-prodalzhava-remontat-na-asfaltovata-nastilka-v-uchastak-ot-patya-gorna-koznitsa-bobov-dol.html", "text": "Продължава ремонтът на асфалтовата настилка в участък от пътя Горна Козница – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът за приключване на ремонта е до 28 март. Поради свличане на земна маса е въведена временна организация на движението в участък от пътя Бобов дол – Жедна при километър 15, където движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 29 март 2019 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.19", "title": "Кюстендил: Продължава ремонтът на асфалтовата настилка в участък от пътя Горна Козница – Бобов дол"}
{"url": "http://www.focus-news.net/news/2019/03/19/2636150/sofiya-v-grada-shte-se-provede-lektsiya-na-dariya-dyo-bove-posvetena-na-traditsiite-na-izkustvoto-v-publichno-prostranstvo.html", "text": "В града ще се проведе лекция, посветена на традициите на изкуството в публично пространство. Това съобщиха от пресцентъра на  Столична община . Куратор с международна кариера и реноме - Дария дьо Бове, пристига в България за отворен разговор, който ще се проведе във Френския институт в България и с който официално започва международният  проект на галерия Сариев и Марковстудио Sariev+Markov Sculpture Projects.  Проектът ще зададе важни въпроси за мястото на съвременното изкуство в градската среда у нас в отношението ѝ с вече съществуващия контекст. Има ли място съвременната култура в споделените публични пространства? Кой предлага и реализира идеите в тази посока - артистите, галериите или държавните институции? Възможна ли е колаборация между всички тях? \r\nSariev+Markov: Sculptural Projects се осъществява в партньорство с Френския институт в България, Столична община, Софийска градска художествена галерия и нейния филиал галерия “Васка Емануилова”, фондация “Отворени изкуства”. Проектът е финансиран от Програма “Култура” на Столична община. \r\n“След социализма, публичната среда днес е наситена с изкуство от отминала епоха за сметка на съвременно, актуално изкуство. Липсва най-общо разбиране какво е то и нужно ли е изобщо. Свикнали сме да приемаме средата около нас като даденост, а не като форма на активен диалог. Затова и основният фокус на международния скулптурен проект Sariev+Markov е образователният модул - разговори, лекции и уъркшопи”, казва Веселина Сариева от галерията за съвременно изкуство Сариев. \r\nЛекцията на Дария дьо Бове, която пристига у нас, за да сподели своя опит и за да представи публичното изкуство на региона на Париж, ще обхване последните 30 години, спирайки се на различни видове интервенции - временни или постоянни проекти, демократични или жестове на арт активизъм. Като отправна точка, лекцията ще приеме исторически примери като опаковането на Пон Ньоф от Кристо през 1985 г. и колоните на Даниел Бюрен в двора на Пале Роял от 1986 г. Дария дьо Бове ще се спре на “Белите нощи” в Париж, създадени в началото на 2000-те и по-точно на изданието им от 2016 г. с програмата “1 сграда, 1 работа”, курирано от Пале дьо Токио.  \r\nЛекцията ще се състои от 18.00 часа във Френския институт в България, зала “Славейков”, площад “Петко Р. Славейков” №3. Входът е свободен.", "date": "2019.03.19", "title": "София: В града ще се проведе лекция на Дария дьо Бове, посветена на традициите на изкуството в публично пространство"}
{"url": "http://www.focus-news.net/news/2019/03/19/2636148/smolyan-oblastnata-direktsiya-na-darzhaven-fond-zemedelie-shte-provede-poreditsa-ot-informatsionni-sreshti-sas-zemedelski-stopani-ot-oblastta.html", "text": "Областната дирекция на Държавен фонд „Земеделие“ - Смолян ще проведе информационни срещи със земеделски стопани в десетте общини от областта. Това съобщиха от  Дирекцията . Целта на срещите е хората които се занимават със земеделска дейност и кандидатстват за субсидии пред Фонда да бъдат запознати с всички новости и важни моменти при кандидатстване и прилагане на схемите и мерките от тазгодишната Кампания по директни плащания на площ. Ще бъдат дискутирани изисквания за участие по отделните схеми, които тази година са 39 на брой, новости, често допускани грешки и специфични изисквания към тях за недопускане на неизпълнение на поети ангажименти. Експертите от структурата на Фонда в Смолян ще разговарят на място и за теми и проблеми които интересуват земеделските стопани в тяхната работа и при кандидатстване, като им бъдат споделени добри практики и слабости, така че да получат максимален ефект от кандидатстването им пред Фонда. \r\nДнес срещи ще се проведат в град Доспат в Общинската служба по земеделие от 15.00 часа, в село Змейца в Кметството (стаята на Секретаря) от 10.30 часа, в село Барутин в Кметството от 13.00 часа, в село Борино в Сесийната зала на Община Борино от 13.30 часа, в село Ягодина в Кметството от 11.30 часа и в село Широка лъка в Кметството от 9.30 часа. \r\nНа 20 март срещи ще има в град Неделино в Сесийната зала на Община Неделино от 10.00 часа, в Златоград в залата на Общински съвет - Златоград от 15.00 часа, в с. Старцево – Народно читалище „Прогрес“ (малка зала) от 13.00 часа, в гр. Рудозем в Общинска служба по земеделие от 10.00 часа, в с. Елховец в Кметството от 11.30 часа, в с. Чепинци в Читалище „Нов живот – 1948“ от 14.00 часа, в с. Смилян в Информационния център от 17.00 часа. \r\nНа 21 март срещи ще се проведат в гр. Девин в Общинска служба по земеделие от 10.00 часа, в с. Гьоврен в Кметството от 12.00 часа, в с. Триград в Кметството от 14.00 часа, в с. Лясково в Кметството от 10.30 часа, в с. Осиково в Читалище „Съединение“ от 13.00 часа. \r\nНа 22 март ще бъдат проведени срещи в гр. Мадан в залата на Общинска служба по земеделие от 10.30 часа, в с. Търън в заведението на Центъра от 13.00 часа, в гр. Чепеларе в Общинска служба по земеделие от 10.00 часа, в с. Хвойна в Кметство от 11.30 часа, в с. Момчиловци в Кметството от 15.00 часа. \r\nНа 25 март ще има срещи със земеделските производители в с. Баните в Общинска служба по земеделие от 10.30 часа, в с. Гълъбово в Народно читалище „Светлина“ от 13.00 часа, в с. Давидково в Народно читалище „Зора – 1927“ от 14.00 часа, в с. Загражден в Клуба на инвалида от 11.00 часа.", "date": "2019.03.19", "title": "Смолян: Областната дирекция на Държавен Фонд „Земеделие“ ще проведе поредица от информационни срещи със земеделски стопани от областта"}
{"url": "http://www.focus-news.net/news/2019/03/19/2636145/pregled-na-osnovnite-temi-vav-velikotarnovskiya-pechat.html", "text": "„Най-добрите изби идват за първото винено изложение във Велико Търново“ е заглавие на първа страница на областния всекидневник  „Янтра ДНЕС” . Над 200 вина ще бъдат представени по време на първия винен фест във В. Търново. В него ще участват 23 изби от различни краища на страната, включително и по-малки винарни. „Таня Михайлова, зам.-министър на образованието: За преодоляването на агресията сред учениците трябва да се работи и с техните родители“, пише още вестникът. Обучение на психолози и педагогически съветници за превенция на агресията по пътищата се проведе във В. Търново. Мотото на срещата беше „Дай път на живота“, а организатори са Синдикатът на българските учители, Министерство на образованието и Ротари клубове. „Ограбиха 57-годишна жена“ е новина от криминалната хроника. Страница 5-та е посветена на политика. Там са поместени материали за конференция на БСП, провела се в Търново и посещението на депутатът от ГЕРБ Цветан Цветанов в Горна Оряховица. На страница осма има интервю с актьора Васил Банов, който заявява „Велико Търново беше любимият ми град“. „Етър“ пак ме прости на „Славия“ е новина от спортните страници.  \r\n„Шофьор на подпийнали, платен домоуправител, дюнерджия и земевладелец на маточина – бизнеси, които се продават“ е заглавие от другия областен ежедневник  „Борба“ . Да подхванеш собствен бизнес, вместо да работиш за някого, е най – актуалното предложение в региона в момента. На тезгяха за продан са извадени разработени предприятия, множество търговски обекти и структурирани бизнеси, които дават добри доходи. „200 български вина участват в сомелиерско изложение в старата столица“ е друга новина от първа страница. 200 български вина на 21 изби участват в първото по рода си сомелиерско изложение във Велико Търново. Организатор на базара е Георги Михов, управител и създател на сайт за вино. „Конфискувани дърва и машини разпродават данъчните, борчлии се прощават с магазини и предприятия“, пише още „Борба“. Данъчните извадиха за продан конфискувани машини, с които са добивани незаконно дърва, самата дървесина, както и две предприятия и магазин в самия център на В. Търново. Шест машини са пуснати на търгове през този месец. „Мъж отива на съд за шамар на лекар в Спешна помощ“ е новина от криминалната хроника. В областния ежедневник ще намерите и материал за предстоящ безплатен пешеходен тур, който ще се проведе във В. Търново на 22 март.", "date": "2019.03.19", "title": "Преглед на основните теми във великотърновския печат"}
{"url": "http://www.focus-news.net/news/2019/03/19/2636151/inzh-damyan-damyanov-yuzdp-nad-20-choveka-s-gradni-praskachki-minavat-i-polivat-polosa-v-rayona-na-pozhara-kray-selo-eleshnitsa.html", "text": "Над 20 човека с гръдни пръскачки минават и поливат полоса в района на пожара край село Елешница. Това каза за  Радио „Фокус“ - Пирин  инж. Дамян Дамянов, директор на Югозападно държавно предприятие. Той уточни, че на място са и мобилните пожарни. Инж. Дамянов обясни, че на места в района на пожара има огнища, които горят, но като периметър цялата територия е обходена и всичко е под контрол. По думите му обстановката е спокойна и няма проблеми. „Фокус“ припомня , че на 18 март след обяд в района на село Елешница от сухи треви и храсти възникна пожар, който в следствие на вятъра се разрасна и обхвана 50 дка гора от черен бор. Вчера на територията на Югозападно държавно предприятие възникнаха 11 горски пожара в землищата на Кюстендил, Тетевен, Радомир, Брезник, Етрополе и Невестино. \r\nНатали СТЕФАНОВА", "date": "2019.03.19", "title": "Инж. Дамян Дамянов, ЮЗДП: Над 20 човека с гръдни пръскачки минават и поливат полоса в района на пожара край село Елешница"}
{"url": "http://www.focus-news.net/news/2019/03/19/2636153/pregled-na-osnovnite-temi-v-burgaskiya-pechat.html", "text": "„В периферията на Бургаско: На 8 -10 села по едно джипи“ е водещата новина в днешния брой на вестник  „Черноморски фар“ . „Общините и касата да поемат част от разноските им, зоват от съсловната организация“ е подзаглавието на статията. Над 30 са незаетите лекарски практики практики в Бургас област. Без постоянно присъствие на джипи са много от малките населени места – предимно планински, отдалечени от Бургас и такива в гранични зони. „Очни лекари ще преглеждат безплатно за глаукома“ е друга новина от първите страници на ежедневника. Това е времето, в което специалисти-офталмотолози от целия свят обединяват усилията си в борбата с това коварно заболяване, което води до необратима слепота. „Избират, кой ще ремонтира улици в Бургас за 40 милиона лева“ е друго водещо заглавие. Това ще стане тази сряда от 11.00 часа, когато в сградата на общината ще бъдат отворени ценовите оферти за 4 от общо 8 позиции, за които е пусната обществена поръчка. Това са позициите „Център“, „Крайморие“, „Възраждане“, „Зора“ и „Изгрев“. „Отдават под наем плаж „Силистар“ е друго заглавие от днешното издание. Министерството на туризма е обявило търг с тайно наддаване за отдаване под наем на плаж „Силистар“, намиращ се в Община Царево. „2-годишно дете изчезна в Равнец докато си играе“ и „Ще вземат ли три турски язовира водите на Резовска река?“ са други новини в днешния брой.", "date": "2019.03.19", "title": "Преглед на основните теми в бургаския печат"}
{"url": "http://www.focus-news.net/news/2019/03/19/2636154/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Каква трябва да е Украйна за Полша след 25 години? В идеалния вариант – свързан със структурите на НАТО и ЕС или други съюзи, в които влиза Полша, политически съюзник в колкото може по-широк спектър от въпроси, ключов търговски партньор и страна, в която ще работят активно полските компании, както и ще се разпространява полската култура. Освен това тя трябва да е държава, която ще си върне окупираните от Русия територии в Крим и Донбас. Ще успее ли Полша да постигне тези цели зависи не само от това каква ще бъде ситуацията на Днепър, но и от това, ще успеят ли полските кръгове, придаващи голямо значение на отношенията с Украйна, да повлияят по някакъв начин както на обществеността, така и на политиците в Полша. Важно е също доколко ще се окажат ефективни дипломатическите действия на полската държава в Украйна, пише  полският ежедневник Rzeczpospolita  в материал, представен без редакторска намеса. Сложна задача \r\nСега в полския обществен дебат практически няма тема за социална легитимация на политиката за подкрепа на Киев, която Полша последователно провежда от 1991 г. насам. И ситуацията в това отношение става все по-сложна. В края на краищата, как да се обясни необходимостта да се помогне на Украйна по въпроси, свързани със сигурността и европейската интеграция, ако част от обществеността смята, че украинският партньор третира страната ни неуважително? Според анкети на Центъра за изследване на общественото мнение (CBOS), 41% от поляците са с негативно мнение за украинците. Как да убедим тези хора, че Украйна е важна и приятелска държава, ако вече две години не ни дават да проведем ексхумация на нейната територия на полските жертви от конфликтите, а многобройни ходове, които предприема Киев в историческата политика, имат открито конфронтационен характер? \r\nНашите двустранни отношения не се ограничават до сферата на историята, но именно историческата тематика преобладава в медиите и оставя своя отпечатък върху образа на съседа. В същото време украинската политика на паметта стеснява сферата на действие на всяко следващо полско правителство. Да се обясни на обществеността, защо трябва да помогнем на страна, чието ръководство насърчава версия на историята, в която са отхвърлени военните престъпления, а поляците са наречени вечни палачи на украинците, е много трудна задача. На този фон много политици решават да спрат да се занимават с украинския проблем. \r\nСтабилното развитие на отношенията с Украйна изисква решаването на една задача: как да бъдат убедени поляците в правилността на курса на Варшава, последователно да се старае екипа на (руския президент Владимир) Путин да плаща все по-висока цена за нарушаването на международното право. Трудно е за непосветените да видят ползите, които Полша получава, играейки ролята на „спирачка“ в процеса на нормализиране на отношенията между ЕС и Русия, а вредата от такива дейности може да изглежда много сериозна. Дори ако например от обективна гледна точка анти-руските санкции нямат отрицателно въздействие върху полската икономика, някои гласоподаватели все още имат страхове, че страната ни губи предполагаемо много привлекателния руски пазар. Субективното усещане на някои избиратели, които смятат, че националистическата „бандеровска“ Украйна не е с нищо по-добра от „сталинска“ Русия, също може да обезкуражи политиците да поддържат Киев. Освен това, имащото тежест в Полша аграрно лоби все по-силно изразява съмнения в необходимостта да се подкрепя страна, която може да стане опасен конкурент за нас в селскостопанския отрасъл. Трябва да се заеме солидарна позиция \r\nПреди всичко трябва да се разбере, че украинското ръководство ще бъде още по-склонно да урежда историческите спорове (по-специално по отношение на ексхумацията), колкото по-силен е консенсусът в Полша по отношение на стратегията за Украйна и за преодоляването на исторически проблеми. На Днепър виждат, че в тази област в полските кръгове нямат подобно мислене и затова властите в Киев се опитват да отложат решаването на спешните проблеми, „да чакат” кога неудобното за тях правителство ще падне. \r\nОт това следва един очевиден извод: нашата политика ще бъде ефективна само когато различните кръгове са готови да преодолеят различията и да действат съгласувано. Стратегията за игнориране на настроенията на част от обществото, което реагира остро на историческите теми и особено нежеланието й да се отнася сериозно към проблема с Волинското клане, доведе до радикализиране на тази група и до факта, че през последното десетилетие тя оказва реално влияние върху формирането на политическите процеси. Лесно е да се предположи, че рано или късно някакво политическо движение официално ще излезе с лозунги, насочени срещу украински мигранти и ще популяризира антиукраинска националистическа версия на историята. \r\nПри такава ситуация първостепенна задача, поне на всички кръгове, които разбират важността на отношенията с Украйна, независимо от тяхната политическа ориентация, става изработването на определен кодекс на поведение в областта на източната политика. Най-малкото би трябвало да престанем да лепим етикети, като „украинофоби“, „националисти“, или „агенти на Кремъл“ на тези, които подчертават колко важен е в момента историческият диалог, но имат различен поглед за историята на Полша, Русия и съвременна Украйна от този, който представят в своите работи украинските историци или полските украинофили. Подобен консенсус изглежда напълно постижим, още повече, че ако вътрешните конфликти не могат да бъдат преодолени, анти-украинските кръгове неизбежно ще се засилят. Повече творческа работа \r\nСилите, които се стремят да оказват влияние на полската политика по отношение на Украйна, трябва не само да осъзнаят взаимовръзките между обществените настроения в Полша и размера на мястото за маневри във външната политика, но и да разработят своя програма за въздействие над полското и украинското общество. Самодоволството на митологизираната история (Гадячския договор, съюзът Пилсудски-Петлюра, лозунгът „Без независима Украйна няма да има свободна Полша) и страхът пред общия враг, Москва, вече отдавна не са достатъчни. . Все още могат да се обсъждат конкретни решения, но вече е ясно, че методите на диалог и инструментите, които използваме, трябва да бъдат адаптирани към настъпилите промени. \r\nВ полско-украинския диалог наблюдаваме преобладаването на формата над съдържанието: говорим повече, отколкото вършим творческа работа. В продължение на почти 30 години Полша не е имала време да създаде Полски исторически институт в Киев, за който говори Йежи Гедройц (за сравнение: Германия има девет такива институции, една от които работи във Варшава от 1993 г.). Не се появи Центърът за полско-украински диалог и консенсус, който би могъл да инициира стъпки за насърчаване на диалог с Украйна по подобие на аналогичния полско-руски център. \r\nНие дори не разполагаме с портал, който да предоставя на украинците качествена информация за полските политически и идеологически дискусии, история или икономически въпроси, и по този начин да им помогне да разберат своите съседи. Посещенията на полски журналисти в Киев или семинари с участието на украински анализатори, посветени на проблемите на отношенията с Полша, се финансират от ... немски фондации. Междувременно полската държава трябва да разполага с инструменти за професионална ангажираност с обществената дипломация по отношение на Украйна в мащаб, адекватен на значението, която тази страна има за нас. \r\n***  Унгарската управляваща партия „Фидес“ смята, че си струва да остане членка на Европейската народна партия (ЕНП), докато тя не започне да се идентифицира напълно с промиграционната политика, заяви началникът на канцеларията на унгарския премиер, цитиран от  електронното издание Hungary Today . \r\n„Фидес“ трябва да се бори за обновлението на Европа като член на ЕНП, докато има шанс да се изберат нови лидери в тази група, които да спрат миграцията и да защитят европейските граници и християнската култура“, заяви Антал Роган. \r\nПредстоящите европейски парламентарни избори ще дадат шанс за постигане на тази цел след поредица от неуспехи, понесени от блока под ръководството на председателя на Европейската комисия Жан Клод Юнкер през последните пет години, каза той. \r\nПолитикът подчерта необходимостта от открит дебат по въпроса дали Европа „иска мигранти“. \r\nПо думите на Роган, има много членове на ЕНП, които разчитат на гласовете на европейската промиграционна левица за избирането като председател на Европейската комисия на шпитценкандидатът на ЕНП Манфред Вебер. Но изявленията на тези политици често не отразяват първоначалната позиция на партията, каза той. Голяма част от ЕНП се противопоставя на промиграционните възгледи на някои от другите й членове и на европейската леви, като цяло, включително на зелените и либералите, добави началникът на канцеларията на Орбан. \r\nВ следващите седмици унгарското правителство ще се съсредоточи върху мерките за подкрепа на семейството, което обаче не означава промяна в политиката на министър-председателя по отношение на миграцията, обясни той. \r\nВиктор Орбан ще продължи да предлага защитата на границите да премине от прерогативите на Европейската комисия към тези на отделните страни-членки, предавайки решенията за миграцията и защитата на границите на нов съвет, съставен от министрите на вътрешните работи на страните, влизащи в Шенгени който ще възстанови половината от разходите за гранична защита, покрити от държавите-членки на ЕС, каза Роган. Той добави, че докато тези предложения не бъдат изхвърлени изцяло, „Фидес“ ще остане част от ЕНП. \r\n***  Десетки хиляди се стекоха по улиците на Мадрид в събота, за да поискат самоопределение за Каталуния и освобождаване на политиците и лидерите на гражданското общество, срещу които се води дело за едностранен опит за сецесия, пише  електронното издание на вестник El Pais . \r\nМаршът започна от гара Аточа и завърши на площад Сибелес и изпълни центъра на Мадрид с „естелади“ – неофициалният флаг, използван от привържениците на независимостта на автономната област – и викове „Делото е фарс!“ и „Свобода!“. \r\nТова бе много различна гледка от тази на друг марш, който се проведе на 850 метра от там пред пет седмици, когато десните „Народна партия“ (НП), „Суидаданос“ (Гражданите) и „Вокс“ организираха демонстрация за единството на Испания на „Плаца де Колон“. \r\nКаталунският премиер Ким Тора и много членове на неговата администрация оглавиха марша, който бе организиран от около 60 асоциации, включително големи сецесионистки групи, чиито лидери в момента са съдени за участието си в опита за обявяване на независимост. \r\n„Дойдохме, за да кажем довиждане“, викаха стотици демонстранти, докато обикаляха испанската столица, след като пристигнаха с 500 автобуса и 15 влака. \r\nЧислеността на протестите варира силно: Организаторите твърдят, че е имало 120 хиляди протестиращи, докато полицията казва, че броят на демонстрантите е бил около 18 хиляди. Изчисленията на El Pais са за около 55 хиляди протестиращи. \r\n*** Правителството на Тереза Мей навлезе в конституционен хаос след като председателят на Камарата на общините не допусна премиерът да поиска трето гласуване от депутатите за нейната сделка по Брекзит. Това може да стане реален факт, ако се стигне до фундаментална промяна на самата сделка, пише днешният  The Guardian .  \r\nВ оставащите 11 дни до официалното напускане на Евросъюза от Великобритания, Мей е принудена да насочи плановете си към друг смислен вот, тъй като Джон Бъркоу обяви, че тя не може да изпита депутатите да гласуват за една и съща сделка, след като те самите я отхвърлиха вече на два пъти пир това с огромни разлики в гласувалите в нейна подкрепа и против. Междувременно бюрократите от ЕС се канят да й предложат нова дата, до която да се отложи Брекзит, за да се разреши кризата.  \r\nКато се ръководеше от парламентарните процедури, Бъркоу обяви, че въпросът „ може да не бъде отново повдигнат по време на една и съща сесия“, а това вече представлява „едно отдавна съществуващо и твърдо правило“, чиито корени са в прецедент от 1604 година. Сегашният казус трябва „да не се отличава от него  като словесност, но да е различен по същина“, е казал председателят на Долната камара и така е намекнал, че трябва да има промяна в онова, което ЕС предлага.   \r\nБъркоу няма да позволи ново гласуване на сделката по Брекзит, ако ЕС не се съгласи на нови промени, както и се случи.  Изненадващата му намеса означава, че Мей ще трябва в четвъртък да отиде на лидерската среща в Брюксел с молба за дълго отлагане на правоприлагането на Член 50 от Лисабонския договор. Това на свой ред ще означава, че Обединеното кралство ще похарчи повече от 100 млн. паунда, за да участва в изборите за Европейски парламент.   \r\nПо време на отлагането парламентът трябва да вземе решение как да излезе от задънената улица, потенциално през втори референдум, избори или междупартийно предложение за мек Брекзит. Алтернативата, според правителствени източници, е Мей да успее да договори с ЕС достатъчно дълго да се проточи действието на Член 50, пир което да се приеме специална „клауза за излизане“, която да дава възможност то да бъде прекратено в момента, в който нейната сделка мине в парламента преди европейските избори.   \r\nСъществува и опция, която не трябва да се пропуска, определяна като „ павиране, трасиране на вота„ – да се остави споразумението настрана, ако мнозинството в Долната камара се споразумее да прегледа отново цялата сделка.   \r\nНякои твърдолинейни консервативни брекзитиери са доволни, че се провалиха усилията на Мей да прокара проекта си. Те се надяват ЕС да наложи вето на удължаване на действието на Член 50 и Обединеното кралство да се види принудено да напусне Съюза на 29 март без сделка. Правителствени източници съобщават, че се  обсъжда подобен сценарий, но с уговорката, че ЕС е твърде благосклонен да разреши удължаване на действието на станалия прословут Член 50-ти.  Според един от тях, „съвсем ясно е, че мотивът на Председателя е да изключи възможността за смислен вот през тази седмица, което на практика означава начин да се запази вероятността за по-малко удължаване.  Кара те да повярваш, че той иска по-продължително действие, при което парламентът ще овладее процеса и ще наложи мек Брекзит. Но ако човек мисли, че това не води до сделка, трябва да му кажа, че е на съвсем погрешен път – Бъркоу никога нямаше да постъпи така, ако целта му беше друга.“  \r\nВ понеделник вечерта всички на Даунинг Стрийт 10 се бяха заключили да обсъждат как да заобиколят решението на парламентарния председател, за да усетят да постигнат нов смислен вот през другата седмица. Първоначално правителството беше шокирано от онова, което Бъркоу обяви, и не беше в състояние да коментира какво възнамерява Мей да предприеме като реакция. Късно в понеделник вечерта и министри, и други представители на Даунинг Стрийт отговаряха на всички въпроси по един и съши начин: „Това е нещо, което изисква точно и ясно да се обсъди и има нужда от малко време“.  \r\nКакто каза един от министрите: „Точно когато изглеждаше, че редът ще се появи от хаоса и в един миг се надявахме, че сме постигнали достатъчно голяма подкрепа за сделката, Бъркоу измисли този мотив, за да възстанови хаоса“.", "date": "2019.03.19", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/03/19/2636156/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 329 см, а температурата на водата 9.5 градуса. Предимно слънчево ще остане през целия ден времето над българския участък на Дунав. Ще духа до умерен северозападен вятър. Максималните температури ще се понижат и ще са между 17° и 21°.", "date": "2019.03.19", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/19/2636155/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-mart.html", "text": "„Софийска вода” временно ще прекъсне водоснабдяването в някои части на столицата на 20 март. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Иван Вазов“ в Център се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Иван Вазов\" от ул. „Г. С. Раковски“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Иван Вазов“ ъгъла с ул. „Г. С. Раковски“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателни кранове на ул. „Козлодуйски бряг“ в с. Мировяне се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Чавдар войвода“, ул. „Парашутист“, ул. „Ястреб“, ул. „Орлин“, ул. „Козлодуйски бряг“, ул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Чавдар войвода“. \r\nВъв връзка с изграждане на ново сградно водопроводно отклонение на ул. „Батареята“ в местност Батареята, община „Кремиковци“, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: местност Батареята. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Батареята“ ъгъла с бул. „Ботевградско шосе“. \r\nВъв връзка с направа на връзка на уличен водопровод на ул. „Коце Петров Бургов“ в кв. „Кумарица“ в град Нови Искър се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Коце Петров Бургов“, ул. „Свещеник Юрдан Ангелов“, ул. „Леярска“ №1, №1А, №3, №5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Коце Петров Бургов“ ъгъла с ул. „Свещеник Юрдан Ангелов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.19", "title": "„Софийска вода” временно ще прекъсне водоснабдяването в някои части на столицата на 20 март"}
{"url": "http://www.focus-news.net/news/2019/03/19/2636158/burgas-spetsializirana-trudova-borsa-shte-se-provede-v-pomorie.html", "text": "Дирекция „Бюро по труда” – Поморие организира специализирана трудова борса в сферата на туризма, хотелиерството и ресторантьорството. Това съобщиха от пресцентъра на  Община Поморие . Работодателите могат да представят своята дейност и перспективи за развитие, да обявят свободни работни места, да извършат посредничество, да поставят въпроси относно съвместната работа и други. Търсещите работа лица имат възможност да се запознаят с дейностите, извършвани от работодателите, свободните работни места, условията на труд и заплащане. Трудовата борса ще се проведе от 10.00 часа в Народно читалище „Просвета 1888″ на ул. „Княз Борис I“ 51.  \r\nЗа повече информация гражданите могат да се свържат с Дирекция „Бюро по труда” – Поморие на телефон 0596/2-25-09.", "date": "2019.03.19", "title": "Бургас: Специализирана трудова борса ще се проведе в Поморие"}
{"url": "http://www.focus-news.net/news/2019/03/19/2636157/shumen-politsiyata-e-proverila-signal-za-miris-na-gaz-v-rayona-na-kvartal-trakiya-ne-e-konstatirana-opasnost-za-naselenieto.html", "text": "Полицията е проверила сигнал за мирис на газ в района на квартал „Тракия“, не е констатирана опасност за населението. Това съобщиха от  ОДМВР - Шумен . Във връзка с получени множество сигнали за мирис на газ в района на квартал „Тракия“ в Шумен веднага са извършени проверки от служители на РДПБЗН - Шумен. Установено е, че няма опасност от взрив и не съществува опасност за населението. По време на извършени спешни проверки било установено, че мириса е от вещество, което се влага в газта.", "date": "2019.03.19", "title": "Шумен: Полицията е проверила сигнал за мирис на газ в района на квартал „Тракия“, не е констатирана опасност за населението"}
{"url": "http://www.focus-news.net/news/2019/03/19/2636159/sofiya-104-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "104 души са били настанени в Центъра за кризисно настаняване на бездомни хора в кв. „Захарна фабрика“ през изминалата нощ. Това съобщи за  Агенция „Фокус“  директорът на центъра Йорданка Темелкова. Тя обясни, че през изминалото денонощие не е имало спешни случаи в центъра, нито инциденти.  \r\nТеодора ПАТРОНОВА", "date": "2019.03.19", "title": "София: 104 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2019/03/19/2636160/ognyan-zlatev-ek-obedinenieto-e-edinstveniyat-nachin-za-preodolyavane-na-terorizma.html", "text": "Обединението е единственият начин за преодоляване на тероризма. Това каза за сутрешния блок „Добро утро, България“ на  Радио „Фокус“  ръководителят на Представителството на Европейската комисия в България Огнян Златев. „На 11 март отбелязахме Европейския ден за почитане на жертвите от тероризма. Този тип омраза към другия, към различния е стара зараза на обществата. За да можем да се преборим с тях създадохме Европейския проект. По никакъв начин не можем да си позволим подобни действия и насаждане на страх да ни разделя, а това е и целта на онези, които стоят зад терористичните атентати. През последните години се работи много в посока засилване на сигурността на европейските граждани. Антитерористичната дейност е в компетенциите на Националните служби за сигурност, но Европол и различните служби на ЕС работят усилено, за да могат да обменят информация и да координират технологичен обмен на разузнавателни данни, така че да се пресече пътят на терористите”, коментира Огнян Златев. Той каза още, че е постигнат сериозен напредък в борбата с радикализацията онлайн, като уточни, че е премахнато над 80% от незаконното съдържание в интернет платформите. Очаква се да бъде създаден нов Европейски център за подпомагане на жертвите на тероризъм, уточни той. Подобни терористични събития като тези от последните дни действат обединяващо на демократично мислещите граждани на ЕС и на техните лидери, карат ги да се противопоставят още по-единно на нападенията, добави ръководителят на Представителството на Европейската комисия в България. \r\nЙоланда ПЕЛОВА", "date": "2019.03.19", "title": "Огнян Златев, ЕК: Обединението е единственият начин за преодоляване на тероризма"}
{"url": "http://www.focus-news.net/news/2019/03/19/2636161/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В първата част на днешното издание на предаването „Добре дошли в Свищов“ на  Радио „Фокус“ – Велико Търново  ще говорим за един отминал и един предстоящ празник. Кметът на село Драгомирово Марин Крачунов ще ни разкаже как бе отбелязан Тодоровден в населеното място, а от Мария Радулова, председател на пенсионерските клубове в общината, ще научим как хората от третата възраст отбелязват пролетните празници. Днес ще обърнем поглед и към едно традиционно вече събитие, което се провежда ежегодно в Свищов – Националния фестивал за любителски камерни и кафе-театри. През настоящата година в него ще се включат рекорден брой участници. Програмата вече е ясна, часовете на пиесите също. Кога, къде и как ще се случи събитието ще попитаме един от организаторите  Йордан Герчев. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.03.19", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/03/19/2636163/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Времето е хубаво, температурите са относително високи – между 1 и 8 градуса. Във високите части на планините има слаб вятър. Лифт „Витошко лале 1“ ще бъде затворено заради състезания, всички останали лифтови съоръжения работят.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.03.19", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/19/2636162/pazardzhik-odmvr-shte-predstavi-otchet-za-izvarshenoto-ot-strukturite-na-direktsiyata-za-2018-godina.html", "text": "ОД МВР - Пазарджик ще проведе брифинг от 11.30 часа, на който ще бъде представен отчет за извършеното от структурите на дирекцията за изминалата 2018 година, съобщиха от  ОДМВР - Пазарджик . На него се очаква да присъстват представители на ръководството на МВР, ГДНП и ГДБОП, на съдебната власт, областната администрация.", "date": "2019.03.19", "title": "Пазарджик: ОДМВР ще представи отчет за извършеното от структурите на Дирекцията за 2018 година"}
{"url": "http://www.focus-news.net/news/2019/03/19/2636165/mvr-15-dushi-sa-raneni-pri-katastrofi-v-stranata-prez-izminaloto-denonoshtie.html", "text": "15 души са ранени при 12 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 38 леки пътни инцидента, при които има четирима пострадали. От началото на годината са станали 1098 пътнотранспортни произшествия, при които са загинали 87 души, а 1378 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (95) през същия период на 2018 г. се отчитат 8 по-малко загинали участници в движението по пътищата през 2019 г.", "date": "2019.03.19", "title": "МВР: 15 души  са ранени при катастрофи в страната през изминалото денонощие"}
{"url": "http://www.focus-news.net/news/2019/03/19/2636164/blagoevgrad-v-grada-shte-se-provede-preskonferentsiya-vav-vrazka-s-v-yubileyno-izdanie-na-mezhdunarodniya-festival-blagoevgrad-blus-i-dzhaz.html", "text": "От 13.00 часа в топлата връзка между зала „22 септември“ и Община Благоевград, ще се проведе пресконференция във връзка с V юбилейно издание на Международния фестивал „Благоевград Блус и джаз“. Това съобщиха от пресцентъра на  Общината .", "date": "2019.03.19", "title": "Благоевград: В града ще се проведе пресконференция във връзка с V юбилейно издание на Международния фестивал „Благоевград Блус и джаз“"}
{"url": "http://www.focus-news.net/news/2019/03/19/2636169/mariya-grozdanova-obshtina-blagoevgrad-proektat-za-oblastniya-informatsionen-tsentar-se-finansira-ot-op-dobro-upravlenie.html", "text": "Проектът „Осигуряване функционирането на Областен информационен център-Благоевград през периода 2019-2021 година“ се финансира от ОП „Добро управление“. Това каза за  Радио „Фокус“ - Пирин  Мария Грозданова, директор на Дирекция „Европейски проекти и програми“ в Община Благоевград. Тя обясни, че този проект надгражда приключилият в края на миналата година проект „Функциониране на Областен информационен център“. „Новият проект също се финансира по програмата, като процедурата е осигуряване функционирането на националната мрежа от 27 областни информационни центъра за този период, като центърът в Благоевград е един от тях. Областният информационен център вече е доста разпознаваем за жителите на Благоевградска област. Те са изключително активни в популяризирането на кохезионната политика на Европейския съюз в страната и по-конкретно в територията на областта“, добави експертът. Мария Грозданова посочи, че офисът функционира от 2012 година, изграден е напълно административният капацитет и служителите, които работят са едни от най-информираните и най-надеждни източници за финансирането по европейските структурни инвестиционни фондове, които могат да бъдат полезни и да се ползват от всички в областта. \r\nНатали СТЕФАНОВА", "date": "2019.03.19", "title": "Мария Грозданова, Община Благоевград: Проектът за Областния информационен център се финансира от ОП „Добро управление“"}
{"url": "http://www.focus-news.net/news/2019/03/19/2636167/pazardzhik-dvizhenieto-po-magistrala-trakiya-ot-km-88-do-km-89-pri-paten-vazel-pazardzhik-se-osashtestvyava-v-edna-lenta-v-posoka-sofiya-poradi-remontni-deynosti.html", "text": "Движението по автомагистрала „Тракия“ в участъка от км 88 до км 89 в района на пътен възел „Пазарджик“ се осъществява двупосочно в една лента в платното в посока София поради ремонтни дейности на платното посока Бургас. Това съобщи за  Радио „Фокус“ – Пазарджик  дежурният в Областно пътно управление. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Въведени са следните почасови ограничения: предвидено е двупосочно преминаване, като се обособяват по една лента за движение в двете посоки от км 88 до км 89 за периода от 10.00 часа всеки понеделник до 13.00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от 88 до 89 км за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88 до км 89 за периода от 17.00 часа всяка събота до 10.00 часа всеки понеделник. Часовият диапазон на реверсивното движение може да се променя при необходимост.", "date": "2019.03.19", "title": "Пазарджик: Движението по магистрала „Тракия“ от км 88 до км 89 при пътен възел „Пазарджик“ се осъществява в една лента в посока София поради ремонтни дейности"}
{"url": "http://www.focus-news.net/news/2019/03/19/2636168/ognyan-zlatev-ek-2019-godina-e-reshavashta-za-badeshteto-na-es-predstoi-nachertavane-na-patya-na-evropa-zanapred.html", "text": "2019 година е решаваща за бъдещето на ЕС, предстои начертаване на пътя на Европа занапред. Това каза за сутрешния блок „Добро утро, България“ на  Радио „Фокус“  ръководителят на Представителството на Европейската комисия в България Огнян Златев. Той коментира мерките и санкциите за осигуряване на честен еврвовот. „Това, което може да направи ЕК е да гарантира и да призове националните политически партии и правителства да осигурят необходимите условия за провеждането на честни и открити демократични избори. Гласоподавателите заслужават тази прозрачност, за да могат да направят своя информиран избор. Неслучайно са приети правила за прозрачност политическата реклама онлайн. Има специален пакет от мерки, който е приет още миналата седмица с адресат националните и европейските политически партии и фондации. Те трябва да гарантират, че гражданите могат да разпознават лесно платените политически реклами и да е известно кой стои зад тях. Всяка партия, която не спазва правилата за защита на данните с цел умишлено повлияване върху резултата от европейските избори, подлежи на строги и тежки санкции. Вече са ясни регламентите и се надявам изборите да протекат честно и открито“, коментира Огнян Златев. Той уточни, че отговорност за честността на евроизборите носят и политическите партии на държавите-членки на ЕС. Нужни са градивни и смислени предизборни кампании, обясни той. Според експерти следващият парламент ще бъде доста шарен, предвид разнообразието на политическите формации, припомни Огнян Златев, като изрази надежда европейските граждани да проявят здрав разум и да изберат хора с градивни визии. Бъдещето на съюза е добро и позитивно, защото той остава единен, за да може да се справи със заобикалящите го предизвикателства, добави ръководителят на Представителството на Европейската комисия в България. \r\nЙоланда ПЕЛОВА", "date": "2019.03.19", "title": "Огнян Златев, ЕК: 2019 година е решаваща за бъдещето на ЕС, предстои начертаване на пътя на Европа занапред"}
{"url": "http://www.focus-news.net/news/2019/03/19/2636166/sport-midtiland-tarsi-nachin-da-se-osvobodi-ot-bozhidar-kraev.html", "text": "Ръководството на датския клуб Мидтиланд търси начин да се освободи от българския национал Божидар Краев, съобщава местното издание „Хернинг Фолкеблад“. 21-годишният полузащитник бе привлечен от Левски през лятото на 2017 година срещу 400 хиляди евро, но не успя да се наложи като титуляр, а в последните седмици дори не попада в групата. Твърди се, че „сините“ ще се опитат да вземат под наем бившия си футболист през лятото.", "date": "2019.03.19", "title": "Спорт: Мидтиланд търси начин да се освободи от Божидар Краев"}
{"url": "http://www.focus-news.net/news/2019/03/19/2636143/vesela-lecheva-bsp-s-elena-yoncheva-shte-utselim-v-desetkata-na-izborite.html", "text": "\"Трябва да уцелиш в десетката като застанеш пред хората с конкретна кауза, която да облечеш с платформа, с политика и с личност, която да води тази кауза. С Елена Йончева ние ще успеем\". Това заяви в предаването \"Здравей, България\" по  Нова телевизия  зам.-председателят на ПГ на \"БСП за България\" Весела Лечева, съобщиха от пресцентъра на  БСП . Тя подчерта, че Елена Йончева е по-добрият избор - когато искаш да убедиш хората, да спечелиш тяхното доверие, няма как да залагаш начело на листата човек, който е обременен от миналото. По думите й трябва да се отчитат променящите се обстоятелства и да има реална представа за това, което търсят българските граждани. \"Освен своето ядро, БСП иска да спечели доверието и на широката периферия\", заяви тя.  \r\nВесела Лечева коментира, че е била показателна и конференцията във Велико Търново, където гласуването е преминало тайно и членовете й са се обърнали с апел към Сергей Станишев да отстъпи встрани в този момент, когато партията има нужда от силно лидерство и друг водач. \"Сергей Станишев може да бъде много полезен на партията и без да е водач, дори и само като президент на ПЕС и има своето място в нея\", подчерта тя. Лечева заяви, че това, което е предложила Корнелия Нинова на БСП -  ограничаването на мандатите е било много необходимо. Според нея така не се стига до саморазправа и не се предизвикват спорове и напрежение. \"Три мандата са достатъчни, за да можеш да изявиш своите умения и да твориш в политиката. Човек не може цял живот да бъде във върхова форма в дадена сфера. А е важно в партията да продължат разговорите и обсъжданията. Страшно е мълчанието\", заяви тя. \r\nПопитана за възможните варианти за водач на листата на ГЕРБ, Лечева отговори: \"Основната борба на левицата е с политиката, която ГЕРБ води в последните 10 години на отдалечаване от интересите на българските граждани и задълбочаване на негативните тенденции. Няма значение кой ще изразява тази политика.\"", "date": "2019.03.19", "title": "Весела Лечева, БСП: С Елена Йончева ще уцелим в десетката на изборите"}
{"url": "http://www.focus-news.net/news/2019/03/19/2636170/plovdiv-prodalzhava-oblagorodyavaneto-na-kata-za-otdih-molivcheta-v-rayon-severen.html", "text": "Продължава облагородяването на уникалния и единствен по рода си за град Пловдив кът за отдих „Моливчета” в район „Северен”. Това съобщиха за  Радио „Фокус“ - Пловдив  от районната администрация. Привлекателното място за отдих се намира в парк „Майоров” (в близост до ул. „Неофит Рилски“) и се забелязва отдалече с цветните и неповторими пейки, наподобяващи моливчета. Новото допълнение са монтираните бетонни стъпки, както и атрактивните животни, поставени на дървото до цветните пейки – орел, кълвач и катеричка. Пространството се облагородява от районната администрация, съвместно с фондация „Стария бряст” - Сливен с изпълнителен директор Стефан Стефанов и бригада „Нова градина” – гражданско обединение за обществено полезна дейност в гр. Сливен с ръководител Магдалена Данчева. Предстои нова акция по облагородяване на парка в петък – 22 март от 10.00 часа със засаждане на нова растителност и монтиране на къщички-хранилки за птички. „Каня всички жители на района, които желаят да се включат в залесителните дейности, да заповядат в парк „Моливчета” на 22 март, където заедно ще посрещнем пролетта“, отправи покана кметът на район „Северен” инж. Ральо Ралев.", "date": "2019.03.19", "title": "Пловдив: Продължава облагородяването на къта за отдих „Моливчета” в район „Северен”"}
{"url": "http://www.focus-news.net/news/2019/03/19/2636149/el-pais-katalunskite-separatisti-protestiraha-protiv-deloto-sreshtu-liderite-si-v-madrid.html", "text": "Десетки хиляди се стекоха по улиците на Мадрид в събота, за да поискат самоопределение за Каталуния и освобождаване на политиците и лидерите на гражданското общество, срещу които се води дело за едностранен опит за сецесия, пише  електронното издание на вестник El Pais . \r\nМаршът започна от гара Аточа и завърши на площад Сибелес и изпълни центъра на Мадрид с „естелади“ – неофициалният флаг, използван от привържениците на независимостта на автономната област – и викове „Делото е фарс!“ и „Свобода!“. \r\nТова бе много различна гледка от тази на друг марш, който се проведе на 850 метра от там пред пет седмици, когато десните „Народна партия“ (НП), „Суидаданос“ (Гражданите) и „Вокс“ организираха демонстрация за единството на Испания на „Плаца де Колон“. \r\nКаталунският премиер Ким Тора и много членове на неговата администрация оглавиха марша, който бе организиран от около 60 асоциации, включително големи сецесионистки групи, чиито лидери в момента са съдени за участието си в опита за обявяване на независимост. \r\n„Дойдохме, за да кажем довиждане“, викаха стотици демонстранти, докато обикаляха испанската столица, след като пристигнаха с 500 автобуса и 15 влака. \r\nЧислеността на протестите варира силно: Организаторите твърдят, че е имало 120 хиляди протестиращи, докато полицията казва, че броят на демонстрантите е бил около 18 хиляди. Изчисленията на El Pais са за около 55 хиляди протестиращи. \r\nПревод и редакция:", "date": "2019.03.19", "title": "El Pais: Каталунските сепаратисти протестираха против делото срещу лидерите си в Мадрид"}
{"url": "http://www.focus-news.net/news/2019/03/19/2636174/dimitar-margaritov-kzp-razmerat-na-sanktsiite-tryabva-da-zavisi-ot-oborotite-ot-potrebitelskite-sdelki-na-dadeniya-targovets.html", "text": "\"Най-често потребителите се оплакват от нелоялни практики на телекомите, търговците на стоки от първа необходимост и битова електроника\", каза председателят на КЗП Димитър Маргаритов в ефира на телевизия Bulgaria ON AIR, съобщиха от пресцентъра на  КЗП . Той обаче направи уточнението, че това не означава автоматично най-много проблеми в тези сектори, „тъй като тук в съответното хронологично подреждане са най-многото взаимоотношения, в които влизат потребителите ежедневно с тези търговци”.   \r\nВ сферата на телекомуникациите оплакванията предимно са свързани с обстоятелството, че параметрите на услугата не са били достатъчно добре обяснени на потребителите при сключването на договорите и поради това впоследствие се е стигнало до допълнителни разходи. Има и оплаквания за качеството на предоставяната услуга, както и за необосновано високи сметки, но тези проблеми попадат в прерогативите на Комисията за регулиране на съобщенията.   \r\nЗапитан от водещия взимат ли си бележка търговците при констатирането на нарушения от страна на контролните органи, Маргаритов отговори, че си плащат глобите, но според него това може да означава много неща. „Защото, когато си плащаш глобите, а след това се  установи, че пак извършваш дадено нарушение, може да се окаже, че те не са достатъчно високи. Поставяли сме и друг път този въпрос. В Закона за защита на потребителите са възприети глоби, които са определени в относителен размер от – до, но винаги е фиксирана някаква конкретна сума”, коментира той и даде пример с нелоялните търговски практики, при които размерът на санкциите варира от 1000 до 30 000 лв. „Тук би трябвало да отчитаме и колко голям е даден търговец, какви обороти реализира в хода на своята дейност и особено от потребителски сделки, за да можем да тръгнем по линията на другата справедлива оценка на това какъв да бъде размерът на глобата, а именно – дали това да не бъде процент от оборота, каквито санкции например налагат колегите от КЗК”, посочи Маргаритов.  \r\nПредседателят на КЗП потвърди за случаи, в които контролният орган е налагал най-високата глоба от 30 000 лв. „Ние винаги отчитаме тежестта на нарушението, размера на упражняваната от търговеца дейност. Случвало се е и друго – не че искам да упреквам някого – но, когато сме налагали максималната санкция, съдът да потвърждава при обжалване правотата на нашето решение, но да намалява размера на санкцията. Разбира се, че съдът винаги има право”, каза още той. \r\n„Ние непрекъснато в нашата контролна дейност установяваме определени нелоялни практики – забраняваме ги, глобяваме и често пъти това дава своя ефект – търговците преустановяват нередностите. Но, тъй като пазарът не е стерилен и изчистен от нарушения, това означава, че се търсят и нов хватки. Особено сега, когато на терена се появяват и новите, все по-актуални способи за пазаруване – онлайн търговията, маркетплейсовете, социалните мрежи. Определено има нови хитринки и по тях работим”, заяви Маргаритов.", "date": "2019.03.19", "title": "Димитър Маргаритов, КЗП: Размерът на санкциите трябва да зависи от оборотите от потребителските сделки на дадения търговец"}
{"url": "http://www.focus-news.net/news/2019/03/19/2636173/vratsa-70-godishna-zhena-e-stanala-zhertva-na-telefonna-izmama-sas-sumata-ot-2200-lv-i-zlatni-nakiti.html", "text": "70-годишна жена е станала жертва на телефонна измама със сумата от 2200 лв. и златни накити. Това съобщиха от  ОДМВР – Враца . На 18 март в 15.40ч. в РУ-Враца е получено съобщение от 70-годишна жена от Враца. Тя заявила, че в 15.00 часа е била заблудена от лице представило се за полицай Стоян Петров. Той я подвел, че помагайки на полицията за задържане на опасен престъпник, трябва да предаде всички налични пари и ценности, които има. Жената хвърлила през прозореца 2200 лв. и златни накити. Образувано е досъдебно производство", "date": "2019.03.19", "title": "Враца: 70-годишна жена е станала жертва на телефонна измама със сумата от 2200 лв. и златни накити"}
{"url": "http://www.focus-news.net/news/2019/03/19/2636172/api-vremenno-dvizhenieto-e-ogranicheno-v-aktivnata-lenta-po-avtomagistrala-trakiya-pri-km-108-v-posoka-sofiya-v-rayona-na-selo-tsalapitsa-poradi-remontni-deynosti.html", "text": "Временно движението е ограничено в активната лента по автомагистрала „Тракия“ при км 108 в посока София в района на село Цалапица поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се извършва в скоростната лента. Шофьорите да се движат с повишено внимание и съобразена скорост.", "date": "2019.03.19", "title": "АПИ: Временно движението е ограничено в активната лента по автомагистрала „Тракия“ при км 108 в посока София в района на село Цалапица поради ремонтни дейности"}
{"url": "http://www.focus-news.net/news/2019/03/19/2636175/montana-mokar-e-patyat-prez-prohoda-petrohan-kadeto-ostava-zabranata-za-preminavane-na-avtomobili-nad-12-tona.html", "text": "Мокър е пътят през прохода Петрохан. Това съобщи за  Радио „Фокус“ – Видин  дежурният служител в Областно пътно управление – Монтана. По усойните места, където има опасност от заледяване, пътните настилки са опесъчени. Остава забраната за преминаване на автомобили над 12 тона през Петрохан. Трафикът е засилен в посока за София. \r\nАнна ЛОЗАНОВА", "date": "2019.03.19", "title": "Монтана: Мокър е пътят през прохода Петрохан, където остава забраната за преминаване на автомобили над 12 тона"}
{"url": "http://www.focus-news.net/news/2019/03/19/2636171/varna-dvizhenieto-po-am-hemus-se-osashtestvyava-dvuposochno-v-platnoto-za-varna-v-uchastaka-neofit-rilski-devnya-poradi-remontni-deynosti.html", "text": "Движението по АМ „Хемус“ се осъществява двупосочно в платното за Варна в участъка Неофит Рилски – Девня от км 389 до км 400 поради ремонтни дейности. Това съобщиха за  Радио „Фокус“ – Варна  от Агенция „Пътна инфраструктура“. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел „Неофит Рилски“, като движението е пренасочено по път I-2  Русе – Варна. Ограничено е слизането от АМ „Хемус“ на пътен възел „Неофит Рилски“, като движението е пренасочено по път I-2 Русе – Варна. Очаква се ремонтните дейности в отсечката да приключат до края на март. Движението от км 0 до км 8 се осъществява двупосочно в платното Варна – Бургас поради ремонтни дейности. Преминаването в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през Кичево и Оброчище. Движението по път III-2902 Панорама - Куманово при км 11 е ограничен в скоростта 30 км/час поради неравности на асфалтовата настилка. Очаква се ограничението да отпадне до края на месец май. Пътните настилки във Варна и областта са сухи, видимостта е добра. Движението се осъществява нормално по основните направления в областта, както и по двете автомагистрали – „Хемус“ и „Черно море“. \r\nБояна АТАНАСОВА", "date": "2019.03.19", "title": "Варна: Движението по АМ „Хемус“ се осъществява двупосочно в платното за Варна в участъка Неофит Рилски – Девня поради ремонтни дейности"}
{"url": "http://www.focus-news.net/news/2019/03/19/2636177/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.19", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/19/2636178/vidin-nivoto-na-reka-dunav-se-e-povishilo-pri-novo-selo-s-48-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 48 см и водният стоеж е 362 см, съобщиха от местната  Хидрометеорологична станция . Нивото на реката край Видин е 395 см, регистрираното  повишение е от 15 см. Край Лом през последното денонощие е измерено понижение от 13 см и водният стоеж е 412 см. Нивото на реката край Оряхово е 296 см, там е регистрирано понижение за последното денонощие от 23 см. Температурата на водата край Ново село е 9 градуса, край Оряхово е 10.9 градуса.", "date": "2019.03.19", "title": "Видин: Нивото на река Дунав се е повишило при Ново село с 48 см за последното денонощие"}
{"url": "http://www.focus-news.net/news/2019/03/19/2636181/burgas-sporten-klub-po-vodna-topka-chernomorets-specheli-dve-kupi-za-edin-den.html", "text": "Младият отбор на „Черноморец“ защити второто място от турнира за Купа България по водна топка при мъжете. Това съобщиха от пресцентъра на  Община Бургас . За втора поредна година бургаският клуб се класира и игра на финал. Пред родна публика на басейна в „Парк Арена ОЗК“ бургаските ватерполисти триумфираха със сребърните медали. Радостта за СКВТ „Черноморец“ беше двойна. Паралелно с турнира за мъже, на басейна в „Меден рудник“ се проведе турнирът за жени. В надпреварата момичетата на треньора Петър Йонов също станаха носителки на Купа. Те спечелиха бронза, като на първо място завърши „Ботев 2000“, а втори е „Локомотив НН“. Четвъртото място зае „КПС Варна“. Мъжкият отбор на „Черноморец“ беше единственият тим в турнира, който спечели и четирите си мача в група „Б“. След убедителни победи над „Нептун“ с 14:5, „Комодор“ с 11:8, „Черно море“ с 10:6 и ЦСКА с 10:7, бургазлии оглавиха класирането с пълен актив от 12 точки и заслужено стигнаха до финал. В другия поток „КПС Варна“ детронира носителя на Купа България „Локомотив НН“. Във финалния двубой от турнира „черноморци“ не успяха да покажат играта, която предложиха в мачовете от груповата фаза. И двата отбора бяха абсолютно равностойни, но в завършващите удари шансът беше на страната на „КПС Варна“. „Черноморец“ удари пет греди, а вратарят на съперника спаси всичко възможно. Варненци спечелиха трофея на страната със 7:1 /2:0, 2:0, 2:0, 1:1/, а за втора поредна година „Черноморец“ ликува с Купата за второто място.  \r\n„Финалът не се получи като резултат, но като игра - да. Играхме срещу сериозен съперник, но имахме малшанс ударите ни да отиват в гредите и вратаря. През целия турнир отборът игра на ниво, излизаше от тежки ситуации и от изоставащи в резултата обръщахме съперника и побеждавахме убедително. В този мач нещата не се получиха. Не бяхме достатъчно концентрирани. Не влязоха головите положения, които създадохме. Може би младите играчи трябваше да вземат инициативата, а не да се доверят на рутинираните в отбора. Въпреки загубата съм доволен от представянето на отбора ни“, коментира старши треньорът на „Черноморец“ Петър Йонов.  \r\n„Имахме много късмет. „Черноморец“ е силен отбор. Изиграхме един мъжки мач, но просто ние имахме шанс. Целта ни е да вземем държавните титли при юношите и медал при мъжете,“ каза треньорът на победителите Найден Найденов.  \r\n„Играем с по-малки състезатели в състава. Част от момчетата тренираме в София, останалите тук и в процеса на игра се стиковаме. За нас това е голям успех, записахме четири победи с голова разлика. След завършване на гимназия много от момчетата спират да тренират, защото стават студенти или по други причини, и мъжкият отбор всяка година се попълва от млади състезатели“, бе коментарът на капитана на „Черноморец“ Виктор Арсенов.  \r\nЗа турнира Петър Йонов разчита само на четири момчета в мъжка възраст. Това са студентите Ивайло Стоянов и Георги Ненов, които учат в София, световният шампион по математика Константин Гаров, който е студент в Кеймбридж, и работещият в столицата капитан Виктор Арсенов. Другите състезатели в тази възраст са Павел Ангелов и Белослав Желязков. Първият пропусна надпреварата заради служебни ангажименти, а Желязков е с контузия и не взе участие в мачовете на „Парк Арена ОЗК“. Голямата изненада в турнира беше отпадането на големите фаворити от столицата „Локомотив НН“ и ЦСКА, които останаха извън призовата тройка. В малкия финал „Локо“ беше победен със 7:6 от „Черно море“, който взе бронза. Призьорите бяха наградени от кмета на Община Бургас – Димитър Николов, президента на БФВТ Петър Петров и народния представител Галя Желязкова. На финалния мач присъстваха общински съветници, сред които шефът на Комисията по спорт към ОбС – Бургас – Калчо Белов, Антон Берданков и началник отдел Спорт Веселина Деведжиева. Съставът на „Черноморец“: Георги Ненов (Михаил Колев), Иван Синицин, Димитър Данов, Георги Митев, Калоян Димитров, Стоян Вангелов, Никита Степанов, Мартин Гаров, Ивайло Стоянов, Виктор Узунов, Константин Гаров, Виктор Арсенов.", "date": "2019.03.19", "title": "Бургас: Спортен клуб по водна топка „Черноморец” спечели две купи за един ден"}
{"url": "http://www.focus-news.net/news/2019/03/19/2636180/prof-mihail-konstantinov-vav-vremeto-do-evrovota-polititsite-tryabva-da-obarnat-vnimanie-i-na-evropeyskite-temi.html", "text": "Време е в оставащите месеци до евроизборите политиците да обърнат внимание и на европейските теми. Това каза за сутрешния блок „Добро утро, България“ на  Радио „Фокус“  политическият анализатор проф. Михаил Константинов. Според него за момента посланията на народните представители са свързани основно с вътрешнополитическата обстановка в страната. „ГЕРБ набляга на устойчивото развитие, БСП естествено критикува властта. Българските политици смятат, че се отнасят отговорно към предстоящите избори за Европейски парламент, но всъщност виждаме пълно съсредоточаване върху вътрешни теми, а нашите представители в Европейския парламент трябва да решават общоевропейски проблеми, както и проблеми, свързани с България“, обясни проф. Михаил Константинов, припомняйки конфликтните ситуации, свързани с плана „Макрон“, в който интересите на България и Европа не са съпосочни. „Очаквам наистина силен дебат по темите, свързани с национализма, традиционните европейски ценности, тежките миграционни проблеми, които ни връхлетяха и тепърва ще ни връхлитат“, добави експертът. Според проф. Михаил Константинов България гледа на предстоящите европейски избори само като на лакмус на това дали ще има или не предсрочни парламентарни избори.  \r\nЙоланда ПЕЛОВА", "date": "2019.03.19", "title": "Проф. Михаил Константинов: Във времето до евровота политиците трябва да обърнат внимание и на европейските теми"}
{"url": "http://www.focus-news.net/news/2019/03/19/2636182/plovdiv-v-grada-se-provede-tretoto-izdanie-na-mladezhkiya-forum-istina-ili-predizvikatelstvo-novi-perspektivi.html", "text": "В града се проведе третото издание на Младежкия форум „Истина или предизвикателство – Нови перспективи“ в Младежки център - Пловдив. Това съобщиха за  Радио „Фокус“ - Пловдив  от Младежки център - Пловдив. Участие взеха над 40 млади хора от цялата страна. В това издание на форума участниците имаха възможността да  погледнат света през погледа на другия чрез различни методики на неформалното образование. Младежките работници от центъра ги провокираха да изразят себе си под различни артистични форми, но и да влязат в роли, които ги предизвикаха да преосмислят заобикалящия ги свят. Чрез изкуството за социална промяна – форум театър, младежите получиха вдъхновение да се борят срещу насилието и несправедливостите в живота. Екипът на центъра беше вдъхновен от енергията и желанието за участие на младите хора, от упоритата и креативна работа, от доверието и споделените моменти заедно. И организатори, и участници си обещаха да се видят скоро пак на предстоящите младежки събития на центъра.", "date": "2019.03.19", "title": "Пловдив: В града се проведе третото издание на Младежкия форум „Истина или предизвикателство – Нови перспективи“"}
{"url": "http://www.focus-news.net/news/2019/03/19/2636179/varna-pozhar-e-goryal-v-zhilishtna-sgrada-v-kv-pobeda-nyama-postradali.html", "text": "Пожар е горял в жилищна сграда в кв. „Победа“ в сутрешните часове на деня. Това съобщи за  Радио „Фокус“ – Варна  говорителят на Областната дирекция на МВР Ивана Милева. Сигнал за пожара е получен около 08.00 часа. На мястото са изпратени 3 пожарни коли. По данни на полицията, става на въпрос за пожар в междуетажна стаичка. При него са унищожени лични вещи и домашно имущество. „Няма пострадали. Само материални са щетите. Имало е задимяване, като вече е отдимено и колите са се прибрали“, съобщи Ивана Милева. Към момента няма информация за това каква е причината за инцидента. \r\nБояна АТАНАСОВА", "date": "2019.03.19", "title": "Варна: Пожар е горял в жилищна сграда в кв. „Победа“, няма пострадали"}
{"url": "http://www.focus-news.net/news/2019/03/19/2636152/ruse-okrazhnata-prokuratura-shte-vnese-v-sada-obvinitelen-akt-sreshtu-severin-krasimirov-za-ubiystvoto-na-viktoriya-marinova.html", "text": "Окръжна прокуратура – Русе ще внесе в Окръжен съд - Русе обвинителен акт срещу Северин Красимиров за убийството на Виктория Маринова. Това съобщиха от пресцентъра на  Прокуратурата . Подробности по случая ще даде говорителят на главния прокурор - Румяна Арнаудова и наблюдаващите прокурори, от 11.00 ч. в Съдебната палата в град Русе.  Агенция „Фокус“  припомня: На 6 октомври 30-годишната телевизионна водеща Виктория Маринова бе изнасилена и убита в Русе. Сигналът за откритото й тяло беше подаден същия ден в 14.18 часа. Смъртта е била причинена от удари в главата и задушаване. Няколко дни по-късно, по настояване на българските власти, в Германия бе задържан 21-годишният Северин Красимиров. Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата.  \r\nНа 17 октомври 2018 г., на летище \"София\", в изпълнение на издадена от Окръжна прокуратура – Русе Европейска заповед за арест, германските власти предават на българските издирвания Северин Красимиров.  \r\nКрасимиров пристигна в България на 18 октомври и бе транспортиран от град София до следствения арест в град Русе. \r\nПо-късно Окръжната прокуратура в Русе повдигна обвинения на 21-годишния Северин Красимиров за изнасилването и убийството на журналистката Виктория Маринова. Красимиров бе оставен в ареста на 19 октомври.", "date": "2019.03.19", "title": "Русе: Окръжната прокуратура ще внесе в съда обвинителен акт срещу Северин Красимиров за убийството на Виктория Маринова"}
{"url": "http://www.focus-news.net/news/2019/03/19/2636186/burgas-kraybrezhna-aleya-shte-minava-mezhdu-plazha-v-kraymorie-i-chastnite-imoti-v-blizost-do-nego.html", "text": "Общинските геодезисти изчислиха точното местоположение и трасираха бъдещата крайбрежна алея, която ще мине между кварталния плаж на „Крайморие“ и частните терени в близост до него. Това съобщиха от  Община Бургас . На това място множество имоти са възстановени на собственици като бивши ниви. Това е станало в такива граници, че частната собственост свършваше на самия плаж. В защита на обществения интерес Община Бургас отне от цялата редица крайбрежни имоти до една четвърт от тяхната квадратура, създавайки възможност за оформяне на зелен буфер с алея между тях и пясъчната ивица. Наложи се тя да защити своята позиция дори в съда. Община Бургас благодари на онези собственици, които съдействаха доброволно, осъзнавайки, че това е най-правилното и общественополезно решение. Тъй като много от частните стопани се възползваха от възможността да строят в своите имоти, Община Бургас ще изчака с приключването на тежката работа, преди да реализира алеята в цялостен вид. Тя ще е споделена и ще осигури комфортен достъп за жителите и гостите на квартала до красивия му плаж. Междувременно във финална фаза навлиза строителството на новата защитена лодкостоянка в „Крайморие“. С нея Общината ще постигне двоен ефект – сигурност и комфорт за рибарите и техните малки плавателни съдове, а съоръжението ще се превърне и в допълнителна атракция за туристите, които ежегодно посещават красивия морски квартал на Бургас.", "date": "2019.03.19", "title": "Бургас: Крайбрежна алея ще минава между плажа в „Крайморие“ и частните имоти в близост до него"}
{"url": "http://www.focus-news.net/news/2019/03/19/2636188/burgas-tantsov-ansambal-strandzha-i-oshte-tri-golemi-balgarski-ansambala-shte-iznesat-kontsert-v-ndk-na-24-mart.html", "text": "Мащабен и въздействащ концерт, представящ най-доброто от българския фолклор, очаква своята публика на 24 март в зала 1 на столичния Национален дворец на културата. Това съобщиха от пресцентъра на  Община Бургас . На сцената ще излязат четири представителни ансамбъла. Сред тях е и бургаският „Странджа“, който репетира специална програма с характерни за региона песни и танци. Останалите участници са фолклорните ансамбли „Пазарджик“, „Добруджа“ и „Загоре“. Билети можете да закупите от Eventim.bg или от касата на НДК в София.", "date": "2019.03.19", "title": "Бургас: Танцов ансамбъл „Странджа“ и още три големи български ансамбъла ще изнесат концерт в НДК на 24 март"}
{"url": "http://www.focus-news.net/news/2019/03/19/2636185/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-tramvaen-relsov-pat-po-ul-kamenodelska.html", "text": "Въвежда се временна организация на движението за реконструкция на трамваен релсов път по ул. „Каменоделска“. Това съобщиха от пресцентъра на  Столична община . Във връзка с ремонтни дейности на ул. „Каменоделска“ се забранява се влизането на пътни превозви средства, както следва:  \r\n- от 20 март 2019 г. до 11 май 2019 г. по западното пътно платно и релсовия път на ул. „Каменоделска” между ул. „Първа българска армия” и ул. „Малашевска”, като движението на превозни средства се извършва двупосочно в източното пътно платно на улицата в същия участък;  \r\n- от 30 април 2019 г. до 11 май 2019 г. по източното пътно платно на ул. „Каменоделска” между ул. „Малашевска” и ул. „Грънчарска”, като движението на превозни средства ще се извършва двупосочно в западното пътно платно на улицата в същия участък;  \r\n- от 30 март 2019 г. до 11 май 2019 г. по обособеното трамвайно трасе на ул. „Каменоделска” между ул. „Първа българска армия” и трамвайно ухо „Орландовци”.  \r\nВъв връзка с ремонта временно се променят маршрутите на трамвайни линии № 3, 4 и 18, както следва:  \r\n- трамвайна линия №3 – в посока кв. „Орландовци“ от бул. „Христо Ботев“ надясно по ул. „Струга“, наляво по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“;  \r\n- трамвайна линия №4 – в посока кв. „Орландовци“, при ул. „Козлодуй“ направо по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно;  \r\n- трамвайна линия №18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.  \r\nРазкрива се временна автобусна линия №А-ТМ4 с маршрут от пл. „Централна гара“ по бул. „Княгиня Мария Луиза“, наляво по ул. „Козлодуй“, наляво по ул. „Каменоделска“ до автостанция „Орландовци“ – двупосочно.  \r\nЗакрива се спирка „Католически гробища” с код: 6281 – на 20 м след входа на „Централен гробищен парк“ на ул. „Каменоделска“ в посока пл. „Централна гара“ за автобусни линии А-ТМ4, 20, и 21/22.  \r\nПремества се съществуваща спирка с код: 2332 – „Централен гробищен парк“ напред в посока пл. „Централна гара“ след кръстовището с ул. „Малашевска“ за автобусни линии № А-ТМ4, 20, и 21/22.  \r\nРазкрива се временна спирка с код: 6283 - „Католически гробищен парк“ в началото на ул. „Кестен“ в посока автостанция „Орландовци“ за автобусна линия № А-ТМ4.", "date": "2019.03.19", "title": "София: Въвежда се временна организация на движението за реконструкция на трамваен релсов път по ул. „Каменоделска“"}
{"url": "http://www.focus-news.net/news/2019/03/19/2636183/burgas-prodalzhava-izdirvaneto-na-2-godishnoto-dete-ot-s-ravnets.html", "text": "Продължава издирването на 2-годишният Юлиян Иванов Митков (Онур) от с. Равнец. Това съобщи за  Радио „Фокус“ - Бургас  говорителят на ОДМВР - Бургас Цветелина Рандева. Вчера близо 100 души -служители на Районно управление на МВР „Камено“ и доброволци от селото, са били ангажирани с издирването. Извършено е облитане с хеликоптер от Военновъздушна база Безмер с термовизонни камери на територията на близките населени места. В акцията са участвали служители на ГД „Гранична полиция“ с кучета, а вече има и включен дрон. Към момента следа от детето все още няма.  „Фокус“ припомня:  2-годишният Юлиян изчезна на 17 март вечерта след игра със своите братя и сестри. Децата са си играели около каруца в двора на къщата на дядо си, като около 18.00 часа са тръгнали да се прибират, но 2-годишният Юлиян не е открит. Той е бил облечен с бяла или светла връхна дреха с дълъг ръкав. Има лек дефект при придвижването си, изразяващ се във влачене на едното краче. След претърсване на няколко къщи са пристигнали служители на полицията и пожарната и са започнали издирване, първоначално в радиус от 500-600 метра. Ако детето бъде разпознато, може да се сигнализира на телефон 112, на телефона на кметството на село Равнец (05517) 2161, както и на мобилния телефон на кмета на селото – Христо Колев 0887873424. \r\nМария КУРТЕВА", "date": "2019.03.19", "title": "Бургас: Продължава издирването на 2-годишното дете от с. Равнец"}
{"url": "http://www.focus-news.net/news/2019/03/19/2636176/zeri-kosovo-izbori-v-kosovo-prez-esenta.html", "text": "Правителството „Харадинай“ успя да изкара близо половината от мандата си въпреки липсата на мнозинство в парламента, продължаващите искания на опозицията за оставка, както и недоволството на най-големия партньор в управляващата коалиция – Демократическата партия на Косово (ПДК), относно въведените 100-процентови мита върху сръбските стоки. Политическите анализаторите обаче смятат, че страната най-вероятно ще отиде на предсрочни парламентарни избори още тази есен, пише  прищинският ежедневник „Зери“ . \r\nВеднага след създаването на правителството, оглавено от премиера Рамуш Харадинай, двете най-големи опозиционни партии – „Демократическата лига на Косово“ (ЛДК) и Движение „Самоопределение“ (Ветевендосие (ВВ)), започнаха да искат оставката на властите и, съответно, предсрочни парламентарни избори. Но, въпреки че оттогава изминаха година и половина, опозицията не е предприела конкретни стъпки, които да доведат до реализация на исканията й. \r\nМеждувременно, освен опозицията, наскоро оставката на правителството поискаха и президентът Хашим Тачи, и председателят на парламента Кадри Весели. Докато държавният глава призова Харадинай през октомври миналата година да „се поправи“ по въпроса за диалога, Весели този месец заяви, че няма да остане в правителство, което не се съобразява с исканията и препоръките на САЩ. \r\nТези заплахи от страна на двамата институционални лидери идват в резултат на настояването на министър-председателя да не се променят границите със Сърбия и да не се отменят митата върху сръбските стоки. \r\nПревод и редакция:", "date": "2019.03.19", "title": "„Зери“ (Косово): Избори в Косово през есента"}
{"url": "http://www.focus-news.net/news/2019/03/19/2636187/dobrich-hudozhestvenata-galeriya-predstavya-izlozhba-zhivopis-i-risunki-na-zhulieta-koycheva.html", "text": "Художествената галерия представя изложба – живопис и рисунки на Жулиета Койчева. Официалното откриване е днес от 17.30 часа, предаде кореспондентът на  Радио „Фокус” – Варна . В изложбата художничката е включила 16 работи в голям формат – 14 живописни платна и 4 рисунки. „Баланс“, „Семейство“, „В търсене на пътя“, „Прегръдката“, „Само един единствен“, „Вакханалия“ са част от имената на тези творби, в които човешката фигура изпълва пространството, в различни, излъчващи драматизъм състояния. Авторката споделя, че е мотивирана да работи с човешкото тяло, чиято гъвкавост може да се използва като конкретен израз на емоционално състояние. „Аз възприемам телата в моите композиции по начина, по който хореографите формират пространството чрез телата, изразявайки някакво състояние. Тези дни малко хора оценяват духовното, културата е материализирана и е сведена до популярни ценности като обяви за стоки за домакинството. В днешно време искам да бъда смела и да поема риска да се изразявам свободно като човек, който се опитва да е чувствителен към заобикалящия го свят. Не желая да съм консуматор, който приема нещата за даденост. Бих желала да предам послание към тези, които усещат духовното“, обясни още тя. Младата художничка живее и работи в София. Завършила е с бакалавърска степен Националната художествена академия (НХА), специалност „Керамика“, през 2008 г. – магистратура, специалност „Графика“. Член е на Съюза на българските художници от 2012 г. В периода 2013 – 2016 г. е докторант към катедра „Скулптура“ на НХА, с научен ръководител доц. Цветослав Христов. През 2017 г. защитава докторска дисертация на тема „Рисунката в творчеството на Хенри Мур, Алберто Джакомети и Христо Явашев - Кристо“. Има участия в национални и международни изложби, пленери и проекти. През 2006 г. получава награда за висока професионална изява в учебната и свободна рисунка в конкурс за рисунка „110 години НХА“. Носител е на първа награда за натюрморт в конкурса за живопис „Марин Георгиев Устагенов, на поощрителна награда за графика в конкурса „Знаци и символи на българския. През 2006 г. открива самостоятелна изложба „Спомени и настроения на един студент“ в Художествена галерия „Елена Карамихайлова“, Шумен.  \r\nЖулиета НИКОЛОВА", "date": "2019.03.19", "title": "Добрич: Художествената галерия представя изложба – живопис и рисунки на Жулиета Койчева"}
{"url": "http://www.focus-news.net/news/2019/03/19/2636189/kyustendil-znachitelni-shteti-sa-nanesli-pozharite-goreli-na-teritoriyata-na-oblastta.html", "text": "Значителни щети са нанесли пожарите, горели на територията на областта. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ общо 21 пожара са гасени от екипите на районните служби „Пожарна безопасност и защита на населението”. Пожарът в землището на село Кършалево е причинен поради небрежно боравене с открит огън, запалени са сухи треви, развил се е върху площ от 300 дка, изгорели са бунгало, фургон и четири сгради.  \r\nПри пожар в село Църварица, тръгнал от селскостопанска постройка, са изгорели самата постройка, 2 куб. м дърва за огрев, и 1 дка овощна градина. Причините за възникването на пожара се изясняват.  \r\nДругият голям пожар е бил в село Яхиново. Той е причинен поради небрежност – запалени са сухи треви в двор, огънят е унищожил барака и 10 овощни дръвчета.  \r\nПри пожар в гора в землището на Бобов дол, са обхванати от огъня 280 дка. Унищожени са 10 дка широколистна гора. \r\nВенцеслав ИЛЧЕВ", "date": "2019.03.19", "title": "Кюстендил: Значителни щети са нанесли пожарите, горели на територията на областта"}
{"url": "http://www.focus-news.net/news/2019/03/19/2636190/tv-zvezda-mo-na-rusiya-pokaza-izpitaniya-na-podvodniya-raketonosets-tip-borey-video.html", "text": "В деня на моряка-подводник от Военноморския флот (ВМФ), който в Русия се отбелязва на 19 март, ВМФ на Русия представи кадри, на които е запечатан новият ракетоносец от тип „Борей“, съобщава  руският телевизионен канал „Звезда“ . \r\nПоздравявайки моряците с професионалния им празник, главнокомандващият ВМФ адмирал Владимир Королев отбеляза, че подводните сили се намират във фаза на активно развитие. В своята реч той засегна и проекта „Борей“. \r\n„Започнато е серийно строителство на неатомни подводници проекти 636.3 и 677, както и атомни подводници от проекти „Борей“ и „Ясень“. Тези лодки ще бъдат основата на подводните сили и отговарят на най-съвременните изисквания за качества, като незабележимост, маневреност и въоръжение“, заяви адмиралът. \r\nВ съобщението на пресслужбата на ВМФ на Русия се посочва, че за безусловното изпълнение на задачите за стратегическо сдържане, във ВМФ се провежда планова работа по поддържането на групировките на морските стратегически ядрени сили за сметка на строителството на нови атомни ракетни крайцери от тип „Борей“ с ракетни системи „Булава“, както и осигуряване на техническа готовност на ракетните подводници със стратегическо назначение РПЛСН от трето поколение с ракетни системи „Синева“. Главното командване на ВМФ продължава плановото развитие на подводници с високоточни ракети с морско базиране. \r\nНа 19 март 2019 година се отбелязва 113-ата годишнина от деня на създаването в Русия на Подводни сили на ВМФ. За този период те са преминали няколко етапа на активно развитие, а освен това имат сериозен принос за развитието на военноморското изкуство. \r\nНа този ден, в Северния, Тихоокеанския, Черноморския, Балтийския флот, в съставните части на Руската федерация се провеждат тържествени събития, срещи с ветерани от подводници в военноморски учебни заведения. \r\nПодводниците са основната ударна сила на флота. Те имат висока мобилност, секретност и възможност за участие в решаването на оперативно-стратегически и стратегически задачи. \r\nДо края на годината към флота ще бъдат добавени 5 нови подводници. Три ядрени крайцера \"Княз Владимир\", \"Казан\" и \"Новосибирск\", една дизел-електрическа подводница - \"Петропавловск Камчатски\" и специална подводница - \"Белгород\". \r\nhttps://tvzvezda.ru/news/forces/content/201903190501-6hz3.htm/player/ \r\nПревод и редакция:", "date": "2019.03.19", "title": "ТВ „Звезда“: МО на Русия показа изпитания на подводния ракетоносец тип „Борей“ (ВИДЕО)"}
{"url": "http://www.focus-news.net/news/2019/03/19/2636191/pregled-na-osnovnite-temi-vav-varnenskiya-pechat.html", "text": "„Варненските учители с повече отпуск и пари за облекло“ е водещото заглавие на вестник  „Черно море“ . Колективен трудов договор  КТД в сферата на общинското образование бе подписан на официална церемония в община Варна. Договорът е със срок на действие 2 г. и предвижда повече пари за професионална квалификация на учителите, за представително и работно облекло и допълнителен отпуск. КТД се отнася за всички целодневни детски градини, основни училища и професионални гимназии в община Варна. Този договор е много важен както в социалната сфера, така и в заключителните разпоредби. Това каза Веселин Рашев, председател на ОбКС на СБУ и областен координатор. Във Варна е договорен допълнителен отпуск за учителите. Така отпуските стават 57, плюс допълнителните грипни, дървени и др. ваканции. 430 лв. се отпускат за представително облекло. За работно облекло на останалия персонал – 380-390 лв. „Над 40 големи фирми готови да наемат младежи и студенти във Варна“, съобщава изданието. Над 40 български и международни компании от различни сектори предлагат работа на младежи и студенти на форум във Варна. „Национални дни на кариерата – добра кариера, добър живот“ се провежда за 17-а поредна година в града. „Голямото предаване на пластмасови капачки ще е на 13 април“ е друго заглавие от всекидневника. Поредната мащабна акция за събиране на пластмасови капачки за рециклиране ще е на 13 април т.г. във Варна. Това съобщи в сутрешния блок на тв „Черно море“ с водещ Иван Барбов Владислав Николов от сдружение „Аз вярвам и помагам“. Капачките ще се предават на пиацата пред Катедралния храм „Свето Успение Богородично“ от 9.00 до 16.00 ч. Те трябва да са в торби или чували. „Над 14% ръст на приходите от нощувки на българи през януари“ е друг акцент във вестника. Приходите от нощувки през януари 2019 г. в област Варна достигат 2,1 млн. лв., или с 3,2% повече в сравнение с януари 2018 г. Регистрирано е увеличение на приходите от български граждани – с 14,6%, и намаление от чужди граждани – със 7,7%. От всички пренощували лица 69,0% са българи, като по-голяма част от тях  38,6%. „В АГ-то спасиха бебе, родено с тегло 680 грама“, съобщава още изданието. От началото на 2019 г. до момента в отделението по неонатология към АГ болницата във Варна са лекувани 64 недоносени деца. Най-малкото е тежало едва 680 г. Бебетата, родени от началото на т.г. в АГ болницата, са над 400. Екипът на лечебното заведение изказва огромната си благодарност на кампанията „Аз вярвам и помагам“ за получените дарения след организираните акции за събиране на пластмасови капачки. Сред тях са кувьоз и реанимационна маса за нуждите на неонатологичното отделение. „Млада жена се сдоби с първа рожба благодарение на лекари от МБАЛ „Св. Анна“, се казва в ежедневника. Лекари от МБАЛ „Св. Анна“– Варна, спасиха млада жена в напреднала бременност направиха възможно раждането на бебето ѝ живо и здраво, въпреки непостигнатата пълна зрялост и тежкото общо състояние на майката. В екипа, дарил с най-голямото щастие – майчинството, 30-годишната Димка от Лудогорието, се включиха началникът на родилното отделение на варненския „Пирогов“ д-р Милко Папазов, началникът на отделението по анестезиология, реанимация и интензивно лечение д-р Валентин Власаков и шефовете на клиниката по гинекология проф. д-р Явор Корновски и на отделението по гастроентерология д-р Нестор Мерджанов.", "date": "2019.03.19", "title": "Преглед на основните теми във варненския печат"}
{"url": "http://www.focus-news.net/news/2019/03/19/2636192/sofiya-kampaniyata-po-proletno-pochistvane-v-grada-shte-bade-ofitsialno-otkrita-na-20-mart.html", "text": "Кампанията на Столична община по пролетно почистване в града ще бъде официално открита на 20 март. Това съобщиха от пресцентъра на  Столична община . Тя започва от 20 март 2019 г. и ще продължи до 15 април 2019 година. Откриването на кампанията ще се състои на 20  март 2019 г. в 51-во СУ “Елисавета Багряна“ в район „Красно село“ от 11.30 часа на ул. „Софийски герой“ 28. Старт на кампанията ще дадат децата от 51-во СУ „Елисавета Багряна“ в район „Красно село“ с дейности по почистване, засаждане на дървета, растителност, възстановяване и боядисване на пейките за отдих в училищния двор. Кампанията ще протече на два етапа.  \r\nПърви етап е „Включи се и почисти своя квартал” от 20 март до 31 март 2019 г. Той е насочен към почистване на прилежащите територии към жилищни сгради, еднофамилни къщи, дворове, паркинги, държавни и общински учреждения, паркове, детски и спортни площадки, градинки, междублокови пространства, училищни дворове, детски заведения, разлепени листовки по стълбове, дървета, ел. табла, боядисване на ел. табла и др. съоръжения. \r\nВторият етап е „Чиста и зелена София, без пластмасови отпадъци” от 01 април до 15 април 2019 г. Той е насочен към почистване и озеленяване на общински територии и тревни площи по улици и булеварди,  деретата и корита на реките, като превенция на риска от наводнения.  \r\nВ рамките на кампанията ще бъдат извършени затревяване на свободни общински места, насипване с чакъл, трошен камък, поставяне на кашпи на детски площадки и междублокови градинки, засаждане на дървета, нискостеблени храсти и цветя в градинки и паркове, възстановяване на пейки (подмяна на счупени летви) и боядисване на същите; премахване на изоставени, ръждясали табели от стълбове по улици и булеварди, територии около манастири, крайградски места и зони за отдих.  \r\nСъздадена е организация за координиране дейността по пролетното почистване, като на телефона на оперативния център  987 55 55  и 93 77 566 в периода на кампанията, гражданите ще могат да подават своите сигнали, предложения и др., за времето от 09.00 до 17.00 часа. \r\nЗа кампанията по пролетното почистване са осигурени 50 000 бр. чували и 20 000 бр. ръкавици, които ще се раздават в районните  инспекторати по места. Информация за кампанията е публикувана на електронната страница на Столичен инспекторат и Столична община.", "date": "2019.03.19", "title": "София: Кампанията по пролетно почистване в града ще бъде официално открита на 20 март"}
{"url": "http://www.focus-news.net/news/2019/03/19/2636195/razvitie-na-onlayn-bukmeykarite-v-balgariya.html", "text": "Преди години беше немислимо да се залага на спорт и казино по интернет в България. На разположение имаше само един букмейкър, който се казваше Еврофутбол. Днес тази компания продължава да работи и да предлага залагания в наземните пунктове, но на хоризонта се появиха няколко компании, които предлагат онлайн залози, които станаха истински хит сред играчите.  Началото на букмейкърите \r\nEFBET или бившия BalkanBet е първият букмейкър, който успя да получи лиценз в България, и да предложи залози в интернет пространството. Той бе последван от Betfair, Bet365, Winbet, а от скоро се включи в играта и сайтът на Palms Bet. Това са все известни имена на хазартната сцена, така че можем да кажем, че именно те определят пазара на онлайн залаганията в страната.  \r\nВсеки един от тези букмейкъри предлага варианти за залагане на спортни състезания или казино игри. Така например, освен стандартните спортове баскетбол, волейбол, футбол, хокей и тенис, клиентите могат да намерят  , живо казино на Winbet, виртуални спортове от Bet365 и много други предложения. Потребителската маса расте, а сумите за залози се увеличават.  Онлайн букмейкърите в наши дни \r\nВ ранните си години онлайн букмейкърите все още бяха скромни и не предлагаха кой знае какви опции на играчите. Сега обаче нещата взеха друг обрат и популярните хазартни сайтове вече дават куп възможности за печалби. На преден план се появиха функции за пълно, частично и автоматично затваряне на залог, съставяне на залог от комбинирани пазари, десетки бонуси и не на последно място възможности за участие в партньорските програми на известните компании.  \r\nСпокойно можем да кажем, че платформите за интернет залагане на спорт, казино и други игри, бележат огромно развитие по подобие на най-добрите хазартни брандове в световен мащаб. Още повече, че част от операторите в България идват от Западна Европа. Такъв е случаят с Bet365 и Betfiar, които имат голям брой последователи и фенове, които залагат в глобалната мрежа.  \r\nДругата добра новина се свързва с почитателите на мобилните залози. С други думи това са хора, които залагат от мобилни устройства – смартфони или таблети. За тях се подготвени специални приложения или стандартни мобилни версии, с чиято помощ да се залага от всяка една точка. Използването на мобилно устройство не лишава потребителите от различните опции за игра.  Видове залози и разумно залагане \r\nАко се вгледаме внимателно в днешните онлайн залози, ще видим нещо много интересно… Те са направени, така че да следват желанията на клиентите. Последните могат да залагат по стария и класически метод избирайки 1, Х, 2 за спортни състезания, или пък да разиграят някоя от най-известните ротативки в раздела за ефбет слот игри, покер в Бет365, Блекджек в Уинбет и т.н.  \r\nИначе казано вече не е задължително потребителите да се ограничават само до спортни залози, или само до казино. Има най-различни хазартни изкушения, които могат да се активират, но не бива да се забравя, че това са просто забавления, а не начин за изкарване на пари и прехрана.  \r\nДобрата новина е, че повечето от по-горе посочените брандове имат политика за разумно залагане, която позволява на играчите да слагат ограничения на залозите си и депозитите си. С няколко клика може да се въведе лимит на седмична, месечна или годишна сума за залог. По същия начин може да се самоограничи и достъпът до акаунта в даден сайт за онлайн залози.  \r\nВ този ред на мисли е добре да похвалим букмейкърите за политиката им срещу пристрастяване към хазарта. По този начин могат да бъдат спасени много загубени души от този голям порок. Друг е въпросът, как мислят потребителите и какви са техните конкретни желания свързани с хазарта.  Бъдещето пред онлайн букмейкърите \r\nБукмейкърските къщи за онлайн залагания в България все още не са достигнали своя Апогей, в сравнение със западните страни в Европа и други части на света. Да, наистина има много хора, които обичат да залагат по интернет, но и немалко остават пасивни и все още робуват на хартиените фишове в наземните пунктове. По всяка вероятност в скоро време у нас ще се появят още лицензирани компании предлагащи легален хазарт по електронен път. Те също ще намерят своите привърженици и така конкуренцията ще стане още по-голяма и интересна за играчите.  \r\nМнозина предсказват светло бъдеще за онлайн залозите, защото пазар определено има. За него свидетелстват десетки, та даже стотици хиляди потребители на известните сайтове, от сорта на Ефбет, Уинбет, Палмс Бет, Бетфеър и Бет365. Ще се увеличи ли потребителската маса и какви измерения ще достигнат залаганията в глобалната мрежа, остава да разберем в най-скоро време, а до тогава се надяваме, че потребителите ще залагат разумно и само с цел да се забавляват.", "date": "2019.03.19", "title": "Развитие на онлайн букмейкърите в България"}
{"url": "http://www.focus-news.net/news/2019/03/19/2636194/sofiya-preskonferentsiya-za-otkrivaneto-na-evropeyski-muzikalen-festival-shte-se-sastoi-na-20-mart.html", "text": "Пресконференция за откриването на Европейски музикален фестивал в столицата ще се състои на 20 март (сряда) от 14.00 ч. в галерия „България“ - Концертен комплекс „България“. Това съобщиха от пресцентъра на  Столична община . Участници ще бъдат заместник-кметът на Столична община в направление “Култура, образование, спорт и превенция на зависимости” доц. д-р Тодор Чобанов, Марио Хосен, цигулар, Георги Димитров, диригент, Васил Димитров, директор на музикална агенция „Кантус Фирмус“, Даниела Ханджиева, артистичен директор на „Европейски музикален фестивал“, Кремена Николова, Софийска филхармония, връзки с обществеността.  \r\nФестивалът ще се открие с концерт, посветен на 120  години от рождението на Панчо Владигеров на 21 март от 19.00 ч. в зала „България”. Концертът е част от Календара на културните събития на Столичната община и се организира с подкрепата на Министерството на културата на Република България. \r\nНа пресконференцията журналистите ще могат да получат и акредитации за събитията от Европейския музикален фестивал 2019.", "date": "2019.03.19", "title": "София: Пресконференция за откриването на Европейски музикален фестивал ще се състои на 20 март"}
{"url": "http://www.focus-news.net/news/2019/03/19/2636193/vidin-devet-pozhara-v-suhi-trevi-i-hrasti-sa-goreli-v-oblastta-prez-izminaloto-denonoshtie.html", "text": "Девет пожара в сухи треви и храсти са горели в областта през изминалото денонощие. Това съобщиха от  ОДМВР – Видин . Огнеборците са пожари в град Кула, село Иново и в землищата на селата Пешаково, Градец, Каленик, Арчар, Дъбравка, Балей и Гара Орешец.", "date": "2019.03.19", "title": "Видин: Девет пожара в сухи треви и храсти са горели в областта през изминалото денонощие"}
{"url": "http://www.focus-news.net/news/2019/03/19/2636196/sliven-vavezhda-se-organizatsiya-na-dvizhenieto-v-grada-vav-vrazka-s-otbelyazvaneto-na-parva-prolet-na-22-mart.html", "text": "Въвежда се организация на движението в града във връзка с отбелязването на Първа пролет на 22 март.  Това съобщиха от пресцентъра на  Община Сливен . По случай Първа пролет и във връзка с опазването на обществения ред на 22 март от 7.00 до 17.00 часа отсечката от Информационно-туристическия център до обръщалото под Долна лифтена станция ще бъде затворена за движение.  \r\nСлужители на РУ – Сливен и Общинска охрана ще следят на място за спазването на реда. Инспектори от отделите „Екология“ и „ОИЗП“ към Общината ще извършват контрол, съгласно компетенциите им.", "date": "2019.03.19", "title": "Сливен: Въвежда се организация на движението в града във връзка с отбелязването на Първа пролет на 22 март"}
{"url": "http://www.focus-news.net/news/2019/03/19/2636202/pleven-v-grada-shte-se-sastoi-kontsertat-zaedno-da-sbadnem-mechtite-si-posveten-na-svetovniya-den-na-sotsialnata-rabota.html", "text": "Превърналият се традиция концерт „Заедно ще сбъднем мечтите си”, посветен на Световния ден на социалната работа, се организира за поредна година от Медицинският колеж към МУ - Плевен под патронажа на кмета на Община Плевен Георг Спартански. Това съобщиха от пресцентъра на  МУ - Плевен . Събитието ще се състои от 17.00 часа в зала „Катя Попова“. Концертът е част от мероприятията посветени на Седмицата на действието (18-22 март 2019 г.) под световното мото „Насърчаване на значението на взаимоотношенията с хората“. \r\nТова мото намира израз в съвместните усилия на студентите от специалност “Социални дейности” на Медицински колеж към Медицински университет – Плевен, Община Плевен и представителите на социалните услуги чрез концерта „Заедно да сбъднем мечтите си“ с цел популяризиране на подкрепата за най-уязвимите групи от обществото. Потребителите на социалните услуги вече знаят, че на този празничен ден на сцената в зала „Катя Попова“ - Плевен те могат да сбъднат мечтата си и с изпълненията си да поздравят социалните работници за ежедневната им професионална всеотдайност. \r\nСъс сценични изяви в концерта се включват потребители на социални услуги от всички възрастови групи от град Плевен и Област Плевен: Защитено жилище за възрастни хора с умствена изостаналост – Плевен; шест центъра за настаняване от семеен тип – Плевен; Център за социална рехабилитация и интеграция – Плевен; Център за настаняване от семеен тип „Приятели“ – Плевен; Комплекс за социални услуги ЦНСТ 2 – град Пордим, община Пордим; Комплекс за социални услуги, Защитено жилище – с. Згалево, община Пордим; Професионална гимназия по туризъм „Алеко Константинов“ – Плевен, специалност „Социална работа с деца и семейства в риск“; Танцова група „Въртянка“ – Плевен и талантливата деветгодишна изпълнителка Доротея Иванова Танева. \r\nВ края на концерта великолепните изпълнения на Танцов състав „Алеко пее и танцува“ при Професионална гимназия по туризъм „Алеко Константинов“ – Плевен са поздрав за служителите от социалните услуги, които неуморно работят и полагат грижи за да направят възможно сбъдването на мечтите на най-уязвимите групи от обществото. \r\nСтудентите и преподавателите от специалност „Социални дейности” на Медицински колеж при МУ-Плевен отправят покана към всички представители на академичната общност и медиите, както и към гражданите на Плевен, за отпразнуване на Световния ден на социалната работа с присъствие на концерта „Заедно да сбъднем мечтите си“.", "date": "2019.03.19", "title": "Плевен: В града ще се състои концертът „Заедно да сбъднем мечтите си“, посветен на Световния Ден на социалната работа"}
{"url": "http://www.focus-news.net/news/2019/03/19/2636201/ministar-mladen-marinov-imame-gotovnost-da-razvivame-i-zadalbochavame-ustanovenoto-strategichesko-partnyorstvo-s-fbr.html", "text": "Между правоохранителните органи на България и ФБР е установено стратегическо партньорство, което имаме готовност да развиваме и задълбочаваме, бяха единодушни в оценката си министър Младен Маринов и директорът на ФБР Кристофър Рей, съобщиха от пресцентъра на  МВР . Официалната програма на визитата на министър Маринов в САЩ започна със среща с директора на ФБР Кристофър Рей.  Двамата обсъдиха продължаване на оперативното взаимодействие по конкретни случаи, както и съвместната работа по противодействие на киберпрестъпността. Те оцениха като забележителни постигнатите резултати. „Установили сме редовен обмен на информация, в това число в борбата с международния тероризъм и продължаваме съвместната си работа, заяви директорът на ФБР. В този контекст министър Маринов изрази надежда за продължаване на обучението и техническата помощ за укрепването на капацитета на ГДБОП за борба с киберпрестъпността. Той отправи покана към Кристофър Рей за участие в откриването на предстоящата през септември т.г. в София конференция на випускниците на ФБР. Тогава  България ще бъде домакин на годишната среща на Европейската секция на Асоциацията на завършилите Академията на ФБР (FBINAA).", "date": "2019.03.19", "title": "Министър Младен Маринов: Имаме готовност да развиваме и задълбочаваме установеното стратегическо партньорство с ФБР"}
{"url": "http://www.focus-news.net/news/2019/03/19/2636200/sofiya-v-grada-shte-se-provede-diskusiya-na-tema-pravoslavnata-askeza-kakav-e-smisalati.html", "text": "В града ще се проведе дискусия на тема \"Православната аскеза. Какъв е смисълът?\", предаде репортер на  Агенция \"Фокус\" . Събитието ще се състои от 18.30 часа в книжарница \"Къща за птици\" на ул. \"Проф. Асен Златаров 22\". \r\nУчастници са доц. Мариян Стоядинов и доц. Свилен Тутеков от Православния богословски факултет във Велико Търново.  \r\nНикола ПЕТКОВ", "date": "2019.03.19", "title": "София: В града ще се проведе дискусия на тема \"Православната аскеза. Какъв е смисълът?\""}
{"url": "http://www.focus-news.net/news/2019/03/19/2636198/tass-ruskata-atomna-podvodnitsa-kazany-shte-izstrelya-za-parvi-pat-tsirkon-prez-2020-godina.html", "text": "Руската многоцелева подвводница проект 885М „Казань“ за първи път ще изстреля от новите хиперзвукови ракети „Циркон“ през 2020 година, съобщи във вторник пред  ТАСС  източник от военнопромишления комплекс на Русия. \r\n„През 2020 година стрелби на „Циркон“, в рамките на изпитанията на тази ракета от надводно и подводно положение, ще започне многоцелевата атомна подводница проект 885М „Казань“, заяви събеседникът на агенцията, като уточни, че се планира самата „Казань“ да бъде въведена в състава на бойна флот в края на 2019 година след завършването на държавните изпитания. \r\nПревод и редакция:", "date": "2019.03.19", "title": "ТАСС: Руската атомна подводница „Казань“ ще изстреля за първи път „Циркон“ през 2020 година"}
{"url": "http://www.focus-news.net/news/2019/03/19/2636203/stara-zagora-detskiyat-kompleks-v-kazanlak-poluchi-972-risunki-ot-tsyalata-strana-za-natsionalniya-konkurs-za-vesela-detska-risunka-malkite-nashentsi-posveten-na-chudomir.html", "text": "972 рисунки и приложни творби от 171 институции от 49 населени места от цялата страна бяха получени в Детския комплекс в Казанлък за  националния конкурс за весела детска рисунка „Малките нашенци”, който се провежда за 22 –ри път в рамките на Чудомирови празници, каза за  Радио „Фокус”  директорът на Детския комплекс Деница Танева. Тя поясни, че организатори на конкурса са Министерство на образованието, Община Казанлък, Фондация „Чудомир” и Общински детски комплекс „Св.Ив. Рилски”- Казанлък, със съдействието на Военния клуб. Детските творби са оценявани от жури, председателствано от художника Иван Гайдаров. Отчитайки критериите за идея, настроение и талантлива реализация на въображението и на веселите моменти от детството и юношеството журито присъжда 88 награди, от които 18 специални, 50 класирани на І, ІІ и ІІІ място по възрастови групи и категории и 20 поощрителни награди. Специалните награди са на: Фондация „Чудомир”, Община Казанлък, Общински съвет – Казанлък, ЛХМ „Чудомир”, ОБ „Искра”, на журито, на Министерство на образованието, на Регионално управление образование- Стара Загора и др. Всички наградени ще получат специална грамота със снимка на творбата си, медал, диплянка с отпечатаните наградени творби, книжка с отличените литературни творби, както и предметни награди. \r\nОткриването на изложбата и награждаването на отличените участници ще се състои на 27 март във Военен клуб - Казанлък от 13.00 часа. \r\nСлавяна ГАЙДАРОВА", "date": "2019.03.19", "title": "Стара Загора: Детският комплекс в Казанлък получи 972 рисунки от цялата страна за  националния конкурс за весела детска рисунка „Малките нашенци”, посветен на Чудомир"}
{"url": "http://www.focus-news.net/news/2019/03/19/2636204/shumen-patuvashta-izlozhba-po-povod-40-godini-ot-uchreditelnoto-sabranie-i-priemaneto-na-tarnovskata-konstitutsiya-beshe-predstavena-v-grada.html", "text": "Документална изложба под мотото „Всичко се състои в нашите сдружени сили“, посветена на 140 години от Учредителното събрание и приемането на Търновската конституция, гостува в Шумен. Това съобщиха от пресцентъра на  Народното събрание.  Експозицията, която е подготвена по инициатива на Народното събрание със съдействието на Държавна агенция „Архиви“, беше открита във Военния клуб от областния управител проф. Стефан Желев.  \r\nИзложбата представя събитие, което е преломно за нашата история – младата българска държава приема своята първа Конституция, заяви проф. Стефан Желев. С този акт се поставя началото на държавността, добави той.  \r\nВ пътуващата изложба са представени исторически и биографични данни за народните представители от състава на Учредителното събрание, документи за тяхната дейност и моменти от работата им върху Търновската конституция, каза при представянето на експозицията началникът на отдел „Държавен архив“ Шумен Антония Панева. Тя разказа подробности за участието на шуменските депутати в работата на Учредителното събрание, сред които са Варненският и преславски митрополит Симеон, Тодор Джебаров - председател на Шуменския окръжен съвет, Николай Попов -председател на Шуменския градски съвет, Хаджи Стамат Симеонов - председател на Шуменския окръжен съд.  \r\nСред присъстващите на изложбата бяха народният представител Иван Иванов, кметовете на община Шумен Любомир Христов и на община Велики Преслав Александър Горчев, заместник областните управители Ширин Вели и Петко Шаренков, ректорът на ШУ „Епископ Константин Преславски“ проф. Георги Колев, общественият посредник Иван Капралов, директорът на ОД на МВР Ялчън Расим, ръководители на държавни институции, директори на училища. Гости на откриването бяха и ученици от СУ „Йоан Екзарх Български“, училището, което е участник в Програмата за училища посланици на Европейския парламент, както и ученици от ППМГ „Нанчо Попович“ и СУ „Панайот Волов“.  \r\nИзложбата ще гостува в Шумен до 22 март 2019 г.", "date": "2019.03.19", "title": "Шумен: Пътуваща изложба по повод 40 години от Учредителното събрание и приемането на Търновската конституция беше представена в града"}
{"url": "http://www.focus-news.net/news/2019/03/19/2636205/dobrich-oblastniyat-informatsionen-tsentar-shte-organizira-savmestno-priemni-v-tri-obshtini-ot-oblastta.html", "text": "Областният информационен център (ОИЦ) в Добрич ще организира съвместно с Националната служба за съвети в земеделието (НССЗ), Териториален областен офис (ТОО) – Добрич, приемни в три общини в областта, съобщиха от  центъра . Експертите от ОИЦ – Добрич ще предоставят информация за актуалните възможности за финансиране с европейски средства чрез Оперативните програми 2014-2020, Програмата за морското дело и рибарство 2014-2020 г. и Програмата за развитие на селските райони 2014-2020 г. (ПРСР 2014-2020). На разположение на посетителите ще бъдат информационни и рекламни материали. Експертите от ТОО Добрич ще консултират земеделските стопани за възможностите, които предлагат мерките от Тематична подпрограма за развитие на малки стопанства на Програмата за развитие на селските райони 2014-2020 г. (ПРСР 2014-2020). Ще бъдат предоставени съвети и информация по предстоящия прием на проектни предложения по мярка 6.3 „Стартова помощ за развитието на малки стопанства“. В община Тервел срещата ще се състои на 21 март от 10.00 часа, в община Генерал Тошево – на 26 март от 10,00 часа, и в община Каварна – на 28 март от 10,00 часа. Посещението, предоставянето на съвети и консултирането в рамките на изнесените приемни е напълно безплатно.", "date": "2019.03.19", "title": "Добрич: Областният информационен център ще организира съвместно приемни в три общини от областта"}
{"url": "http://www.focus-news.net/news/2019/03/19/2636207/zehra-alish-zam-kmet-na-peshtera-sgradite-na-detskite-gradini-na-teritoriyata-na-obshtinata-imat-kreshtyashta-nuzhda-ot-remont.html", "text": "Сградите на детските градини на територията на община Пещера имат крещяща нужда от ремонт. Това каза за сутрешния блок „Добро утро, България“ на  Радио „Фокус“  зам.-кметът по социални дейности в община Пещера Зехра Алиш. „Проблемите са много сериозни. Остарялата материална база изисква много бързо да се вземат управленски решения, за да може проблемът с тези сгради да бъде решен. Министърът на образованието, съответно и зам.-министърът поеха ангажименти, че ще разговарят с министъра на финансите именно, за да търсят механизми за решаването на тези процеси. Направихме един дълбок анализ на ситуацията, на помещенията, на сградите. Стигаме до извода, че се налагат сериозни ремонти, сериозни средства за това“ , коментира зам.-кметът Зехра Алиш. Тя каза още, че от 2018 година на територията на град Пещера функционира и Съвет за младежка политика, чиято цел е да подпомага развитието, личностните и лидерските умения на младите хора, да развиват потребностите от образование. Включват се активно и в благотворителни кампании, уточни тя.  \r\nЙоланда ПЕЛОВА", "date": "2019.03.19", "title": "Зехра Алиш, зам.-кмет на Пещера: Сградите на детските градини на територията на общината имат крещяща нужда от ремонт"}
{"url": "http://www.focus-news.net/news/2019/03/19/2636206/sport-izigraha-se-chetiri-macha-ot-redovniya-sezon-v-nhl.html", "text": "Тази нощ се изиграха четири мача от редовния сезон на Националната хокейна лига на САЩ и Канада. Резултати: \r\nТампа Бей – Аризона 4:1 \r\nЧикаго – Ванкувър 2:3 след продължения \r\nЛос Анджелис – Уинипег 2:3 \r\nСан Хосе – Лас Вегас 3:7", "date": "2019.03.19", "title": "Спорт: Изиграха се четири мача от редовния сезон в НХЛ"}
{"url": "http://www.focus-news.net/news/2019/03/19/2636210/pernik-kmetat-na-obshtinata-vyara-tserovska-i-zam-kmetat-yordan-pavlov-pozdraviha-sluzhitelite-v-direktsiya-sotsialni-grizhi-po-povod-svetovniya-den-na-sotsialnata-rabota.html", "text": "Кметът на Община Перник Вяра Церовска и зам.-кметът Йордан Павлов поздравиха служителите в Дирекция „Социални грижи“ по повод Световния ден на социалната работа. Това съобщиха от пресцентъра на  Община Перник . По време на разговора беше обсъдено развитието на социалните услуги и пазара на труда в общината. „Днес искам да изкажа истинско уважение към труда на хората от тази трудна професия. Всеки ден вие помагате на пострадали, болни, деца и самотни хора. Протегнатата от вас ръка изтрива отчаянието и дарява вяра и надежда. И знам, че ще продължите със същата енергия. Благодаря ви от името на всички перничани, защото знам колко сериозно и напрягащо е вашето ежедневие. Честит празник, бъдете живи и здрави“, сподели кметът Вяра Церовска. След това зам.-кметът Йордан Павлов запозна всички с предприетите действия в сферата на социалната политика. Той обяви, че през миналата година е започнало изграждане на социални жилища в кв. \"Тева\" с капацитет 100 души. \r\nПрез тази година са очертани насоките за създаване на мрежа от услуги, които отговарят на нуждите и потребностите на населението. Те ще се реализират на територията на община Перник чрез осигуряване на финансиране по ОП „Региони в растеж“ , ОП „Развитие на човешките ресурси“ и Оперативна програма за храни и/или основно материално подпомагане. Ще се реализира и проектът „Подкрепа за деинституционализация на социалните услуги за възрастни и хора с увреждания в Община Перник. \r\nОбщина Перник продължава да гарантира устойчивост за осигуряването на топъл обяд за рискови групи, предоставяне на услугата „Приемна грижа“, услуги за ранно детско развитие и предоставяне на услугите в домашна среда „Личен асистент“, „Домашен помощник“ и „Социален асистент“. Поздрави към социалните работници направиха и директорите на областната и общинската структура „Социални грижи“ Ивайла Касърова и Ани Кирилова. След това беше посетен Центърът за настаняване от семеен тип за деца и младежи с увреждания.", "date": "2019.03.19", "title": "Перник: Кметът на Общината Вяра Церовска и зам.-кметът Йордан Павлов поздравиха служителите в Дирекция „Социални грижи“ по повод Световния ден на социалната работа"}
{"url": "http://www.focus-news.net/news/2019/03/19/2636209/pleven-normalno-se-osashtestvyava-dvizhenieto-v-oblastta-patnite-nastilki-sa-suhi.html", "text": "Нормално се осъществява движението в областта. Това съобщиха за  Радио ,,Фокус\"  от ОПУ - Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград (от гр. Луковит транзитно през гр. Червен бряг към с. Чомаковци) началото на обхода е кръстовище с път III-306 в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.03.19", "title": "Плевен: Нормално се осъществява движението в областта, пътните настилки са сухи"}
{"url": "http://www.focus-news.net/news/2019/03/19/2636208/sofiya-26-predstavleniya-i-10-sapatstvashti-sabitiya-sa-chast-ot-programata-na-sofiyskiya-teatralen-salon-prez-mesets-mart.html", "text": "26 представления и 10 съпътстващи събития са част от програмата на Софийския театрален салон през месец март. Това съобщиха от пресцентъра на  Столична община . Номинираните за ИКАР спектакли вече завладяха столичния афиш, а изненадите за най-малките зрители тепърва предстоят. \r\nНа 18 март в парка пред Народния театър беше открита документална изложба, посветена на 85-годишнина от рождението на обичания от поколения актьор Димитър Манчев. В рамките на 28 табла са изложени над 80 фотографии и материали, които са старателно подбрани от над 300 обработени документа.  \r\nНа 18 март бе даден и официалният старт на Софийския театрален салон с документалния спектакъл „Апарт“, създаден по текстове от книгата „Артисти със сребро в косите“, издадена през 2017 г. от Пощенска кутия за приказки и Съюза на артистите в България.  \r\nСъщата вечер в Европейската столица на културата – Пловдив бе представен и номинираният за ИКАР 2019 в категория Майсторско-техническо осъществяване спектакъл „Драконът“. Продукцията е дело на Варненския театър, а режисьор е Явор Гърдев. Представлението, част от афиша на Софийския театрален салон, ще допринесе и за разширяването на обхвата на програмата на ЕКС Пловдив 2019. \r\nНа 21 март от 11.00 часа в Националната библиотека „Св. св. Кирил и Методий“ ще бъде проведена дискусия в подкрепа на образованието по театър за деца в училище. Кампанията е вдъхновена от проекта „МЕДЕЯ“ на сдружение „Легал арт център“ и също е значима част от програмата на Пловдив – Европейска столица на културата 2019. Проектът се осъществява с подкрепата на Националния фонд „Култура“ и се реализира в партньорство със Съюза на артистите в България, Нов български университет, Пловдивския университет „Паисий Хилендарски“ и Софийската градска художествена галерия. \r\nМалко по-късно вечерта ще бъдат връчени и традиционните награди за млади актьори, работещи в сферата на кукленото изкуство СИВИНА. От 19.00 ч. в Столичния куклен театър, Салон Гурко, под режисурата на Стефан Димитров, церемонията по връчването на куклените отличия ще почете и Международния ден на кукления театър – 21 март. \r\nТри различни събития със свободен достъп за деца са програмирани на 23 март в Столичния куклен театър на Гурко. От 11.30 часа пред театъра ще проведе традиционния Парад на куклите, в който актьори, музиканти и студенти от куклените специалности в НАТФИЗ ще забавляват най-малките зрители. От 13.00 часа във фоайето на театъра ще се проведе специалното ателие #CLIPCLAPTHEATRE, с водещи – Снежина Петрова и Ася Иванова. Екипът на ателието са разработили комбинация от пляскания с ръце и термини от старогръцката драма като наричат условно обучението „игралка“. Акцията ще увлече и вдъхнови не само децата, но и техните родители и придружители. От 16.00 часа и от 14.00 часа ще се проведат двучасовите Куклено-театрални ателиета, в които художници-сценографи и актьори ще изработват заедно с деца и родители кукли за театър. Най-любопитните и най-смелите ще имат възможността да се разходят зад кулисите на театъра и да разгледат всички потайности, които крие сцената. \r\nНа 25 март от 10.30 в Зала Европа на ул. Париж 1, ще бъде проведена Дискусия, организирана от Гилдията на театроведите и драматурзите към САБ, на тема: Съвременната Арт сцена: Проблемът за оценката. Участници ще бъдат: Тони Николов, Венелин Шурелов, Ясен Василев и Николай Йорданов, а модератор ще бъде театроведът Асен Терзиев.  \r\nНа 27 март от 11.00 до 18.00 часа на площада пред Народния театър стартира демо версията на българското представяне на Пражкото сценографско квадриенале PQ2019 – KONGLOMERAT поVRвай в театъра! Посетителите на събитието ще имат възможност да преоткрият театъра през „очите“ на виртуалната реалност. Изложбата ще предложи на всички нов тип изживяване, чрез усещането да си „във“ спектакъла, между актьорите на сцената, в досег с театралната предметност. \r\nСофийският театрален салон ще завърши с дългоочакваната церемония по връчването на наградите ИКАР 2019. И тази година сцената на Народния театър ще се окаже тясна, за да побере творците и техните най-високи постижения за изминалия театрален сезон. Най-престижните награди за сценични изкуства у нас ще бъдат раздадени за 45-и път и ще отличат творци в 23 категории. Водещи на вечерта ще бъдат очарователните актьори София Бобчева и Александър Кадиев. Специален гост на наградите ще бъде Лили Иванова, която ще получи извънредния ИКАР за изключителен принос към музиката и културата. С участието си Лили Иванова ще допринесе за подпомагане на Здравния фонд към САБ.  \r\nНапомняме ви, че благотворителните покани се продават на касите на Народния театър „Иван Вазов“, а ВИП покани могат да бъдат закупени със съдействието на Event Design info@eventdesignbg.com, както и от офиса на САБ на пл. \"Народно събрание\" 12.", "date": "2019.03.19", "title": "София: 26 представления и 10 съпътстващи събития са част от програмата на Софийския театрален салон през месец март"}
{"url": "http://www.focus-news.net/news/2019/03/19/2636211/blagoevgrad-74-godishen-mazh-e-pochinal-sled-kato-mu-e-nanesen-poboy-v-petrich.html", "text": "74-годишен мъж от Петрич е починал след като му е бил нанесен побой в къща. Това съобщиха от пресцентъра на  ОДМВР – Благоевград . В качеството си на обвиняем е привлечен мъж с инициали В.П. (на 35 г.) от Петрич. Около 03.00 часа на 18 март в къща в Петрич, същият е нанесъл побой над 74-годишен мъж от гр. Петрич, в резултат на което потърпевшият е починал. По случая е образувано досъдебно производство.", "date": "2019.03.19", "title": "Благоевград: 74-годишен мъж е починал, след като му е нанесен побой в Петрич"}
{"url": "http://www.focus-news.net/news/2019/03/19/2636212/pazardzhik-okrazhniyat-sad-shte-gleda-delo-za-podpravyane-sadarzhanieto-na-ofitsialni-dokumenti.html", "text": "Окръжен съд - Пазарджик ще гледа дело за подправяне съдържанието на официални документи. Това съобщи за  Радио „Фокус“ – Пазарджик  Маринела Чавдарова от администрацията на Съда. Делото е образувано по въззивна жалба на подсъдимите против присъда на Районен съд – Пазарджик, с която са признати за виновни, както следва: първият е признат за виновен в това, че в периода от 20 ноември 2013 г. до 04 декември 2013 г. в град Пазарджик, в съучастие с други две лица, обвиняемият умишлено е склонил втория да преправи съдържанието на официални документи. Осъден е на 2 години и 6 месеца Лишаване от свобода. Постановено е да изтърпи отделно наказанието от 2 години Лишаване от свобода по влязла в сила присъда. Постановен е строг първоначален режим на изтърпяване на наказанието. Вторият подсъдим е признат за виновен в това, че в периода от 20 ноември 2013 г. до 04 декември 2013 г. в съучастие с други две лица е преправил съдържанието на официални документи. Осъден е на 2 години и 6 месеца Лишаване от свобода с 5-годишен изпитателен срок. Третият е признат за виновен в това, че в периода от 20 ноември 2013 г. до 04 декември 2013 г. в гр. Пазарджик в съучастие с останалите двама умишлено е склонил другият от тях да преправи съдържанието на официални документи. Осъден е на 2 години Лишаване от свобода с 5-годишен изпитателен срок. Докладчик по делото е съдия Ирина Джунева. \r\nВаня НИКОЛОВА", "date": "2019.03.19", "title": "Пазарджик: Окръжният съд ще гледа дело за подправяне съдържанието на официални документи"}
{"url": "http://www.focus-news.net/news/2019/03/19/2636214/prof-mihail-konstantinov-pred-balgarskite-politicheski-sili-stoi-vaprosat-za-edinenieto.html", "text": "Пред българските политически сили стои въпросът за единението. Това каза за сутрешния блок „Добро утро, България“ на  Радио „Фокус“  политическият анализатор проф. Михаил Константинов. Според него изборът на Елена Йончева за водач на листата на БСП за европейския вот е решение на партията, проблем обаче са появилите се съмнения за манипулиране на вота. „Това, което се чу и от много високопоставени партийци от БСП, участвали във вота, е, че има сериозни съмнения за начина, по който е произведен изборът. Смятам, че ръководството на БСП дължи обяснение на своите симпатизанти за това какво точно се е случило“, каза още политическият анализатор. Според проф. Константинов в интерес и на БСП, и на целия политически процес в България е подобни съмнения да бъдат разсеяни. „Това кой ще води листата е въпрос на БСП. Елена Йончева обаче е със свален имунитет и в момента, в който стане европейски депутат, доколкото разбирам ще трябва да бъде поискан нейният имунитет и като евродепутат. Това не е най-доброто, което говори за престижа на България“, коментира проф. Константинов. По думите му е напълно възможно Сергей Станишев изобщо да не присъства в листата, но това ще говори за тежък разпад в БСП – разпад в ръководството, а може би и по структурите. „Не бих казал, че в навечерието на едни избори такива процеси са полезни за една партия. Проблемът за единението с българските политически партии е много важен. Не само БСП трябва да се обедини, но също градската десница, Обединените патриоти, които също не са достатъчно обединени и няма да постигнат никакъв резултат на вота. Единствената партия, която няма проблем с разцепване, е ГЕРБ, те са най-монолитни“, каза още проф. Михаил Константинов. По отношение на предстоящите консултации между ГЕРБ и СДС политическият анализатор коментира, че е напълно възможно в някаква по-задна позиция в листата на ГЕРБ да бъде включен представител на СДС. Проф. Константинов припомни, че листите при евровота са максимално гъвкави и водачът може да бъде изместен, за разлика от изборите за български парламент и общински съвети, където водачът е практически бетониран. „През 2014 година Реформаторският блок излъчи един евродепутат - Светослав Малинов, който беше на втора позиция в листата, но с повече преференции измести водача Меглена Кунева. При евроизборите битката е гъвката и водачът може лесно да бъде изместен. При един нисък преференциален праг той може да стане евродепутат дори и ако е назад в листата“, обясни проф. Михаил Константинов. \r\nЙоланда ПЕЛОВА", "date": "2019.03.19", "title": "Проф. Михаил Константинов: Пред българските политически сили стои въпросът за единението"}
{"url": "http://www.focus-news.net/news/2019/03/19/2636213/kyustendil-izlozhba-na-detski-risunki-na-proletna-tema-shte-bade-otkrita-v-chitalishte-bratstvo.html", "text": "Деца от Кюстендил ще представят своите пролетни фантазии в обща изложба. Това каза пред  Радио „Фокус” – Кюстендил  Иван Андонов, председател на читалище „Братство”. Изложбата ще бъде открита от 17.00 часа във фоайето на читалището. В нея участват възпитаниците в курса по изобразително изкуство, чиито ръководител е Людмила Христова. „Този път децата твориха на пролетна тематика и сега ще представят своите рисунки. Сред техниката, приложена от младите художници, се откроява апликация, акварел, темпера и смесени техники”, каза Иван Андонов. Откриването на изложбата става в навечерието на празника на града „Кюстендилска пролет”. \r\nВенцеслав ИЛЧЕВ", "date": "2019.03.19", "title": "Кюстендил: Изложба на детски рисунки на пролетна тема ще бъде открита в читалище „Братство”"}
{"url": "http://www.focus-news.net/news/2019/03/19/2636216/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за акцията, проведена в землището на село Радилово, при която бяха заловени около 16 коне, които не са регистрирани по надлежния ред. Ще ви разкажем и за състоянието на спортните съоръжения и детските площадки в Пещера в началото на пролетния сезон. Събеседник по темата ще бъде Иван Спиров, директор на ОП „Чистота и поддържане на пътната инфраструктура“. Ще научим повече и как библиотеката в Пещера „спасява книги“ през годините. Телефоните за връзка със студиото са 0885 606692 и 034  420020.", "date": "2019.03.19", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/03/19/2636199/ombudsmanat-maya-manolova-sprete-natiska-varhu-meditsinskite-spetsialisti.html", "text": "Спрете натиска върху медицинските специалисти. Това се посочва в  позиция на националния омбудсман Мая Манолова  във връзка с информация за упражнен натиск и психически тормоз над професионалисти по здравни грижи, заради участието им в протестни действия. \r\nПрофесионалисти по здравни грижи от цялата страна потърсиха помощта на омбудсмана на Република България, за това че над тях се упражнява психологически тормоз, заради участието им в националния протест за по-добро заплащане и по-добри условия на труд.  \r\n\"Получих съобщения за отправени заплахи и предприети действия срещу организатори и участници в протестите от гр. София, гр. Варна, гр. Бургас, гр. Пазарджик, гр. Монтана, гр. Казанлък, гр. Габрово, гр. Велинград и др.\", казва Манолова.  \r\nПредоставени са данни, включително аудиозаписи, за директни заплахи за уволнение, както и за други прояви на натиск. На следващия ден след участие в протеста, медицинска сестра е била командирована от ръководството на една столична университетска болница в друга болнична структура, без да бъдат предупредени преките ѝ началници за това, без да е инструктирана за новото работно място, а друга сестра в същата болница е заплашена с уволнение, неизвестни на какво законово основание.  \r\n\"Има и сигнали, че в някои случаи, представители на местната власт са се опитвали да окажат въздействие на протестиращите медицински работници\", посочва Манолова.  \r\n\"Като омбудсман подкрепям исканията на медицинските специалисти, намирам ги за напълно справедливи и настоявам да бъде намерен механизъм за гарантиране на техните трудови възнаграждения, осигуряването на нормални условия на труд, както и за разглеждане на останалите проблеми и искания\", казва още тя. \r\n\"Намирам за абсолютно недопустимо оказването на натиск под каквато и да е форма срещу хора, протестиращи в защита на своите права и професионални интереси. В този случай е без никакво значение дали административните ръководители споделят или не исканията на протестиращите.   \r\nСвободата на изразяване и правото на протест са закрепени в чл. 39 и чл. 43 от Конституцията на Република България. Искам да обърна внимание на всички, които са си позволили да посегнат на тези конституционни права, че такъв тип действия противоречат на Конституцията, поради което някои от тях са обявени за престъпления в Наказателния кодекс\", добавя омбудсманът.  \r\n\"Като омбудсман на Република България, отчитайки особената обществена опасност на подобен тип деяния, които заплашват или обезкуражават гражданите да упражняват конституционните си права, ще поискам от прокуратурата да извърши проверка и да предприеме съответните законни действия.  \r\nПризовавам министъра на здравеопазването да излезе с официална позиция, в която ясно и недвусмислено да осъди посегателството върху гражданските права на протестиращите професионалисти по здравни грижи, като по този начин разсее всякакви съмнения, че явно или мълчаливо стои зад тях\", казва още Манолова.", "date": "2019.03.19", "title": "Омбудсманът Мая Манолова: Спрете натиска върху медицинските специалисти"}
{"url": "http://www.focus-news.net/news/2019/03/19/2636217/shumen-zapochna-razpitat-na-rumanskiya-svidetel-luka-paish-po-deloto-hitrino.html", "text": "Започна разпитът на румънския свидетел Лука Паиш по делото \"Хитрино\", предаде репортер на  Радио Фокус - Шумен . Съдийският състав допусна двама преводачи от и на румънски език. В момента румънският жп инженер под формата  свободен разказ представя какво е наблюдавал на мястото на влаковата катастрофа от декември 2016 година. Бил е в Хитрино два дни след взрива. Първоначално не бил допуснат до мястото на катастрофата, затова извършил оглед по жп линията от Стрелка 1 в посока към Варна. Констатирал е редица неизправности-изгнили дървени траверси, скъсани до средата и разсукани метални плочки при захвата на релсите върху траверсите. След като му е бил разрешен достъп до мястото на жп катастрофата е извършил оглед в района от Стрелка 1 до  Стрелка 5. Установил е разстояние от 8 мм между езика и раменната релса при Стрелка 5. Лястовичата опашка е била в състояние, което сочи, че механизмът не е функционирал. Лука Паиш е огледалото и дерайлиралия вагон 6.  \r\nСвидетелят обясни, че бил на местопроизшествието два пъти- на 12 и 13 декември 2016 година. Правил е снимки,  гледал е запис, направен с дрон,  запознат е и с два доклада на комисията, разследвала инцидента.  \r\nИвелина ИВАНОВА", "date": "2019.03.19", "title": "Шумен: Започна разпитът на румънския свидетел Лука Паиш по делото \"Хитрино\""}
{"url": "http://www.focus-news.net/news/2019/03/19/2636220/varna-nad-70-kg-naryazan-tyutyun-bez-banderol-sa-izzeti-pri-proverka-na-lek-avtomobil.html", "text": "Над 70 кг нарязан тютюн без бандерол са иззети при проверка на лек автомобил. Това съобщиха от  ОДМВР – Варна . Служители от сектор „Икономическа полиция“ са извършили проверка на лек автомобил на 17 март, на ГП Айтос – Дългопол. При проверката е заловен 38-годишният М.Й. от село Разделна. Установено е, че в багажника на автомобила, мъжът превозва нарязан тютюн без акцизен бандерол – около 70 кг с приблизителна стойност 13 500 лева. По случая е образувано досъдебно производство, материалите са докладвани на прокурор от Районна прокуратура – Варна. Работата по доказване и документиране на престъплението продължава. М.Й. е задържан за срок до 24 часа.", "date": "2019.03.19", "title": "Варна: Над 70 кг нарязан тютюн без бандерол са иззети при проверка на лек автомобил"}
{"url": "http://www.focus-news.net/news/2019/03/19/2636215/plovdiv-okrazhniyat-sad-otlozhi-za-13-may-deloto-sreshtu-d-r-ivan-dimitrov-obvinen-za-ubiystvo-na-mazh-vlyazal-da-krade-v-doma-mu.html", "text": "Окръжният съд отложи за 13 май от 9.30 часа делото срещу д-р Иван Димитров, който уби рецидивист, влязъл да краде в дома му, предаде репортер на  Радио „Фокус”- Пловдив . Делото беше насрочено за разпоредително заседание днес, но бе отложено заради неявяването на заседанието на съпругата на убития Надежда Стоева, която не е било законно призована. Той е живеел на семейни начала с нея и от съжителството си имат три деца. Съдът прецени, че тя също има права и би трябвало да и се даде шанс да ги предяви в съда. Родителите на 40-годишния рецидивист Жоро Джевизов - Плъха от пловдивския квартал „Столипиново”, поискаха от съда обезщетение, всеки за по 150 000 лева, както и да бъдат конституирани като граждански ищци.  \r\nДнес 49-годишният рентгенолог д-р Иван Димитров се яви в съда, заедно с адвокатите си, но запази пълно мълчание и на влизане, и на излизане от залата. Срещу него са повдигнати обвинения, че на 2 март 2018 година умишлено е умъртвил другиго, като убийството е извършено при превишаване на пределите на неизбежна отбрана, както и за това, че е държал огнестрелно оръжие – пистолет марка „Валтер“ и боеприпаси за огнестрелни оръжия – 16 броя патрони, без да има за това надлежно разрешение. Лекарят е на свобода с мярка на задържане „подписка“. \r\nПред съда днес се събраха около 20 колеги на д-р Димитров, които безпрекословно изразиха подкрепата си към него. Медиците от УМБАЛ - Пловдив, където той работи, направиха подписка в подкрепа на своя колега. Тя трябваше да бъде представена на магистратите от Окръжния съд, но днес това не бе направено. В подписката те твърдят, че колегата им е коректен и всеотдаен професионалист, проявяващ загриженост и внимание към пациентите. До този момент ръководството на болницата е получавало единствено благодарности във връзка с неговата работа. \r\nТъй като Георги Джевизов, с прякор Плъха, е влязъл целенасочено и опитал да обере дома на д-р Димитров на 2 март 2018 г. лекарят получи подкрепата на хиляди граждани на Пловдив в серия от протести след убийството.  \r\nЦветана ТОНЧЕВА", "date": "2019.03.19", "title": "Пловдив: Окръжният съд отложи за 13 май делото срещу д-р Иван Димитров, обвинен за убийство на мъж, влязъл да краде в дома му"}
{"url": "http://www.focus-news.net/news/2019/03/19/2636221/mvr-shte-prodalzhi-uspeshnata-praktika-na-provezhdane-na-savmestni-razsledvaniya-i-operatsii.html", "text": "Ще продължи успешната практика на провеждане на съвместни разследвания и операции. Единодушната позиция бе изразена на среща на министър Маринов със зам.-директора на Сикрет Сървис, съобщиха от пресцентъра на  МВР .  \r\n\"Благодаря за отличното партньорство\", заяви заместник-директорът на Сикрет Сървис, Уилям Калахан по време на среща с министър Младен Маринов. В рамките на проведения диалог двамата обсъдиха развитието на двустранното сътрудничество в областта на противодействието на фалшифицирането на парични знаци и злоупотреби с електронни разплащателни инструменти. Договориха се да продължи техническата подкрепа за укрепване капацитета на ГДБОП, в т.ч. и чрез обучения. Ще бъде засилено партньорството и по противодействие на престъпността в киберпространството. \"Ще продължим успешната практика на провеждане на съвместни разследвания и операции, която дава конкретни резултати\", бе общата позиция, изразена по време на работната среща. Домакинът прие с благодарност отправената от българския министър  покана към ръководството на  Сикрет Сървис да посети страната ни.", "date": "2019.03.19", "title": "МВР: Ще продължи успешната практика на провеждане на съвместни разследвания и операции"}
{"url": "http://www.focus-news.net/news/2019/03/19/2636222/prezidentat-rumen-radev-nasrochi-za-26-may-2019-g-izborite-za-chlenove-na-evropeyskiya-parlament.html", "text": "Със свой указ президентът Румен Радев насрочи за 26 май 2019 година изборите за членове на Европейския парламент от Република България. Това съобщиха от   Прессекретариата на държавния глава.", "date": "2019.03.19", "title": "Президентът Румен Радев насрочи за 26 май 2019 г. изборите за членове на Европейския парламент"}
{"url": "http://www.focus-news.net/news/2019/03/19/2636218/dobrich-95-ot-tseliya-obem-na-nay-golemiya-obekt-ot-proekta-na-obshtinata-za-obnovyavane-na-vodniya-sektor-v-grada-e-priklyuchen.html", "text": "95% от целия обем на най-големия обект от проекта на Общината за обновяване на водния сектор в града е приключен. Информацията бе представена от инж. Живко Неделев, ръководител на проекта, по време на пресконференция за напредъка на дейностите по „Интегриран проект за подобряване на водния сектор в град Добрич - фаза 1”, финансиран от Оперативна програма „Околна среда 2014-2020 г.“ и изпълняван от Община град Добрич, предаде кореспондентът на  Радио „Фокус” – Варна . Лот 2 е най-големият обект. Задачата по него е да бъдат изпълнени 45,6 км водопроводна мрежа. Към 28 февруари са изпълнени 43,45 км. По този лот работят в момента 13 екипа. По лот 3 задачата е да бъдат изпълнени 29,8 км. Готови са 27,37 км водопроводна мрежа или това е 92%. Цялата водопроводна мрежа от проекта след обновяване е почти пусната в експлоатация, посочи специалистът. „До края на месец август трябва да заработи Пречиствателната станция край село Врачанци\", съобщи още инж. Неделев. Там се работи по всички обекти, успешно се изпълняват строително-монтажните работи. Обектът има 42 подобекта. „Малко над 72% вече са завършени. Няма регистрирано закъснение по заявения работен план. В града вече се възстановяват тротоарни и асфалтови настилки след работа по проекта. По лот 1 има известно закъснение. Проектът по него все още не е съгласуван и вероятно до края на този месец това ще се случи\", посочи инж. Живко Неделев. След това предстои издаване на разрешително и изпълнение в срок до една година. Общата стойност на проекта е 114 901 000 лв., безвъзмездната финансова помощ е 86 227 000 лв., собственият принос на Община град Добрич е 9 602 000 лв. 36 месеца е общата продължителност на проекта. По него се изпълняват 8 основни дейности.  \r\nЖулиета НИКОЛОВА", "date": "2019.03.19", "title": "Добрич: 95% от целия обем на най-големия обект от проекта на Общината за обновяване на водния сектор в града е приключен"}
{"url": "http://www.focus-news.net/news/2019/03/19/2636224/bsp-shte-dade-preskonferentsiya-v-tsentralata-na-partiyata.html", "text": "От 14.00 часа в централата на БСП на ул. „Позитано” 20 ще се проведе пресконференция. Това съобщиха от пресцентъра на  НС на БСП .", "date": "2019.03.19", "title": "БСП ще даде пресконференция в централата на партията"}
{"url": "http://www.focus-news.net/news/2019/03/19/2636223/vecher-makedoniya-i-severna-ne-e-dostatachna-frantsiya-i-niderlandiya-blokirat-pregovorite-za-prisaedinyavane-na-makedoniya-kam-es.html", "text": "Независимо от голямата подкрепа на много страни-членки на Европейския съюз за започване на присъединителни преговори с Македония, Франция, Нидерландия и други западноевропейски страни продължават да се противопоставят на този процес, заяви пред МИА унгарският външен министър Петер Сиярто след проведена работна закуска с македонския си колега Никола Димитров и вицепремиера по европейските въпроси на Македония Буяр Османи, пише  електронното издание на вестник „Вечер“ . \r\nПопитан дали Париж и Хага продължават да се противопоставят на започването на преговори, Сиярто отговори: „Да, да, има голяма съпротива от западноевропейските приятели, те не са толкова чувствителни, тъй като са отдалечени от региона“. \r\nНай-силна подкрепа е дошла от Източноевропейските страни, Италия и Ирландия. \r\nУнгария, по думите на Сиярто, смята, че решението за започване на преговори с Македония трябва да бъде взето през юни, а освен това Будапеща е изпратила в течение на февруари „свой опитен дипломат да работи в македонското министерство на външните работи“. Той е там, за да помага в процедурата на интеграцията, както и да помага на Северна Македония да ускори процеса. \r\nХоландия подчертава, че ще оценява строго и справедливо. Външният министър Стеф Блок посочи, че неговата страна е фокусирана върху прилагането и изпълнението на реформите в Македония. \r\n„Важно е Македония да продължи да напредва, Холандия е строга и справедлива по отношение на прилагането на условията и смятаме, че е най-важно Македония да покаже видими резултати, особено в борбата срещу корупцията и организираната престъпност. Признаваме за важно постижение разрешаването на спора за името, но това не прави по-малко нужно показването на напредък в другите области“, заяви Блок. \r\nОсвен приемането на реформите, страните-членки искат да видят и прилагането им, припомни белгийският министър Дидие Рейндерс. \r\n„Най-важно за нас ще бъде да видим доклада на Европейската комисия и да проверим дали има напредък. Спорът за името беше един вид предварително условие, което бе изпълнено забележително, но сега искаме да се приемат законите, а след това да се приложат и знаем, че прилагането винаги е най-сложната част“, заяви Рейндерс. \r\nЗа Белгия е от първостепенно значение всяка страна да бъде оценена според собствените си заслуги и да няма „пакети от държави“. Тази страна обаче не е сред най-скептичните страни като Франция и Холандия и вярва, че вратите остават отворени както за НАТО, така и за ЕС. \r\n„Надявам се, че през следващите месеци и до лятото ще можем да започнем процес на присъединяване, това е много дълъг процес и дори ако започнем, процедурата ще бъде много дълга, глава по глава ще трябва да се отговаря на европейските изисквания, но ние наистина се радваме много, че  видяхме тази упоритост при решаването на спора името и видяхте, че вратите към НАТО са отворени, сега сме готови да ги отворим и за ЕС, ако критериите са изпълнени“, каза Дидие Рейндерс. \r\nПревод и редакция:", "date": "2019.03.19", "title": "„Вечер“ (Македония): И Северна не е достатъчна, Франция и Нидерландия блокират преговорите за присъединяване на Македония към ЕС"}
{"url": "http://www.focus-news.net/news/2019/03/19/2636226/smolyan-nezakonna-sech-na-55-darveta-e-ustanovena-ot-gorski-sluzhitel-v-zemlishteto-na-selo-polkovnik-serafimovo.html", "text": "Незаконна сеч на 52 дървета бял бор и 3 бука е установена от горски служител в землище на село Полковник Серафимово. Това съобщиха от пресцентъра на  ОДМВР – Смолян . На 18 март 2019 г. в РУ - Смолян е получен сигнал от служител на РДГ - Смолян, за това, че на 18 март 2019 г. в местността Варадил, землище на с.Полковник Серафимово, общ. Смолян, в отдел 175, подотдел „С“ по ЛУП на ТП на ДГС - Смолян е констатирал сеч на маркирани с контролна горска марка 14 бр. дървета от вида „бял бор“, за които няма издадено позволително за сеч.  \r\nНа същия ден в РУ - Смолян е получен сигнал от служител на РДГ Смолян, за това, че на 18 март 2019 г. в местността Варадил, землище на с. Полковник Серафимово, в отдел 173, подотдел „б“ по ЛУП на ТП на ДГС - Смолян, е констатирал сеч на немаркирани с контролна горска марка 32 бр. дървета от вида „бял бор“ и 2 броя дървета от вида „бук“, за които няма издадено позволително за сеч.  \r\nОтново на 18 март в РУ - Смолян е получен сигнал от служител на РДГ Смолян, за това че на 18 март 2019 г. в местността Варадил в отдел 173, подотдел „в“ по ЛУП на ТП на ДГС - Смолян, е констатирал сеч на немаркирани с контролна горска марка 6 бр. дървета от вида „бял бор“ и 1 брой дърво от вида „бук“, за които няма издадено позволително за сеч.  \r\nМестопроизшествията са посетени от дежурна оперативна група при ОД МВР и РУ - Смолян. Извършен е оглед и са образувани досъдебни производства.", "date": "2019.03.19", "title": "Смолян: Незаконна сеч на 55 дървета е установена от горски служител в землището на село Полковник Серафимово"}
{"url": "http://www.focus-news.net/news/2019/03/19/2636228/liderat-na-abv-mladezhi-plamena-zayachka-uchastva-v-belgrad-v-diskusionen-panel-za-urotsite-ot-sabitiyata-prez-1999-godina-za-evropeyskata-sigurnost-prez-21-vek.html", "text": "Лидерът на АБВ - Младежи Пламена Заячка участва в дискусионен панел за уроците от събитията през 1999 година за европейската сигурност през 21 век, заедно с Андрей Климов, зам.-секретар на управляващата руска партия „Единна Русия“, Андреас Мамикинс – евродепутат от Латвия, Соня Лифт – президент на белградския Фонд за политическо отличие. Това съобщиха от пресцентъра на  ПП АБВ . Заячка представи пред аудиторията изграждането в рамките на десет дни на Международното движение за мир, чиито лидер е България. За пръв път инициативата беше представена в Делхи, втората международна презентация е в Белград, по повод 20-годишнината от бомбардировките над Съюзна република Югославия. Идеята за световна организация за мир, която вече има последователи на четири континента, получи много силна подкрепа от Соня лифт и голям интерес от залата. \r\nВ хода на дискусията Пламена Заячка заяви, че АБВ настоява България, като член на НАТО, да инициира процес „Хелзинки 2“, за да гарантира немилитаризирането не само на Балканския регион и получи подкрепата на участниците в дискусията. На базата на извлечените исторически уроци, Заячка подчерта, че АБВ настоява българското правителство да заяви в НАТО, че Организацията на Северноатлантическия договор по никакъв начин не трябва да се ангажира с навлизане на територия на суверенни държави и вмешателството във вътрешните им работи. \r\nПламена Заячка участва и в двустранна среща с Маша Мишкович, която е посланик на Международното движение за мир за Сърбия, където уточниха съвместни действия.  \r\nПредседателят на ПП АБВ Румен Петков разговаря с евродепутата от Латвия Андреас Мамикинс за проблемите на Европарламента. Петков покани Мамикинс да гостува в България, което той прие с благодарност.", "date": "2019.03.19", "title": "Лидерът на АБВ - Младежи Пламена Заячка участва в Белград в дискусионен панел за уроците от събитията през 1999 година за европейската сигурност през 21 век"}
{"url": "http://www.focus-news.net/news/2019/03/19/2636227/burgas-v-grada-zapochva-mashtabno-proletno-pochistvane.html", "text": "Ден преди настъпването на Първа пролет (20 март) Община Бургас стартира дейностите по традиционната кампания за пролетно почистване. Това съобщиха от  Общината . Мащабната еко акция и тази година ще обхване всички териториални дирекции, квартали и съставни селища на общината. Дейностите включват ръчно и машинно почистване на териториите за обществено ползване, почистване на регули, дъждоприемни шахти, крайпътни терени, плажни ивици, измиване на улици, събиране и изнасяне на строителни, едрогабаритни и растителни отпадъци. Изготвен е конкретен график по дни за съответните жилищни комплекси, квартали и населени места. \r\nЗа реализацията на предвидените дейности са осигурени 22 специализирани машини и работници от сметопочистващата фирма „Титан Бургас“. \r\nОбщина Бургас призовава всички граждани, учебни и здравни заведения, административни служби и търговски обекти да се включат активно в инициативата и да почистят заедно своите домове, тавани, мазета, офиси, междублокови пространства, дворове и градинки. За всички ще бъдат осигурени ръкавици и чували за еднократна употреба и своевременно извозване на събраните отпадъци. За заявки и допълнителна информация на тел. 056/843 891. \r\nСтарите мебели, едрогабаритните и строителните отпадъци от ремонти в домакинствата могат да бъдат предадени на фирма „Титан Бургас“ безплатно, след подаване на заявка за извозването им на тел.: 056 852 337. \r\nВ противен случай ще бъдат налагани санкции и глоби на жителите, които изхвърлят строителни  и едрогабаритни отпадъци в контейнерите за битови отпадъци или ги поставят до тях, тъй като нарушават на Наредбата за управление на отпадъците на територията на община Бургас. \r\nОбщинска администрация призовава гражданите да се съобразят с графика за почистване на своя район и изнесат отпадъците си в съответния период. \r\nДейностите по пролетното почистване ще продължат до 30 май, а дните и местата, в които ще бъдат извършвани, са упоменати в следния график:", "date": "2019.03.19", "title": "Бургас: В града започва мащабно пролетно почистване"}
{"url": "http://www.focus-news.net/news/2019/03/19/2636184/aleksandar-simov-bsp-elena-yoncheva-e-simvol-na-neshto-novo-na-energiyata-za-borba-s-koruptsiyata.html", "text": "\"БСП избра великолепен водач на листата си. Елена Йончева е символ на нещо ново, на енергията за борба с корупцията. За това и хората я харесват и подкрепят\". Това заяви пред bTV народният представител от ПГ на \"БСП за България\" Александър Симов, съобщиха от пресцентъра на  НС на БСП . На въпрос за повдигнатите обвинения към нея от страната прокуратурата, той отговори: \"Елена е с повдигнати обвинения, защото се опитват да ѝ запушат устата. Шайката, както нейни членове я определят, която управлява сега България не може да понесе нейните разкрития\" \r\nПо думите му с Елена Йончева БСП има сериозни шансове да спечели евроизборите и затова не трябва да се позволява заради отделни личности партията да изглежда разединена. \"БСП е консолидирана. Резултатът от изборите неприятно ще изненада всички които сега твърдят, че не е\", заяви той.   \r\nАлександър Симов коментира, че предложението на Станишев Националният съвет да избере и двамата с Елена Йончева едновременно, не е било прието добре от голяма част от членовете му. Според него  причината е, че може би е било тълкувано не като предложение, с което да се постигне обединение на партията, а по-скоро като предложение за сделка. \"Само след няколко седмици ще се проведе отново заседание на Националния съвет на партията, на което ще бъдат избрани и останалите в листата на левицата\", добави той. \r\nСимов отхвърли твърденията, че изборът в неделя не е бил честен. \"Това е реалният избор на Националния съвет на БСП и резултатите са достатъчно красноречиви. Сблъскаха се две политически тенденции и едната победи, няма нищо по-нормално. Реалната демокрация работи при нас, има реален процес по избор\", каза още Симов.  \r\nАлександър Симов подчерта, че твърденията за настроения в БСП срещу ПЕС не са истина: \"Това, че не сме съгласни с конкретни политики на ПЕС и заявяваме твърдо своите позиции, не означава нищо подобно. Означава само, че ние не сме ГЕРБ и не приемаме всичко, което ни се спусне, както правят те с ЕНП\", посочи Александър Симов.", "date": "2019.03.19", "title": "Александър Симов, БСП: Елена Йончева е символ на нещо ново, на енергията за борба с корупцията"}
{"url": "http://www.focus-news.net/news/2019/03/19/2636225/komisar-kevin-makalinan-sasht-radvame-na-mnogo-dobro-satrudnichestvo-s-balgariya-v-oblastta-na-granichnata-sigurnost-i-borbata-s-terorizma.html", "text": "Българската делегация, водена от министър Младен Маринов, проведе работна среща със Службата за митническа и гранична охрана на САЩ, съобщиха от пресцентъра на  МВР . През годините се радваме на много добро сътрудничество между двете страни в областта на граничната сигурност и борбата с тероризма. \"Имаме редовен информационен обмен и страхотно взаимодействие, заяви директорът на Службата за митническа и гранична охрана на САЩ комисар Кевин МакАлинън по време на работна среща с българската делегация. Министър Младен Маринов и домакинът дадоха висока оценка на постигнатия обмен на данни в реално време, на съвместните проекти и обмена на опит. Те изразиха задоволство от изключителното ниво на сътрудничество, основано на широка договорно-правна рамка и изразиха готовност то да продължи да се задълбочава. Българският вътрешен министър подчерта, че подписаните между двете страни споразумения се изпълняват на практика и дават реални резултати. В рамките на разговорите бяха обсъдени предизвикателствата пред граничната сигурност на двете страни, миграционната ситуация, глобалните предизвикателства, произтичащи от международния тероризъм и чуждестранните бойци. Българското звено за обмен на резервациите данни за пътниците е едно от най-доброто в Европа. Високо ценим сътрудничеството ни в тази сфера и работим за това да получавате възможно най-добрата информация, посочиха  домакините. Министър Маринов благодари за възможността да посети един от най-натоварените ГКПП на американо-мексиканската граница и от своя страна покани директор МакАлинън и неговия екип да посетят българската граница и да се запознаят на място с мерките, които предприемаме за охраната й.", "date": "2019.03.19", "title": "Комисар Кевин МакАлинън, САЩ: Радваме на много добро сътрудничество с България в областта на граничната сигурност и борбата с тероризма"}
{"url": "http://www.focus-news.net/news/2019/03/19/2636197/nikolay-berievski-bsp-elena-yoncheva-dokaza-che-e-silna-lichnost.html", "text": "\"Елена Йончева доказа, че е силна личност. С работата си в Народното събрание тя показала, че се бори за справедливост и срещу корупцията\". Това заяви пред БСТВ председателят на МО в БСП Николай Бериевски, съобщиха от пресцентъра на  НС на БСП . Като примери той посочи разследването на некачественото строителство на оградата по границата ни с Турция. \"Главният прокурор в свое участие каза, че наистина има нарушения в този случай. Очаква се да видим обаче- какви ще бъдат резултатите от установяването на тези нарушения\", коментира той. Бериевски подчерта, че там са били използвани европейски средства. \"Нашата борба е и за изсветляване на неправилното харчене на тези средства\", каза още той.  \r\nНиколай Бериевски каза, че БСП е демократична партия, в която всички решения, включително и изборът на водач на листата, се взимат демократично на заседания на органите на партията.  Той обясни, че Елена Йончева е била избрана с 95 гласа на 75 за Сергей Станишев. \"Бюрата за гласуване бяха поставени пред залата и гласуването се извършваше пред очите на всички членове на Националния съвет, затова няма да приема някои твърдения за нечестен избор\", категоричен бе лидерът на младите социалисти.  \r\nНиколай Бериевски заяви, че Европа е пред ключова битка за бъдещето на хората и да пребори разединението, което е налице в момента, за което е показателен и ръстът на националистическите партии. По думите му Сергей Станишев вече има своята роля на европейската сцена като лидер на ПЕС, за да ръководи социалистите от всички страни.", "date": "2019.03.19", "title": "Николай Бериевски, БСП: Елена Йончева доказа, че е силна личност"}
{"url": "http://www.focus-news.net/news/2019/03/19/2636232/milena-damyanova-komisiya-po-obrazovanieto-i-naukata-predstoi-shiroka-diskusiya-za-promyanata-na-izpita-po-balgarski-ezik-i-literatura-za-uchenitsite-ot-deseti-klas.html", "text": "Да бъде обсъдена идеята за въвеждане на интегрален тест вместо изпити за назубрени уроци се ангажира председателят на Комисията по образованието и науката Милена Дамянова на срещи с учители от Силистра. Това съобщиха от пресцентъра на  Народното събрание . По време на разговорите с педагози от Дулово беше предложено да има интегрален тест на принципа на SAT или TOEF , вместо изпити по предмети за учениците от десети клас при завършване на образователния етап. В срещата участва и министърът на образованието и науката Красимир Вълчев.  \r\nНа срещите педагозите изразиха одобрението си за промяната на изпита по български език и литература, чиито две части бяха обединени в една, така както изисква Законът за предучилищното и училищното образование. „Колегите дадоха своите предложения за евентуално бъдещо въвеждане на подобен интегрален тест, като някои от тях подчертаха, че той не е непознат за системата“, подчерта Милена Дамянова. Тя посочи, че идеята на подобен тест е до провери уменията на учениците като цяло, а не дали знаят уроците по отделните предмети наизуст. \"По темата предстои обаче широка дискусия\", добави председателят на Комисията по образованието и науката.  \r\nВ рамките на визитата си в област Силистра Милена Дамянова гостува и на детска градина „Иглика“, където разгледа новата сензорна зала и разговаря с екипа за подкрепа за личностно развитие. Екипът, който се грижи за децата, изрази подкрепата си за идеята на закона - ресурсните учители да бъдат постоянно в детските градини и училищата. Една от първите детски градини в страната, приложила новия закон, е също детска градина от Силистра – „Нарцис“.  \r\nМилена Дамянова разговаря с училищния съвет на Езиковата гимназия в Силистра, чиято възпитаничка е самата тя. Обсъдена беше новата инициатива на Комисията по образованието и науката - Клуб „Дебати“, като учениците вече предложиха теми, които да бъдат разгледани на първото заседание.  \r\nНад 2 млн. лева е инвестицията по ОП „Наука и образование за интелигентен растеж“ в област Силистра. Това са пари за кариерното ориентиране на учителите, за студентски практики, стипендии, за ученически практики, за подкрепяща среда, подчерта Милена Дамянова. Още 9 526 305 лева са предвидени по ОП „Развитие на човешките ресурси“, където са средствата за развитие на ИКТ-програмите, за практики на ученици и студенти, за кариерно ориентиране, за занимания по интереси, посочи тя. От тези средства 4,5 млн. лв. са само за подобряване на качеството на образователната среда, 426 113 са за квалификация на преподавателите, допълни председателят на Комисията по образованието и науката.  \r\nНа срещите с преподавателите от района председателят на Милена Дамянова изслуша предложенията за по-добра работата в училищата и детските градини, както и за предизвикателствата пред учителите. Пари по европейските и национални програми има достатъчно и е необходимо единствено професионална работа за тяхното изпълнение беше отбелязано по време на разговорите. Министър Красимир Вълчев подчерта, че приоритет в работата на Министерството на образованието и науката са подобряване на материалната база и модернизиране на процеса на обучение.", "date": "2019.03.19", "title": "Милена Дамянова, Комисия по образованието и науката: Предстои широка дискусия за промяната на изпита по български език и литература за учениците от десети клас"}
{"url": "http://www.focus-news.net/news/2019/03/19/2636231/vav-vsichki-eparhii-na-balgarskata-pravoslavna-tsarkva-shte-bade-otsluzhena-prezhdeosveshtena-sveta-liturgiya-po-povod-denya-na-velikiya-post-na-20-mart.html", "text": "На 20 март, ден на Великия пост, във всички епархии на Българската православна църква сутринта  се отслужва Преждеосвещена света Литургия, предаде репортер на  Агенция „Фокус“ . С благословението на Негово светейшество Българския патриарх и Софийски митрополит Неофит от 9.30 часа Архиерейска Преждеосвещенна света Литургия в митрополитски храм „Успение Богородично“ в град Самоков ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.03.19", "title": "Във всички епархии на Българската православна църква ще бъде отслужена Преждеосвещена света Литургия по повод деня на Великия пост на 20 март"}
{"url": "http://www.focus-news.net/news/2019/03/19/2636230/fotoizlozhba-balgariya-v-nato-shte-bade-otkrita-v-narodnoto-sabranie-po-povod-15-ata-godishnina-ot-chlenstvoto-na-balgariya-v-aliansa.html", "text": "Фотоизложба „България в НАТО“ ще бъде представена в Народното събрание по повод 15-ата годишнина от членството на България в Алианса. Това съобщиха от пресцентъра на  Народното събрание . Експозицията е организирана от Комисията по отбрана със съдействието на Националния военно-исторически музей. Тя ще бъде открита на 20 март 2019 г. в 11.30 часа в Северното фоайе.   \r\nИзложбата е в рамките на Парламентарно измерение на отбелязването на 15-ата годишнина от присъединяването на Република България към НАТО.  \r\nФотографиите са правени от български военнослужещи при участието им в мисии и операции на Алианса.", "date": "2019.03.19", "title": "Фотоизложба „България в НАТО“ ще бъде открита в Народното събрание по повод 15-ата годишнина от членството на България в Алианса"}
{"url": "http://www.focus-news.net/news/2019/03/19/2636233/sport-frans-futbol-obyavi-rinus-mikels-za-nay-velikiya-futbolen-trenyor.html", "text": "Списание „Франс футбол“ направи класация на 50-те най-велики треньори в историята на спорта. Критериите са свързани с приноса към играта, както и техните успехи през годините. Номер едно е холандецът Ринус Микелс, който налага „тоталния футбол“ начело на Аякс през 70-те години на XX век. Втори е сър Алекс Фъргюсън, който прави Манчестър Юнайтед най-успешния клуб в Англия за 26-те години, през които е начело. Трети е италианецът Ариго Саки, който извежда Милан до най-големите му успехи в края на 80-те и началото на 90-те, когато внедрява организираната преса и схемата 4-4-2.", "date": "2019.03.19", "title": "Спорт: „Франс футбол“ обяви Ринус Микелс за най-великия футболен треньор"}
{"url": "http://www.focus-news.net/news/2019/03/19/2636235/api-shofyorite-da-se-dvizhat-s-povisheno-vnimanie-pri-17-ti-km-na-am-trakiya-izvarshvat-se-remonti-deynosti-v-rayona.html", "text": "Шофьорите да се движат с повишено внимание при 17-ти км на АМ \"Тракия\". В част от активната лента на магистралата, в двете посоки, се извършват ремонтни дейности по асфалтовата настилка. Това съобщиха от пресцентъра на Агенция  \"Пътна инфраструктура\" . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.03.19", "title": "АПИ: Шофьорите да се движат с повишено внимание при 17-ти км на АМ \"Тракия\", извършват се ремонти дейности в района"}
{"url": "http://www.focus-news.net/news/2019/03/19/2636236/pleven-79-godishna-e-stanala-zhertva-na-telefonna-izmama.html", "text": "79-годишна е станала жертва на телефонна измама, съобщават от  ОДМВР - Плевен . След телефонен разговор с непознат тя е изхвърлила през терасата на апартамента си на улица ,,П. Р. Славейков\" 100 лева. Възрастната жена била въведена в заблуждение, че съдейства на полицията. Тя е разпитана в качеството на свидетел – пострадал. По случая е образувано досъдебно производство.", "date": "2019.03.19", "title": "Плевен: 79-годишна е станала жертва на телефонна измама"}
{"url": "http://www.focus-news.net/news/2019/03/19/2636239/burgas-kmetat-dimitar-nikolov-nagradi-pobeditelite-v-sastezanieto-we-love-english.html", "text": "Кметът Димитър Николов награди децата, постигнали най-добри резултати на ученическото състезание по английски език We love English. Това съобщиха от пресцентъра на  Община Бургас . Това е неговото първо издание, а организатор е Община Бургас. В надпреварата участваха 531 ученици от 28 училища. На церемонията по награждаването в спортна зала „Бойчо Брънзов“ присъстваха още зам.-кметът по култура и образование Йорданка Ананиева, началникът на Регионалния инспекторат по образованието инж. Виолета Илиева и общински съветници. „Изключително много сме доволни от резултатите, защото бургаските ученици се представиха на едно много високо ниво. Убеден съм, че много скоро Бургас ще бъде лидер в страната по високо ниво на владеене на чужд език. Благодаря на всички учители, защото на тях дължим това качествено образование на нашите деца. Благодарен съм и за подкрепата на всички близки и родители за това, че ги насърчават да учат английски език. Само така те ще бъдат подготвени за предизвикателствата в живота“, каза по време на церемонията кметът Николов. Награди бяха връчени в различни категории. Първите четирима с резултат над 96% (от 79 до 77 точки) са определени след индивидуално събеседване. Те са наградени със златен медал и едногодишна стипендия по Общинска програма „Бургаски деца“.", "date": "2019.03.19", "title": "Бургас: Кметът Димитър Николов награди победителите в състезанието We love English"}
{"url": "http://www.focus-news.net/news/2019/03/19/2636238/varna-52-godishen-mazh-e-blasnat-ot-lek-avtomobil-na-krastovishteto-na-bul-slivnitsa-i-ul-vyara.html", "text": "52-годишен мъж е блъснат от лек автомобил на кръстовището на бул. „Сливница“ и ул. „Вяра“. Това съобщиха от  ОДМВР – Варна . На 18 март около 16.45 часа в жк. „Чайка“ е установен 52-годишен мъж с травми по главата, който съобщава, че е блъснат от неизвестен автомобил на кръстовището на бул. „Сливница“ и ул. „Вяра“ по рано през деня. Установено е, че мъжът е получил фрактура на черепа, прегледан е и освободен за домашно лечение, тъй като отказва хоспитализация. По случая има образувано досъдебно производство.", "date": "2019.03.19", "title": "Варна: 52-годишен мъж е блъснат от лек автомобил на кръстовището на бул. „Сливница“ и ул. „Вяра“"}
{"url": "http://www.focus-news.net/news/2019/03/19/2636240/stara-zagora-natsionalen-seminar-na-hotelierite-i-restorantyorite-shte-se-provede-na-22-mart.html", "text": "На 22.03.2019 / петък / от 14.00 часа в зала 2 на хотел Верея ще се проведе информационен семинар-дискусия, организиран от Българската хотелиерска и ресторантьорска асоциация (БХРА). Това съобщиха от пресцентъра на Община  Стара Загора . В нея ще участва ресорният зам.-кмет на Община Стара Загора Красимира Чахова. На форума ще присъстват експерти от туристическото ведомство, Министерството на културата, Комисията за защита на личните данни, Софтуерна асоциация и др.  Участниците ще обсъдят актуални за бранша теми като въвеждането на Единната система за туристическа информация (ЕСТИ), измененията в Закона за авторското право, делегиращи нови функции на общините, прилагането на Общия регламент за защита на данните, прилагането на Наредбата за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин. Ще бъде представен Националният браншови кодекс на поведение относно прилагането на Общия регламент за защита  на личните данни. В дневния ред е включено и обсъждане, дискусия и отчет за предприетите действия към държавните институции, относно проекта на БХРА за реформа на икономическата среда за развитие на заведенията за хранене и развлечение от областта на туризма, посредством средствата и механизмите на фискалната политика /намаляване на ДДС в ресторантьорския бранш като част от туристическата индустрия/. \r\nВъв форума могат да участват всички заинтересовани лица от бранша.", "date": "2019.03.19", "title": "Стара Загора: Национален семинар на хотелиерите и ресторантьорите ще се проведе на 22 март"}
{"url": "http://www.focus-news.net/news/2019/03/19/2636219/krasimir-yurukov-kmet-na-selo-katunitsa-nad-300-000-leva-e-stoynostta-na-ukrepitelnite-deynosti-na-podpornata-stena-na-reka-chaya.html", "text": "Укрепителните дейности на подпорната стена на река Чая в землището на село Катуница са вече на финал, каза за  Радио „Фокус“-Пловдив  кметът на селището Красимир Юруков. По думите му основното и най-важното нещо е било водите на реката отново да текат в коритото й. Той добави, че е извършено почистване на храсти, саморасляци, дървета, които от 30 години не са били почиствани в участък от 1 км. „Реката изглежда по съвсем различен начин. Разливните тераси са заскалени и от двете страни. Бреговете и дигите са направени“, каза още Юруков. По думите му в близките няколко дни подпорната стена на реката вече ще е готова, като предстои да се излее железобетон. Стойността на укрепителните дейности е над 300 000 лева. Кметът припомни, че подпорната стена на река Чая в землището на село Катуница подаде преди около 2 месеца. Участък от около 100 метра от нея бе пропукан и наклонен към реката заради нерегламентирано извличане на пясък от коритото й. Подпорната стена е строена през 80- те години като железобетонна конструкция и досега не е била укрепвана или ремонтирана. След назначена комисия от експерти от „Напоителни системи“ ЕАД и Басейнова дирекция „Източнобеломорски район“ бе започнато укрепване на съоръжението. Юруков добави, че в момента са внесени две преписки в Окръжна прокуратура срещу фирмата. „Сигурен съм и вярвам в прокуратурата, в полицията, че нещата ще бъдат доведени до край и виновникът ще получи заслуженото“, каза още кметът. \r\nМария РУСЕВА", "date": "2019.03.19", "title": "Красимир Юруков, кмет на село Катуница: Над 300 000 лева е стойността на укрепителните дейности на подпорната стена на река Чая"}
{"url": "http://www.focus-news.net/news/2019/03/19/2636241/sofiya-mazh-e-osaden-na-8-mesetsa-zatvor-za-telefonna-izmama.html", "text": "Мъж е осъден на 8 месеца затвор за телефонна измама. Това съобщиха от пресцентъра на  Прокуратура на Република България . С присъда на СРС по внесен от СРП обвинителен акт, Х. Василев. Той е обвинен за това, че на 15 септември 2015 г. за времето от 17.00 до 19.30 часа с цел да набави за себе си или за другиго имотна облага, действайки в съучастие с друго неустановено по делото лице (което от своя страна в телефонен разговор заблудило Е. Т., че е лекар от „Пирогов“, че дъщеря ѝ си е счупила гръбнака след претърпяно ПТП и има нужда от операция, за която ще бъде необходима сумата от 16 000 лв., които следва да се заплатят на изпратено от него лице пред мол „Сердика“), е поддържал заблуждение у Т., че именно той е изпратеното от лекаря лице и следва да вземе парите за операцията на дъщеря ѝ, като с това причинила на Т. имотна вреда в размер на 5 000 лв. На Василев е наложено наказание „Лишаване от свобода“ за срок от 8 месеца.", "date": "2019.03.19", "title": "София: Мъж е осъден на 8 месеца затвор за телефонна измама"}
{"url": "http://www.focus-news.net/news/2019/03/19/2636244/sofiyska-rayonna-prokuratura-zadarzha-mazh-za-otpravena-zakana-s-ubiystvo-v-usloviyata-na-domashno-nasilie.html", "text": "Софийска районна прокуратура задържа мъж за отправена закана с убийство в условията на домашно насилие. Това съобщиха от пресцентъра на  Прокуратура на Република България . Мъжът с инициали И., на 41 години, е привлечен към наказателна отговорност за това, че на 17 март 2019 г. в с. Кокаляне се заканил с убийство на Н. с думите: „Ще те убия и като те погребат ще те изровя!...“. След това ударил Н. с юмрук в лявата част на челото. Заканата би могла да възбуди основателен страх за осъществяването ѝ у Н, като е отправена в условията на домашно насилие. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, след изтичане на които той ще бъде приведен в сградата на СРС – за разглеждане на искане за вземане спрямо него на мярка за неотклонение „Задържане под стража“.", "date": "2019.03.19", "title": "Софийска районна прокуратура задържа мъж за отправена закана с убийство в условията на домашно насилие"}
{"url": "http://www.focus-news.net/news/2019/03/19/2636234/plovdiv-zhoro-dzhevizov-koyto-be-ubit-ot-d-r-ivan-dimitrov-pri-opit-da-krade-ot-doma-mu-e-bil-pod-vazdeystvie-na-narkotitsi.html", "text": "Жоро Джевизов, който бе убит от д-р Иван Димитров при опит да краде от дома му, е бил под въздействие на наркотици по време на инцидента. Тава съобщи извън съдебната зала прокурорът по делото Георги Пенев, предаде репортер на  Радио „Фокус” - Пловдив . Според прокурора съществуват данни, че Златка Атанасова - жената, с която той е живеел на съпружески начала, е намерила у него наркотици, с които той се е бил „надрусал”, преди да отиде да краде у доктора. \r\nСъдебният състав днес настоя на делото да присъства и Атанасова и го отложи, тъй като тя не е била законно призована. Според прокурор Пенев, няма пречка делото да продължи, дори и тя да не се яви при следващото заседание, насрочено за 13 май.  \r\nРодителите на Жоро Джевизов казват, че не знаят къде е тя, но неофициално се говори, че е в чужбина. Децата се гледат от бабата и дядото. Според адвоката на убития показанията на Златка Атанасова не са важни по делото, но тя има право да присъства на заседанията и да предявява искове. \r\nЦветана ТОНЧЕВА", "date": "2019.03.19", "title": "Пловдив: Жоро Джевизов, който бе убит от д-р Иван Димитров при опит да краде от дома му, е бил под въздействие на наркотици"}
{"url": "http://www.focus-news.net/news/2019/03/19/2636242/inzh-zhivko-nedelev-ekipat-na-integriraniya-proekt-za-podobryavane-na-vodniya-sektor-v-grad-dobrich-ne-nosi-otgovornost-za-nalyaganeto-vav-vodoprovodnata-mrezha.html", "text": "Екипът на интегрирания проект за подобряване на водния сектор в град Добрич не носи отговорност за налягането във водопроводната мрежа. Това заяви на пресконференция ръководителят на проекта инж. Живко Неделев по повод запитвания от граждани, предаде кореспондент на  Радио „Фокус” – Варна . „Ако някой спекулира с това, е крайно време да стане ясно на всички, че този, който водоснабдява град Добрич, това е операторът ВиК – АД. Няма друг оператор и никой друг няма право да се меси в тяхната работа, за да осъществят нормално водоподаване до всички абонати. Има си закони в тази държава и те трябва да бъдат спазвани. Даже и по време на строителството отговорник за нормалното водоподаване е операторът. Никога не е бил изпълнителят на строителните дейности, нито възложителят на тези строителни дейности“, каза инж. Живко Неделев. Той допълни, че е възможно по време на строително-монтажните работи да е имало проблеми с водоснабдяването, породени от дейностите. Сега обаче полагането на нови водопроводни тръби е приключено на 100%, мрежата е пусната в експлоатация и би следвало операторът да преразгледа системата за водоснабдяване, за да не изпитва градът затруднения. „Операторът е този, който експлоатира цялата мрежа, включително помпени станции, денонощни изравнители. Няма как някой друг да бъде виновен, ако има виновен въобще и има аномалии във водоснабдителната система“, каза още инж. Живко Неделев и подчерта, че повече с тази тема не бива да се спекулира.  \r\nЖулиета НИКОЛОВА", "date": "2019.03.19", "title": "Инж. Живко Неделев: Екипът на интегрирания проект за подобряване на водния сектор в град Добрич не носи отговорност за налягането във водопроводната мрежа"}
{"url": "http://www.focus-news.net/news/2019/03/19/2636247/marin-krachunov-kmet-na-selo-dragomirovo-okolo-20-dushi-se-vklyuchiha-v-kushiite-za-todorovden-v-seloto.html", "text": "Около 20 души се включиха в кушиите за Тодоровден в свищовското село Драгомирово. Това каза в предаването „Добре дошли в Свищов“ на  Радио „Фокус“ – Велико Търново  кметът на населеното място Марин Крачунов. Той посочи, че това е първият голям пролетен празник, който предците ни са чествали в миналото, известен още като Конският Великден. „Народът го свързва с надеждата за плодородие. На празничната трапеза се слагат потни ястия, а кушиите заемат централно място в обичаите. Традициите са разделени по равно между мъжете, които участват в надпреварите и жените, младите булки, от които получават право за пръв път да месят хляб в къщата на съпруга си. Обредните пити се проверяват от свекървите и се раздават на близките“, каза още Марин Крачунов. Той добави, че организирането на именно такива прояви свидетелства за приемствеността между млади и стари в Драгомирово. В отбелязването на Тодоровден са се включили хора на възраст от 2 до 80 години. Участваха още депутати, представители на Община Свищов, общественици и стотици жители  и гости на селото. \r\nТодоровден беше отбелязан и в село Вардим, където на стадиона се бяха събрали, както публика и гости, така и участниците в конските кушии. Отец Христо отправи своята благословия за здраве, а кметът на селото Сенка Добрева поздрави участниците и гостите, и изрази радостта си от това, че българските традиции са живи. Оспорвано надбягване се очерта и тук, а празничното настроение остана през целия ден. \r\nЛуиза ТРАНЧЕВА", "date": "2019.03.19", "title": "Марин Крачунов, кмет на село Драгомирово: Около 20 души се включиха в кушиите за Тодоровден в селото"}
{"url": "http://www.focus-news.net/news/2019/03/19/2636246/mariya-grozdanova-obshtina-blagoevgrad-370-000-lv-sa-predvidenite-sredstva-po-proekta-za-osiguryavane-funktsioniraneto-na-oblasten-informatsionen-tsentar-za-perioda-2019-2021-g.html", "text": "370 000 лв. са предвидените средства по проект „Осигуряване функционирането на Областен информационен център - Благоевград през периода 2019-2021 година“. Това каза за  Радио „Фокус“ - Пирин  Мария Грозданова, директор на Дирекция „Европейски проекти и програми“ в Община Благоевград. „Тези средства обезпечават абсолютно заплатите на тримата служители, които са на разположение на гражданите за информация в Областния информационен център. Те обезпечават издаването на промоционални материали, провеждането на информационни събития в цялата област. Средствата ще подсигурят едно безпроблемно функциониране на ОИЦ - Благоевград до 2021 година“, посочи тя. Експертът уточни, че 100% е безвъзмездното финансиране за Община Благоевград като бенефициент, 85% е финансирането от Европейския съюз и 15% е националното съфинансиране. \r\nНатали СТЕФАНОВА", "date": "2019.03.19", "title": "Мария Грозданова, Община Благоевград: 370 000 лв. са предвидените средства по проекта за осигуряване функционирането на Областен информационен център за периода 2019-2021 г."}
{"url": "http://www.focus-news.net/news/2019/03/19/2636249/stoyan-yovchev-obshtina-peshtera-15-konya-bez-identifikatsionen-chip-sa-bili-umartveni-v-obshtinata-za-poslednite-dve-godini.html", "text": "15 коня без идентификационен чип са били умъртвени в община Пещера за последните две години. Това съобщи за  Радио „Фокус“ – Пазарджик  Стоян Йовчев, експерт в Общината. По думите му през 2017 г. са умъртвени 5 коня без чип, а през 2018 г. - 10 животни. Те са предадени за обезвреждане в екарисаж. „От много години проблем за институциите в Пещера е именно свободното пускане на коне. Данните от 2017 г. до 8 март тази година показват, че са уловени 29 коня, като от тях само 13 са били с чип. Техните собственици са заплатили по 100 лв. глоба за всяко едно от животните. Два от конете са били собственост на жител на община Кюстендил. С помощта на полицията в Пещера той е издирен и глобен. При установяване на нарушение официалните ветеринарни лекари незабавно уведомяват писмено директора на съответната ОДБХ, който издава разпореждане по образец за отнемане на животните в полза на държавата или умъртвяването им на място и насочването им за обезвреждане в обект за обезвреждане на странични животински продукти“, уточни Йовчев. Той допълни, че задълженията на органите на местното самоуправление по отношение на селскостопанските животни се регламентира от Закона за ветеринарномедицинската дейност. Община Пещера реагира на всеки сигнал за установени свободно движещи се животни - коне, крави, овце, кози по улиците на града, а в населените места се работи съвместно с кметовете на Радилово и Капитан Димитриево, които също имат отговорност по закон. \r\nАлбена ЖИЛЕКОВА", "date": "2019.03.19", "title": "Стоян Йовчев, Община Пещера: 15 коня без идентификационен чип са били умъртвени в общината за последните две години"}
{"url": "http://www.focus-news.net/news/2019/03/19/2636248/sofiyska-rayonna-prokuratura-zadarzha-litse-za-otpraveni-poreditsa-zakani-s-ubiystvo.html", "text": "Софийска районна прокуратура задържа лице за отправени поредица закани с убийство. Това съобщиха от пресцентъра на  Прокуратура на Република България . Р., на 45 години, е привлечен към наказателна отговорност за това, че на 17 март 2019 г. за периода от 18.30 до 23.00 часа в в жилище в София, при условията на продължавано престъпление, се е заканил с убийството на И. (с която той живеел на „семейни начала“, имали и общо дете). Това заканване би могло да възбуди основателен страх за осъществяването му, както следва: \r\n- на 17 март 2019 г. около 18.30 часа в жилището се заканил с убийство на И. и нейни ближни (общата им дъщеря А.), като им заявил: „Ще ви убия със сабята!“ и това заканване би могло да възбуди основателен страх за осъществяването му у И. \r\n- на 17 март 2019 г. около 23.00 часа в жилището се е заканил с убийство на И. и нейни ближни (общата им дъщеря А.), като им заявил: „След като ме пуснат от районното, ще дойда и ще ви отрежа главата със сабята!“ и това заканване би могло да възбуди основателен страх за осъществяването му у И. \r\nТой е обвинен и за това, че на 17 март 2019 г. около 18.30 часа в жилището се е заканил с убийство на дъщеря си А. и нейната майка И., като им заявил: „Ще ви убия със сабята!“ и това заканване би могло да възбуди основателен страх за осъществяването му у А. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му  в сградата на СРС на 20 март 2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.03.19", "title": "Софийска районна прокуратура задържа лице за отправени поредица закани с убийство"}
{"url": "http://www.focus-news.net/news/2019/03/19/2636251/delegatsiya-na-komisiyata-po-evropeyska-integratsiya-na-narodnata-skupshtina-na-sarbiya-shte-bade-na-ofitsialno-poseshtenie-v-balgariya.html", "text": "Делегация на Комисията по европейска интеграция на Народната скупщина на Сърбия ще бъде на официално посещение в България на 20 и 21 март 2019 г. Това съобщиха от пресцентъра на  Народното събрание . Визитата е по покана на председателя на Комисията по европейски въпроси и контрол на европейските фондове Кристиан Вигенин.  \r\nЗаместник-председателят на Народното събрание Явор Нотев ще разговаря със сръбските парламентаристи на 20 март 2019 г. в 10.30 часа в зала „Изток“ на парламента. Гостите ще се срещнат в 11.30 часа и с народните представители от Групата за приятелство България - Сърбия.  \r\nВ 15.00 часа в зала 134 на Народното събрание сръбската парламентарна делегация ще разговаря с депутатите от Комисията по европейски въпроси и контрол на европейските фондове.  \r\nПо време на визитата си делегацията на Комисията по европейска интеграция на Народната скупщина на Сърбия ще има срещи с вицепрезидента Илияна Йотова и със заместник-министъра на външните работи Емилия Кралева.", "date": "2019.03.19", "title": "Делегация на Комисията по европейска интеграция на Народната скупщина на Сърбия ще бъде на официално посещение в България"}
{"url": "http://www.focus-news.net/news/2019/03/19/2636250/burgas-s-praznichna-programa-v-pomorie-shte-badat-otbelyazani-natsionalniya-praznik-na-gartsiya-i-golemiya-hristiyanski-praznik-blagoveshtenie.html", "text": "С празнична програма в Поморие ще бъдат отбелязани националния празник на Гърция и големия християнски празник Благовещение. Това съобщиха от пресцентъра на  Община Поморие . На 23 март 2019 г. от 17.00 часа в залата на Народно читалище „Просвета 1888“ Българо-гръцко дружество „Анхиало” – Поморие организира тържествен концерт, посветен на националния празник на Република Гърция и големия християнски празник Благовещение. Специално участие в програмата ще вземат хор и оркестър от музикалното училище в град Волос. На 25 март 2019 г. от 10.30 часа в храм „Рождество Богородично“ ще бъде отслужен възпоменателен молебен по случай 198-ата годишнина от освобождението на Гърция от турско робство.", "date": "2019.03.19", "title": "Бургас: С празнична програма в Поморие ще бъдат отбелязани националния празник на Гърция и големия християнски празник Благовещение"}
{"url": "http://www.focus-news.net/news/2019/03/19/2636253/razgrad-politsiyata-razsledva-ubiystvoto-na-9-kucheta-v-isperih.html", "text": "Полицията разследва убийството на 9 кучета в Исперих. Това съобщиха от  ОДМВР - Разград . 52-годишна жена от Исперих е подала сигнала в 08.25 часа на 18 март. Тя съобщила, че на три места в град Исперих са открити общо 9 умъртвени кучета. Животните са смесена порода и са откарани за експертиза във ветеринарна клиника в Разград. По случая е образувано досъдебно производство.", "date": "2019.03.19", "title": "Разград: Полицията разследва убийството на 9 кучета в Исперих"}
{"url": "http://www.focus-news.net/news/2019/03/19/2636229/republika-makedoniya-ek-podkrepi-protestite-v-belgrad-koito-kulminiraha-s-nahluvaneto-v-darzhavnata-televiziya.html", "text": "Говорителят на Европейската комисия Мая Кочиянчич подкрепя протестите в Сърбия, които кулминираха в събота вечерта с нахлуване на демонстрантите, начело с лидерите на опозицията, в сградата на държавната телевизия, съобщи „Пресинг ТВ“, предава опозиционното  скопско електронно издание „Република“ . \r\n На въпрос на журналист, защо Европейският съюз не е осъдил нападението, в хода на което имаше инциденти, а веднага осъди групата в Македония, която на 27 април влезе в македонския парламент, Кочиянчич отговори: \r\n„Докато правото на гражданите да участват в мирни демонстрации е и остава основна характеристика и основната ценност на демокрацията и трябва да бъде зачитано, протестите трябва да останат спокойни и в рамките на закона, какъвто беше случаят преди уикенда.Мирно и сдържано е от ключово значение. Парламентът е място, където трябва да се осигури пространство за дебати и дискусии с цел да се намерят общи решения и да се отговори на проблемите на обществото. Също така е от ключово значение структурният диалог с гражданското общество“, заяви говорителят на пред „Пресинг ТВ“. \r\nПревод и редакция:", "date": "2019.03.19", "title": "„Република“ (Македония): ЕК подкрепи протестите в Белград, които кулминираха с нахлуването в държавната телевизия"}
{"url": "http://www.focus-news.net/news/2019/03/19/2636255/veliko-tarnovo-s-praznichni-proyavi-pensionerskite-klubove-ot-obshtina-svishtov-shte-otbelezhat-nastapvaneto-na-proletta.html", "text": "С празнични прояви пенсионерските клубове от община Свищов ще отбележат настъпването на пролетта. Очаква се в проявите да се включат между 300 и 320 човека. Това каза в предаването „Добре дошли в Свищов“ на  Радио „Фокус“ – Велико Търново  Мария Радулова, председател на културен клуб на пенсионера „Щастливеца“. Тя уточни, че два пъти в годината възрастните хора от района провеждат подобни срещи. „Тези срещи събират бивши съученици, бивши колеги, приятели, в същото време се създават нови приятелства. Познаваме се добре и се чувстваме като семейство, което не само празнува заедно, а заедно посреща и лошите моменти“, добави Мария Радулова. Срещата ще се проведе на 20 март. На 23 март пенсионерите от клуб „Щастливеца“ ще гостуват в село Козловец, където ще пресъздадат обичая „на гости с бяло сладко“. „Предвидили сме и музикално поздрави, много изненади, а освен това всеки един посетител ще получи и характерното за миналото бяло сладко, с което са се гощавали гостите във всеки един български дом“, каза още Радулова. \r\nСледващата проява, която пенсионерите организират ще е през април. Тогава те ще отбележат Великден с два конкурса – за най-красиво боядисано яйце и за най-вкусен козунак. \r\nЛуиза ТРАНЧЕВА", "date": "2019.03.19", "title": "Велико Търново: С празнични прояви пенсионерските клубове от община Свищов ще отбележат настъпването на пролетта"}
{"url": "http://www.focus-news.net/news/2019/03/19/2636257/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-programata-za-praznika-na-grada-na-22-mart.html", "text": "Въвежда се временна организация на движението във връзка с програмата за празника на града на 22 март. Това съобщиха от пресцентъра на  Община Велико Търново . За подготовката и реализацията на програмата за празника на Велико Търново ще настъпят следните временни промени в организация движението на МПС: Затваряне на движението : \r\n- за времето от 09.30 до 18.30 часа улица „Васил Левски“ в участъка от Студентски стол № 2 до сградата на Община велико Търново; \r\n- за времето от 09.00 часа до преминаване на празничното шествие се затваря следният маршрут : каменния мост на река Янтра, улица „Климент Охридски“, площад „Цар Асен I“, улица „Иван Вазов“, улица „Велчо Джамджията“, площад „Велчова завера“, улица „Стефан Стамболов“, и улица „Независимост“ до сградата на Община Велико Търново; \r\n- за времето от 16.30 до 17.30 часа улица „Сергей Румянцев“ ; \r\n- за времето от 17.30 часа до преминаване на участниците в „Стрийт парад“ поетапно ще бъдат затваряни и освобождавани улиците по маршрут: улица „България“ (от Областен информационен център до кръстовището с улица „Васил Левски“) и в продължение на улица „Васил Левски“ до сградата на Община Велико Търново, улица „Независимост“, улица „Стефан Стамболов“, до площад „Велчова завера“, улица „Велчо Джамджията4, улица „Иван Вазов“, площад „Цар Асен I“ и улица „Никола Пиколо“; \r\n- за времето от 18.30 до 21.00 часа площад „Цар Асен Iулица „Климент Охридски“, улица „Читалищна“, улица „Независимост“, улица „Стефан Стамболов“, улица „Велчо Джамджията“, улица „Иван Вазов“, улица „Никола Пиколо“. Освобождаване на улични площи от паркирали пътни превозни средства : \r\n- за времето от 09.00 часа до преминаване на празничното шествие от каменния мост на река Янтра, улица „Климент Охридски“, площад „Цар Асен I“, улица „Иван Вазов“, улица „Велчо Джамджията“, площад „Велчова завера“, улица „Стефан Стамболов“, и улица „Независимост“ до сградата на Община Велико Търново; \r\n- за времето от 09.30 до 18.30 часа улица „Васил Левски“ в участъка от Студентски стол № 2 до сградата на Община Велико Търново; \r\n- за времето от 16.30 до 17.30 часа улица „Сергей Румянцев“; \r\n- за времето от 18.30 до 21.00 часа площад „Цар Асен I“, улица „Иван Вазов“, улица „Никола Пиколо“. Временни промени в разписанието и маршрута на движение на някой основни градски линии : \r\n- линия №5 – от 6.00 до 21.20 часа от началната спирка в кв. „К. Фичето” се изпълнява на всеки кръгъл час и на всяка 20-а минута от часа, а от пл.”Цар Асен I” на 30-а и 56-а минута от часа. След 9.00 часа курсовете се изпълняват до ул. „Крайбрежна; \r\n- линия №13 – от 6.10 до 20.30 часа от началната спирка в кв. „Бузлуджа” се изпълнява на всяка 10-а и 30-а минута от часа, а от ВТУ на 3-та и 43-та минута от часа; \r\n- линия №20 – от 6.40 до 20.40 часа от начална спирка в кв. „Бузлуджа” на всяка 40-а минута от часа. След 9.30 часа маршрутът се изпълнява до „Летен театър”; \r\n- линия №40 - пътува с нормално разписание, като след 9.30 часа маршрутът се изпълнява до „Летен театър”; \r\n- линия №50 – от начална спирка в зона „В” се изпълняват курсовете в 7.00, 8.00 часа и от 7.30 до 20.30  часа на всяка 30-а минута от часа. От спирка „Мавриков” в 7.25, 8.25 часа и от 7.00 до 20.55 часа на всяка 55-а минута от часа. След 9.30 часа маршрутът преминава през ВТУ; \r\n- линия №110 пътува с нормално разписание, като след 9.30 часа маршрутът се изпълнява до „Летен театър”. \r\nКурсът за с. Беляковец в 16.20 не се изпълнява.", "date": "2019.03.19", "title": "Велико Търново: Въвежда се временна организация на движението във връзка с програмата за празника на града на 22 март"}
{"url": "http://www.focus-news.net/news/2019/03/19/2636254/milena-damyanova-komisiya-po-obrazovanieto-i-naukata-samo-za-silistra-investitsiite-v-karierno-orientirane-studentski-i-uchenicheski-praktiki-sa-nad-2-mln-lv.html", "text": "Само за Силистра инвестициите в кариерно ориентиране, студентски и ученически практики са над 2 млн. лв. Това заяви председателят на Комисията по образованието и науката и народен представител от ГЕРБ Милена Дамянова по време на граждански диалог на тема образование, съобщиха от пресцентъра на  ПП ГЕРБ . Събитието, което е част от серията граждански диалози под надслов „Европа в нашия дом“, се проведе в Силистра и събра на едно място над 400 души – голяма част от които работят именно в сферата на образованието. \r\nВ гражданския диалог взеха участие също министърът на образованието и науката Красимир Вълчев, кметът на община Силистра д-р Юлиян Найденов, евродепутатът от ГЕРБ/ЕНП Емил Радев, народният представител от ГЕРБ - Силистра Алтимир Адамов и областният управител Ивелин Статев.  \r\nПо думите на Милена Дамянова никакви пари, програми и европейски проекти не могат да променят нещата в българската образователна система към по-добро, ако ние самите не работим с нужната мотивация и не следваме конкретни практики, които отговарят на нашите цели, а те са – развита образователна система, силна икономика и възможности за личностно развитие. \r\n„Профилната структура на образованието трябва да бъде в синхрон с потребностите на пазара на труда, същото се отнася и за учебното съдържание. Професионалното образование е начинът да задържим децата в образователната система и да се справим с недостига на кадри в различни сфери“, каза на свой ред по време на форума просветният министър Красимир Вълчев. Той анонсира и предстоящите проекти, финансирани със средства от ЕС и националните програми, чрез които ще бъдат създадени дигитални уроци за учениците, възможности за обмяна на добри практики между различни учебни заведения, както и за учителска квалификация. \r\n„Да сме част от ЕС носи редица позитиви за българското образование. Освен непрекъснатото модернизиране на материалната база, ние можем успешно да въвеждаме европейски модели на образование у нас“, коментира Красимир Вълчев. Според него всичките усилия на правителството да подобри образователната система в България не биха дали нужния ефект, ако не се инвестира и в по-добро учителско заплащане. „Неслучайно сме поели ангажимент за двойно увеличение на възнагражденията до края на мандата през 2021 г. Вярваме, че това ще доведе до по-голям интерес към професията и към привличане на млади преподаватели“, отбеляза той. \r\nРаботим за автоматично взаимно признаване на дипломите в ЕС, така че да не минават през сложния административен процес на слагане на апостил и легализация. Това коментира евродепутатът от ГЕРБ/ЕНП Емил Радев. „ Наскоро влезе в сила регламент, по който активно работих - за премахване на апостилите и нуждата от легализация на редица документи за гражданско състояние. На този етап дипломите и удостоверенията за квалификационните степени не са сред тях, но след две години, когато Европейската комисия ще оцени ефекта от предприетите промени, очаквам приложното поле на регламента да се разшири”, посочи Радев.  \r\n„Вярвам в потенциала на младите хора в България и се надявам, че чрез подобни граждански диалози ще обединим усилия за развитието на този потенциал. Защото образованието е инвестиция в бъдещето!”, категоричен бе евродепутатът от ГЕРБ/ЕНП. \r\n „Най-добрите инвестиции са в образованието“, каза на свой ред домакинът на форума – кметът на Силистра д-р Юлиян Найденов. Той благодари на Министър Вълчев за това, че поддържа активна комуникация с представителите на образователните среди в Силистра и бе категоричен, че в областта ясно се виждат резултатите от приоритетната дейност на правителството в сектора.", "date": "2019.03.19", "title": "Милена Дамянова, Комисия по образованието и науката: Само за Силистра инвестициите в кариерно ориентиране, студентски и ученически практики са над 2 млн. лв."}
{"url": "http://www.focus-news.net/news/2019/03/19/2636256/kmetat-na-sofiya-yordanka-fandakova-shte-zadeystvame-spirane-na-dogovora-za-remont-na-gradinkata-pri-sv-kliment-ohridski-zaradi-nekachestveno-izpalnenie.html", "text": "Ще задействаме спиране на договора за ремонт на градинката при „Св. Климент Охридски“ заради некачествено изпълнение. \r\nТова каза кметът на София Йорданка Фандъкова пред журналисти по време на проверката на ремонта на градинката „Св. Климент Охридски“, предаде репортер на  Агенция „Фокус“ . „Ще задействаме един от членовете на договора - чл. 12, който казва, че при констатиране на некачествено изпълнение възложителят може да спре изпълнението на договора до отстраняването на тези забележки, като за това не влияе върху срока за изпълнение на проекта т.е. след това те не могат да се оправдаят с тези дни“, заяви Фандъкова.  \r\n„Да направят всичко възможно, да се мобилизират и в рамките на колкото дни те преценят да отстранят всички бележки, които са има направени“, добави тя. Фандъкова обясни, че задействането на чл. 12 е предпоследната фаза при спирането на проекта и с това Столична община казва, че няма да допусне да се плащат пари за недобре свършена работа.  \r\nАко те продължават така и срокът изтече, ще бъдат наложени санкции, коментира кметът. \r\nТеодора ПАТРОНОВА", "date": "2019.03.19", "title": "Кметът на София Йорданка Фандъкова: Ще задействаме спиране на договора за ремонт на градинката при „Св. Климент Охридски“ заради некачествено изпълнение"}
{"url": "http://www.focus-news.net/news/2019/03/19/2636258/kyustendil-v-ramkite-na-sedmitsa-v-oblastta-sa-vazniknali-70-pozhara.html", "text": "В рамките на седмица в областта са възникнали 70 пожара. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ за времето от 11 до 19 март в областта са възникнали 10  пожара с преки материални загуби и 60 пожара без преки материални загуби. При 62 от пожарите причината за тяхното възникване е небрежност при боравене с открит огън. При възникналите  пожари с материални загуби са унищожени 10 дка широколистна гора, сгради с площ 200 кв. м, 2  фургона и 15 кв. м покривна конструкция.  \r\n„Пролетното време през последните дни е предпоставка за усложняване на пожарната обстановка. Отчита се рязко увеличение на пожарите всяка седмица”, каза Катя Табачка. Въпреки редицата предупреждения на служителите от Регионална дирекция „Пожарна безопасност и защита на населението” и съставените актове за административни нарушения, продължава паленето на отпадъци и сухи треви, водещо до сериозни последици за горския, полски и жилищен фонд. В рамките на седмица са съставени седем акта по Закона за МВР, касаещи установяване на административни нарушения, за изгаряне на сухи растителни отпадъци. Административната санкция е от 200 до 2000 лева. \r\nВенцеслав ИЛЧЕВ", "date": "2019.03.19", "title": "Кюстендил: В рамките на седмица в областта са възникнали 70 пожара"}
{"url": "http://www.focus-news.net/news/2019/03/19/2636245/kmetat-na-sofiya-yordanka-fandakova-ne-sam-dovolna-ot-zaklyuchitelniya-etap-na-remonta-na-gradinkata-sv-kliment-ohridski-nyama-da-dopusna-da-se-priklyuchva-obekta-pri-neotstraneni-zabelezhki.html", "text": "Не съм доволна от заключителния етап на ремонта на градинката „Св. Климент Охридски“. Това каза кметът на София Йорданка Фандъкова пред журналисти по време на проверката на ремонта на градинката „Св. Климент Охридски“, предаде репортер на  Агенция „Фокус“ . „В момента не говорим дали съм доволна или не съм доволна. Очевидно е, че не съм доволна от това, което виждам и няма кой да е доволен. Получихме писмо от изпълнителя, който иска да се състави комисия за приемането на първия етап от проектите за 4-та зона. Припомням, че първият етап са двете градинки „Кристал“ и „Св. Климент Охридски“, както и улица „Московска“. Очевидно е, че не са готови“, допълни столичният кмет.  \r\nФандъкова обясни, че Надзорът още в края на февруари е описал много детайлно всички бележки, които има и е поставил искането за отстраняване на тези забележки. „На 14 март след получаването на писмото от изпълнителя, че са готови, Надзорът е изпратил писмо, в което ясно казва, че не са отстранени забележките. Според мен при неотстранени забележки да се иска приемателна комисия и приключване на обект, то означава само едно - че се търси начин да се оправдаят за санкциите, които предстоят впоследствие. Такова нещо аз няма да допусна\", обясни тя. \r\nНито общината, нито кметът редят павета, но ще защитя по всякакъв начин европейските средства, които с толкова труд успяхме да осигурим за тези проекти“, каза още кметът. \r\nТеодора ПАТРОНОВА", "date": "2019.03.19", "title": "Кметът на София Йорданка Фандъкова: Не съм доволна от заключителния етап на ремонта на градинката „Св. Климент Охридски“, няма да допусна да се приключва обекта при неотстранени забележки"}
{"url": "http://www.focus-news.net/news/2019/03/19/2636261/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на вход и изход, преминаването се осъществява без забавяне. \r\nМария ПОПЧЕВА", "date": "2019.03.19", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/03/19/2636252/vecherne-novosti-sarbiya-bozhko-obradovich-izleze-nachelo-na-protestite-v-belgrad.html", "text": "Главната роля в нахлуването на група демонстранти в сградата на сръбската държавна телевизия РТС, както и на протестите пред президентството в неделя, изигра лидерът на партия „Двери“ Божко Обрадович, заради което в обществеността се говори, че по този начин той се е наложил като лидер на демонстрациите срещу Вучич, пише  електронното издание на белградския ежедневник „Вечерне новости“ . \r\nЛидерите на опозиционният блок „Съюз за Сърбия“ (СзС), въпреки че от месеци участват в протестите „Един от пет милиона“, не бяха на преден план до миналия уикенд. Твърдеше се, че това е граждански протест. Въпреки това през почивните дни те поеха диригентската палка, а ключовата роля изигра Обрадович. \r\nБоян Клачар, изпълнителен директор на неправителствената организация CeSID, казва, че независимо от това кой е формалният организатор, вижда ключовата роля на СзС от самото начало. \r\n„Това, което се промени в събота е, че лидерите на СзС станаха по-видими от преди. Обрадович се показа като най-силният и компетентен да поеме инициативата. Въпросът е, дали това се е случило по негова инициатива, или в СзС са преценили, че той, като десничар, е по-подходящ да застане начело в този момент. Дилемата не е защо Обрадович излезе на първи план, а защо тези, които се обявяват за друг вид протест, се оттеглиха и оставиха празно пространство“, заяви експертът. \r\nЛидерът на „Сръбската Демократическа партия“ (СДП) Зоран Лутовац смята, че Обрадович се е превърнал в главен организатор на протестите. Той заяви пред телевизия N1:  \r\n„Ако Обрадович е бил първият, който е влязъл там, нормално е той да ги призове да се оттеглят. Той може да контролира най-недоволните и склонни към екстремизъм и може да влияе най-много на тях, но решенията около това кой каква роля ще има се взимат в Съюза“. \r\nЕдин от лидерите на СзС Драган Джилас каза един ден след нахлуването в РТС, че то не е планирано или съгласувано на ниво „Съюз за Сърбия“. По неговите думи, мнозинството от протестиращите са били на улица Таковска и изобщо не са разбрали какво се случва. \r\nПревод и редакция:", "date": "2019.03.19", "title": "„Вечерне новости“ (Сърбия): Божко Обрадович излезе начело на протестите в Белград"}
{"url": "http://www.focus-news.net/news/2019/03/19/2636260/arh-zdravko-zdravkov-stolichna-obshtina-ustanovenite-zabelezhki-v-remonta-na-gradinkata-sv-kliment-ohridski-ne-sa-proektantska-greshka-a-greshka-na-izpalnitelya.html", "text": "Установените забележки в ремонта на градинката „Св. Климент Охридски“ в столицата не са проектантска грешка, а грешка на изпълнителя. Това каза главният архитект на Столична община Здравко Здравков пред журналисти по време на проверка на ремонта в градинката, предаде репортер на  Агенция „Фокус“ . „Имаме поредица от забележки. Има разминаване в зануляването на фугите. Направихме бележка по отношение на монтирането на обрушени елементи, които трябваше да бъдат подменени. Очевидно те не са подменени и са замазани с материал, който е чист теракол. Би трябвало да се използва материал, който е за външна употреба. Убеден съм, че всяка една от тези плочки трябва да бъде проверена наново и да бъде подменена. Контактната зона със съществуващите бордюри в момента отново е наплескана с циментова замазка, не знам какъв е материалът. Това, че не са изрязани елементите по периферията е изключително недобро изпълнение. Не е проектантска грешка, а изцяло грешка на изпълнителя.  \r\nАрх. Здравков уточни, че проектант, надзорник и строител трябва да седнат на една маса и да преглеждат забележките една по една и цялата нивелация.  \r\nСпоред него е необходима една контролна геодезия, тъй като има кривини в самото изпълнение, както и да се извърши проверка дали се създават локви. „Много са далеч строителите от акт 15, а в същото време в четвъртък ми изпращат покана да подпиша служебно акта. Категорично това няма да се случи, защото в този случай аз като главен архитект съм от страната на възложителя и ще държим да бъдат спазени всички тези забележки“, обясни арх. Здравков.  \r\nТеодора ПАТРОНОВА", "date": "2019.03.19", "title": "Арх. Здравко Здравков, Столична община: Установените забележки в ремонта на градинката „Св. Климент Охридски“ не са проектантска грешка, а грешка на изпълнителя"}
{"url": "http://www.focus-news.net/news/2019/03/19/2636263/pochina-dots-d-r-igor-damyanov-bivsh-ministar-na-obrazovanieto-i-dalgogodishen-prepodavatel-v-unss.html", "text": "Почина доц. д-р Игор Дамянов бивш министър на образованието и дългогодишен преподавател в УНСС. Това съобщиха от Академичното ръководство на  Университета за национално и световно стопанство . \r\n„Доц. Дамянов извървя своя житейски и академичен път с честта и достойнството на уважаван преподавател, дал знания на няколко поколения студенти, на авторитетен учен и компетентен ръководител, на добър и почтен човек, който до края на живота си остана верен на своите възгледи, на обичта си към нашия университет, никога не изневери на традициите, духа и каузата на УНСС\", посочиха от висшето учебно заведение.  \r\n„Доц. Дамянов е пример за безкористна служба на българското висше образование и наука. Често казваше: „Крайно време е да си изясним философията на българското висше образование. Университетът трябва не само образова, но и да възпитава младите хора“. Той работеше за това със страст – и като преподавател, и като управленец. Подкрепяше младите си колеги, отваряше им вратата към академичното израстване, отнасяше се с разбиране, обич и доверие към студентите, насърчаваше ги да знаят и могат повече, да не се отказват от мечтите си\", добавиха от университета.  \r\n„Независимо на каква ръководна позиция беше – заместник-декан и декан на факултет „Международна икономика и политика“, заместник-ректор на УНСС, заместник-министър и министър на образованието и науката и др., доц. Дамянов даваше всичко от себе си за доброто на университета и на България. Правеше го убедено и безкористно. Не предаде съвестта и принципите си, ценностите, които изповядваше. Широкоскроена, ерудирана, благородна и толерантна личност с аристократичен дух, той беше чужд на омразата, завистта и високомерието. Беше сърдечен човек и верен приятел, на когото можеше да се разчита\", добавиха от УНСС.  \r\n„Името на доц. Дамянов ще остане свързано с нашия университет, с българското висше образование и наука, за които работеше със сърце и душа, с отдаденост, убеденост и професионализъм. Винаги ще помним неговата лъчезарна усмивка и отзивчивост, неговата добронамереност и човещина, неговата колегиалност и привързаност към УНСС.  \r\nДълбок поклон пред светлата му памет!\", посочиха от УНСС. \r\nПоклонението ще бъде на 23 март от 12.00 часа в Ритуалната зала на Централните софийски гробища.", "date": "2019.03.19", "title": "Почина доц. д-р Игор Дамянов бивш министър на образованието и дългогодишен преподавател в УНСС"}
{"url": "http://www.focus-news.net/news/2019/03/19/2636264/burgas-chasat-na-zemyata-shte-bade-otbelyazan-v-pomorie-na-30-mart.html", "text": "„Часът на Земята“ ще бъде отбелязан в Поморие на 30 март. Това съобщиха от пресцентъра на  Община Поморие . „Часът на Земята“ е най-голямата природозащитна инициатива в света, която се провежда винаги в последната събота на месец март. В рамките на инициативата милиони хора от целия свят символично изгасят осветлението в домовете си за един час, а знакови сгради притъмняват фасадите си. Така всички заедно отправят призив за по-устойчиво бъдеще, демонстрирайки какво влияние могат да имат малките постъпки върху голямата планета. Тази година Часът на Земята е на 30 март 2019 г. от 20.30 до 21.30 чсаа, а мотото ще бъде „Свържи се с природата“.  \r\nОбщина Поморие отново ще подкрепи идеята, изключвайки за час осветлението на: Градската художествена галерия, Историческия музей, Рибарското пристанище и сградата на общинска администрация. Гражданите, съпричастни към глобалните екологични проблеми, могат да дадат своите 60 минути принос за решаването им като изключат електричеството в домовете си.  \r\nЧасът на Земята традиционно акцентира върху връзката с природата, която прави живота ни възможен. По-данни на доклада „Жива планета“ природата ни осигурява услуги на стойност 125 трилиона долара годишно, които сме свикнали да приемаме за даденост. Сред тях са жизненоважният достъп до въздух, прясна вода, храна, енергия и лекарства, а не на последно място и среда за почивка и приятни разходки. Повече за „Часът на Земята“ може да прочетете  .", "date": "2019.03.19", "title": "Бургас: „Часът на Земята“ ще бъде отбелязан в Поморие на 30 март"}
{"url": "http://www.focus-news.net/news/2019/03/19/2636265/veliko-tarnovo-rekorden-broy-uchastnitsi-shte-se-vklyuchat-v-17-iya-natsionalen-festival-na-lyubitelskite-kamerni-i-kafe-teatri-v-svishtov.html", "text": "Рекорден брой участници ще се включат в 17-ия Национален фестивал на любителските камерни и кафе-театри в Свищов. Записаните състави са 16 и са от всички краища на България. Това каза в предаването „Добре дошли в Свищов“ на  Радио „Фокус“ – Велико Търново  Йордан Герчев, който е един от организаторите. Голяма част от актьорите стъпват за пръв път на свищовска сцена. Те са от Бяла Черква, Нова Загора, Трявна, Габрово, Гълъбово, Троян, Свищов и Своге, София, Бургас, Каварна, Сопот, Костинброд и Карлово.  \r\n„Пиесите, които те предлагат са много разнообразни. Наред с класическите театрални постановки, които са моноспектакли, има и авторско творчество. Имаме три моноспектакъла, всичко останало е пиеси. Няколко заглавия ще кажа. Бяла черква представят „Разкош от мизерия“ по Радослав Младенов, 60 минути е пиесата. Повечето са толкова дълги. Ще спомена един от спектаклите „Бае Славе“, който е по романа „Чамкория“ на Милен Русков. Един млад състав от Бургас гостува с класическата пиеса на Петко Тодоров „Змейова сватба“. Има постановка на Петър Тошков, режисьор от Гълъбово, който представя пиесата „Другият човек“, каза още Йордан Герчев. По думите му и тази година ще има награди, а съставите ще оценява жури от трима членове – Крум Гергицов, Сашо Петков и Росен Чапанов. Пълният списък с имената на пиесите и часовете, в които ще бъдат представени, е поместен на интернет сайта на Община Свищов. \r\n17-ото издание на Националния фестивал на любителските камерни и кафе-театри ще е на 22 и 23 март. Началото и в двата дни ще е от 10.00 часа, а съставите ще се изявяват на сцената на Първо българско народно читалище „Еленка и Кирил Д. Аврамови“. \r\nЛуиза ТРАНЧЕВА", "date": "2019.03.19", "title": "Велико Търново: Рекорден брой участници ще се включат в 17-ия Национален фестивал на любителските камерни и кафе-театри в Свищов"}
{"url": "http://www.focus-news.net/news/2019/03/19/2636262/arh-zdravko-zdravkov-stolichna-obshtina-akt-15-s-koyto-tryabva-da-priemem-gradinkata-sv-kliment-ohridski-nyama-da-bade-podpisan-dokato-ne-se-otstranyat-zabelezhkite-po-obekta.html", "text": "Акт 15, с който трябва да приемем градинката „Св. Климент Охридски“, няма да бъде подписан, докато не се отстранят забележките по обекта. Това каза главният архитект на Столична община Здравко Здравков пред журналисти по време на проверка на ремонтите в централната градска част, предаде репортер на  Агенция „Фокус“ . „Последният документ в целия строителен процес се нарича акт 16 – това е държавната приемателна комисия. Ние като възложител сме доста далече от убеждението, че акт 15 ще бъде подписан, докато не се отстранят забележките“, каза още арх. Здравков. Той изрази надежда да има мобилизация в градинката, за да може да се отстранят всички забележки. Арх. „След като има всички тези забележки, които констатираме, включително вие всеки ден когато минавате и поглеждате през оградите, ги виждате. Убеден съм, че няма да подпишем въпросните актове, докато не се отстранят всичките бележки“, заяви още арх. Здравков.  \r\n„В момента на площад „Гарибалди“, значителна част от бележките, са оправени. Може би следващите една две-седмици ще видите значително подобряване на строителство. Всичко е свързано с една мобилизация на самите компании, които да доведат до достатъчен брой работници, които да се справят“, каза още главният архитект.  \r\nТеодора ПАТРОНОВА", "date": "2019.03.19", "title": "Арх. Здравко Здравков, Столична община: Акт 15, с който трябва да приемем градинката „Св. Климент Охридски“, няма да бъде подписан, докато не се отстранят забележките по обекта"}
{"url": "http://www.focus-news.net/news/2019/03/19/2636266/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В серия от „националистически тиради“ през последните дни, турският президент Реджеп Таийп Ердоган обвини Запада в заговор срещу неговата страна и се постара да представи смъртоносните атаки срещу две джамии в Нова Зеландия през миналата седмица за по-широка международна конспирация срещу мюсюлманите и Турция, пише  електронното издание на вестник Kathimerini . \r\nТой също така заяви, че Западът и Гърция се опитват да лишат Турция от правата й върху енергийните ресурси в Източното Средиземноморие и Кипър и да я изключат от Егейско море. \r\nЩо се отнася до атаките в Нова Зеландия, турският лидер каза: „Те ни изпробват от 16 500 километра, от Нова Зеландия, с посланията, които изпращат от там“. \r\n„Това не е индивидуален акт, това е организирано“, заяви Ердоган на един от многото митинги, на които присъства през почивните дни, преди местните избори в Турция на 31 март. \r\n„Всички мюсюлмани, нашата страна, нашия народ и аз лично сме мишени“, заяви той пред привържениците си. Решението на Ердоган да излъчи кадри от нападението, качени от самия извършител във „Фейсбук“ – на големи екрани по време на речите предизвика критики от външния министър на Нова Зеландия Уинстън Питърс. \r\nИзданието припомня, че в манифеста си извършителя на нападенията, 28-годишният австралиец Брентън Тарант,казва: „Идваме в Константинопол (Истанбул) и ще разрушим всяка джамия и минаре в града“. \r\nМюсюлманите, казва той, трябва да бъдат изхвърлени от Европа на изток от Босфора и добави, че бившата православна църква „Света София“, която в момента е музей, „няма да има минарета и Константинопол ще бъде християнски отново“. Също така той описва Ердоган като лидер на най-голямата ислямистка организация в Европа. \r\nВ изявление в понеделник по повод 114-ата годишнина от Битката при Галиполи през 1915 година, когато османските турци разгромяват нашествениците от Великобритания, Австралия и Нова Зеландия, Ердоган предупреди западните страни, че „вашите дядовци дойдоха тук и си тръгнаха в ковчези. Не се съмнявайте, че ще имате същата съдба като дядовците си“. \r\nОсвен това той предупреди Запада, че „няма да направите Истанбул Константинопол“, каквото е името на града преди той да бъде превзет от Османската империя през 1453 година. Турският лидер каза, че Таррант е посетил Турция два пъти през 2016 г. \r\n***  Главната роля в нахлуването на група демонстранти в сградата на сръбската държавна телевизия РТС, както и на протестите пред президентството в неделя, изигра лидерът на партия „Двери“ Божко Обрадович, заради което в обществеността се говори, че по този начин той се е наложил като лидер на демонстрациите срещу Вучич, пише  електронното издание на белградския ежедневник „Вечерне новости“ . \r\nЛидерите на опозиционният блок „Съюз за Сърбия“ (СзС), въпреки че от месеци участват в протестите „Един от пет милиона“, не бяха на преден план до миналия уикенд. Твърдеше се, че това е граждански протест. Въпреки това през почивните дни те поеха диригентската палка, а ключовата роля изигра Обрадович. \r\nБоян Клачар, изпълнителен директор на неправителствената организация CeSID, казва, че независимо от това кой е формалният организатор, вижда ключовата роля на СзС от самото начало. \r\n„Това, което се промени в събота е, че лидерите на СзС станаха по-видими от преди. Обрадович се показа като най-силният и компетентен да поеме инициативата. Въпросът е, дали това се е случило по негова инициатива, или в СзС са преценили, че той, като десничар, е по-подходящ да застане начело в този момент. Дилемата не е защо Обрадович излезе на първи план, а защо тези, които се обявяват за друг вид протест, се оттеглиха и оставиха празно пространство“, заяви експертът. \r\nЛидерът на „Сръбската Демократическа партия“ (СДП) Зоран Лутовац смята, че Обрадович се е превърнал в главен организатор на протестите. Той заяви пред телевизия N1:  \r\n„Ако Обрадович е бил първият, който е влязъл там, нормално е той да ги призове да се оттеглят. Той може да контролира най-недоволните и склонни към екстремизъм и може да влияе най-много на тях, но решенията около това кой каква роля ще има се взимат в Съюза“. \r\nЕдин от лидерите на СзС Драган Джилас каза един ден след нахлуването в РТС, че то не е планирано или съгласувано на ниво „Съюз за Сърбия“. По неговите думи, мнозинството от протестиращите са били на улица Таковска и изобщо не са разбрали какво се случва. \r\n*** Независимо от голямата подкрепа на много страни-членки на Европейския съюз за започване на присъединителни преговори с Македония, Франция, Нидерландия и други западноевропейски страни продължават да се противопоставят на този процес, заяви пред МИА унгарският външен министър Петер Сиярто след проведена работна закуска с македонския си колега Никола Димитров и вицепремиера по европейските въпроси на Македония Буяр Османи, пише  електронното издание на вестник „Вечер“ . \r\nПопитан дали Париж и Хага продължават да се противопоставят на започването на преговори, Сиярто отговори: „Да, да, има голяма съпротива от западноевропейските приятели, те не са толкова чувствителни, тъй като са отдалечени от региона“. \r\nНай-силна подкрепа е дошла от Източноевропейските страни, Италия и Ирландия. \r\nУнгария, по думите на Сиярто, смята, че решението за започване на преговори с Македония трябва да бъде взето през юни, а освен това Будапеща е изпратила в течение на февруари „свой опитен дипломат да работи в македонското министерство на външните работи“. Той е там, за да помага в процедурата на интеграцията, както и да помага на Северна Македония да ускори процеса. \r\nХоландия подчертава, че ще оценява строго и справедливо. Външният министър Стеф Блок посочи, че неговата страна е фокусирана върху прилагането и изпълнението на реформите в Македония. \r\n„Важно е Македония да продължи да напредва, Холандия е строга и справедлива по отношение на прилагането на условията и смятаме, че е най-важно Македония да покаже видими резултати, особено в борбата срещу корупцията и организираната престъпност. Признаваме за важно постижение разрешаването на спора за името, но това не прави по-малко нужно показването на напредък в другите области“, заяви Блок. \r\nОсвен приемането на реформите, страните-членки искат да видят и прилагането им, припомни белгийският министър Дидие Рейндерс. \r\n„Най-важно за нас ще бъде да видим доклада на Европейската комисия и да проверим дали има напредък. Спорът за името беше един вид предварително условие, което бе изпълнено забележително, но сега искаме да се приемат законите, а след това да се приложат и знаем, че прилагането винаги е най-сложната част“, заяви Рейндерс. \r\nЗа Белгия е от първостепенно значение всяка страна да бъде оценена според собствените си заслуги и да няма „пакети от държави“. Тази страна обаче не е сред най-скептичните страни като Франция и Холандия и вярва, че вратите остават отворени както за НАТО, така и за ЕС. \r\n„Надявам се, че през следващите месеци и до лятото ще можем да започнем процес на присъединяване, това е много дълъг процес и дори ако започнем, процедурата ще бъде много дълга, глава по глава ще трябва да се отговаря на европейските изисквания, но ние наистина се радваме много, че  видяхме тази упоритост при решаването на спора името и видяхте, че вратите към НАТО са отворени, сега сме готови да ги отворим и за ЕС, ако критериите са изпълнени“, каза Дидие Рейндерс. \r\n***  Правителството „Харадинай“ успя да изкара близо половината от мандата си въпреки липсата на мнозинство в парламента, продължаващите искания на опозицията за оставка, както и недоволството на най-големия партньор в управляващата коалиция – Демократическата партия на Косово (ПДК), относно въведените 100-процентови мита върху сръбските стоки. Политическите анализаторите обаче смятат, че страната най-вероятно ще отиде на предсрочни парламентарни избори още тази есен, пише  прищинският ежедневник „Зери“ . \r\nВеднага след създаването на правителството, оглавено от премиера Рамуш Харадинай, двете най-големи опозиционни партии – „Демократическата лига на Косово“ (ЛДК) и Движение „Самоопределение“ (Ветевендосие (ВВ)), започнаха да искат оставката на властите и, съответно, предсрочни парламентарни избори. Но, въпреки че оттогава изминаха година и половина, опозицията не е предприела конкретни стъпки, които да доведат до реализация на исканията й. \r\nМеждувременно, освен опозицията, наскоро оставката на правителството поискаха и президентът Хашим Тачи, и председателят на парламента Кадри Весели. Докато държавният глава призова Харадинай през октомври миналата година да „се поправи“ по въпроса за диалога, Весели този месец заяви, че няма да остане в правителство, което не се съобразява с исканията и препоръките на САЩ. \r\nТези заплахи от страна на двамата институционални лидери идват в резултат на настояването на министър-председателя да не се променят границите със Сърбия и да не се отменят митата върху сръбските стоки.", "date": "2019.03.19", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/03/19/2636268/smolyan-riosv-obyavyava-blagotvoritelna-kampaniya-za-sabirane-na-plastmasovi-kapachki-po-povod-svetovniya-den-na-zemyata-22-april.html", "text": "Регионалната инспекция по околната среда и водите – Смолян в партньорство с клуб „Милосърдие“ при Професионална гимназия по техника и технологии – Смолян и РЦПППО – Смолян обявява поредна кампания за събиране на пластмасови капачки по повод Световния ден на Земята – 22 април. Това съобщиха от  РИОСВ – Смолян . От 20 март до 22 април всички граждани имат възможността да дадат своя принос за намаляване на замърсяването от пластмасови отпадъци, като по този начин помагат за осигуряването на средства за  апаратура, нужна за оцеляването на новородени недоносени бебета. Капачките могат да бъдат предадени в Регионалната инспекция по околната среда и водите, Професионална гимназия по техника и технологии и Регионален център за подкрепа на процеса на приобщаващото образование – Смолян. \r\nПрез 2018 г. РИОСВ – Смолян организира две кампании, в рамките на които 14 училища от общините Смолян, Мадан и Девин и стотици граждани събраха над 1200 килограма капачки.", "date": "2019.03.19", "title": "Смолян: РИОСВ обявява благотворителна кампания за събиране на пластмасови капачки по повод Световния ден на Земята – 22 април"}
{"url": "http://www.focus-news.net/news/2019/03/19/2636271/sport-rasing-klub-mozhe-da-stane-shampion-na-arzhentina-oshte-sledvashtiya-krag.html", "text": "Расинг Клуб може да стане шампион на Аржентина още в следващия си мач от шампионата срещу Тигрес, след като в мач от 24-ия кръг победи Белграно с 1:0, а основният им съперник за трофея Дефенса и Хустисия допусна изненадваща загуба в гостуването си на предпоследния Патронато с 0:1 и изостана на 4 точки от лидера две срещи преди края.", "date": "2019.03.19", "title": "Спорт: Расинг Клуб може да стане шампион на Аржентина още следващия кръг"}
{"url": "http://www.focus-news.net/news/2019/03/19/2636270/georgi-botsev-pss-blagoevgrad-nay-golyama-opasnost-ot-lavini-kriyat-ogretite-ot-slantseto-yuzhni-sklonove-v-sledobednite-chasove.html", "text": "Огретите в следобедните часове от слънце склонове са доста опасни. Това каза за  Радио „Фокус“ – Пирин  Георги Боцев, планински спасител от отряд Благоевград към ПСС, район \"Рила\" планина. По думите му от по-високите температури и слънцето се появява възможност да се отсече \"дъска\" и да тръгне снега да пада. Той посочи, че там, където има склонове, се получава подмиване на снега при междинните пластове и това води до опасност от падане на лавини. „Преди няколко дни паднаха доста големи \"дъски\" над хижа Алеко в изоставените писти“, посочи Георги Боцев. Той допълни, че по Пирин и Рила се получава същото и затова е необходимо да се избягват улеите и местата с доста навял сняг. По думите му най-голяма опасност се крие на южните склонове в следобедните часове. \r\nДенис НИКИФОРОВ", "date": "2019.03.19", "title": "Георги Боцев, ПСС - Благоевград: Най-голяма опасност от лавини крият огретите от слънцето южни склонове в следобедните часове"}
{"url": "http://www.focus-news.net/news/2019/03/19/2636272/plovdiv-dvama-rabotnitsi-sa-v-bolnitsa-sled-padane-ot-vishka-v-selo-stryama.html", "text": "Двама работници са в болница след падане от вишка в село Стряма. Това съобщи за  Радио „Фокус“ - Пловдив  говорителят на ОДМВР. Инцидентът станал вчера в Индустриалната зона. Около 13.00 часа в полицията е съобщено, че при излизане от фирмена база товарен автомобил „МАН“ закачил с ремаркето си разтегателна механична вишка, от която паднали двамата работници. Шофьорът на камиона, на 54 години, е тестван с дрегер за алкохол, резултатът е отрицателен. \r\nВ РУ - Раковски е образувано досъдебно производство, а случаят е докладван в Районната прокуратура. \r\nЦветана ТОНЧЕВА", "date": "2019.03.19", "title": "Пловдив: Двама работници са в болница след падане от вишка в село Стряма"}
{"url": "http://www.focus-news.net/news/2019/03/19/2636243/ria-novosti-politsiyata-osvobodi-dvama-zadarzhani-za-strelbata-v-utreht.html", "text": "Полицията е освободила двама задържани по подозрение в причастност към стрелбата в трамвая в холандския град Утрехт, съобщи държавната NOS, позовавайки се на кмета на града Ян ван Занен, предава  РИА Новости . \r\nПо-рано бе съобщено, че органите на реда са задържали още двама заподозрени в рамките на разследването. Главният заподозрян – 37-годишният Гьокмен Таниш, който е от турски произход – остава зад решетките. \r\nВ понеделник, 18 март, неизвестен откри огън в трамвай в района на спирка 24 Oktoberplein в Утрехт. В резултат от инцидента загинаха трима души, а още пет бяха ранени. „Анадолската агенция“, позовавайки се на холандски роднини на главния заподозрян, съобщи, че той може да е извършил въоръженото нападение заради семейни проблеми. \r\nПревод и редакция:", "date": "2019.03.19", "title": "РИА Новости: Полицията освободи двама задържани за стрелбата в Утрехт"}
{"url": "http://www.focus-news.net/news/2019/03/19/2636269/zam-kmetat-na-sofiya-doncho-barbalov-nikoy-ne-tryabva-da-se-samnyava-che-shte-badat-nalozheni-neustoyki-na-stroitelya-pri-nekachestveno-izpalnenie-na-gradinkata-sv-kliment-ohridski.html", "text": "Никой не трябва да се съмнява, че ще бъдат наложени неустойки на строителя при некачествено изпълнение на градинката „Св. Климент Охридски“. Това каза пред журналисти заместник-кметът на Столична община Дончо Барбалов по време на проверка на ремонтите в градинката, предаде репортер на  Агенция\" Фокус\"   \r\n„Строителната площадка е открита на 2 юли 2018 г. за срок от 365 дни. На този етап имаме един одобрен акт 10, който е от 19 декември 2018 до 5 февруари 2019 г. Имаме претенции за още 17 дни за акт 10, които на този етап не са одобрени. Договорът е на стойност 17,8 млн. лв. Неустойките при неспазване на срока е 178 хил. лв. на ден - 1 % от стойността на договора без ДДС. Максималният размер на неустойката е 3,5 млн. лв., което е до 20% от стойността на договора. При некачествено изпълнение също ще има и други неустойки“, заяви Барбалов. Заместник-кметът уточни, че тези цифри са за цялата зона 4, която обхваща още пространството около „Александър Невски“, на ул. „11 август“ и ул. „Дунав“, градинката „Кристал“ и тротоарите около нея. Според него най-важното е да се свърши това, което е започнато. На въпрос дали фирмата ще бъде извадена от списъците за обществени поръчки, след като има нарушения на договора, Барбалов заяви, че първо трябва да приключи договорът. „Това експертите по Закона за обществените поръчки могат да кажат“, допълни още заместник-кметът.   \r\nВъв връзка с отсичането на дървета в рамките на ремонтните дейности директорът на дирекция „Зелена система“ Димитър Данчев уточни, че е установено гниене при дърветата, които са премахнати. „На мястото на тези дървета в отсечката между ул. „Граф Игнатиев“ и ул.„Ген. Паренсов“ ще има четири нови дървета. Две премахнахме“, допълни той.  \r\nТеодора ПАТРОНОВА", "date": "2019.03.19", "title": "Зам.-кметът на София Дончо Барбалов: Никой не трябва да се съмнява, че ще бъдат наложени неустойки на строителя при некачествено изпълнение на градинката „Св. Климент Охридски“"}
{"url": "http://www.focus-news.net/news/2019/03/19/2636259/kathimerini-gartsiya-erdogan-sas-seriya-napadki-sreshtu-zapada-i-gartsiya.html", "text": "В серия от „националистически тиради“ през последните дни, турският президент Реджеп Таийп Ердоган обвини Запада в заговор срещу неговата страна и се постара да представи смъртоносните атаки срещу две джамии в Нова Зеландия през миналата седмица за по-широка международна конспирация срещу мюсюлманите и Турция, пише  електронното издание на вестник Kathimerini . \r\nТой също така заяви, че Западът и Гърция се опитват да лишат Турция от правата й върху енергийните ресурси в Източното Средиземноморие и Кипър и да я изключат от Егейско море. \r\nЩо се отнася до атаките в Нова Зеландия, турският лидер каза: „Те ни изпробват от 16 500 километра, от Нова Зеландия, с посланията, които изпращат от там“. \r\n„Това не е индивидуален акт, това е организирано“, заяви Ердоган на един от многото митинги, на които присъства през почивните дни, преди местните избори в Турция на 31 март. \r\n„Всички мюсюлмани, нашата страна, нашия народ и аз лично сме мишени“, заяви той пред привържениците си. Решението на Ердоган да излъчи кадри от нападението, качени от самия извършител във „Фейсбук“ – на големи екрани по време на речите предизвика критики от външния министър на Нова Зеландия Уинстън Питърс. \r\nИзданието припомня, че в манифеста си извършителя на нападенията, 28-годишният австралиец Брентън Тарант,казва: „Идваме в Константинопол (Истанбул) и ще разрушим всяка джамия и минаре в града“. \r\nМюсюлманите, казва той, трябва да бъдат изхвърлени от Европа на изток от Босфора и добави, че бившата православна църква „Света София“, която в момента е музей, „няма да има минарета и Константинопол ще бъде християнски отново“. Също така той описва Ердоган като лидер на най-голямата ислямистка организация в Европа. \r\nВ изявление в понеделник по повод 114-ата годишнина от Битката при Галиполи през 1915 година, когато османските турци разгромяват нашествениците от Великобритания, Австралия и Нова Зеландия, Ердоган предупреди западните страни, че „вашите дядовци дойдоха тук и си тръгнаха в ковчези. Не се съмнявайте, че ще имате същата съдба като дядовците си“. \r\nОсвен това той предупреди Запада, че „няма да направите Истанбул Константинопол“, каквото е името на града преди той да бъде превзет от Османската империя през 1453 година. Турският лидер каза, че Таррант е посетил Турция два пъти през 2016 г. \r\nПревод и редакция:", "date": "2019.03.19", "title": "Kathimerini (Гърция): Ердоган със серия нападки срещу Запада и Гърция"}
{"url": "http://www.focus-news.net/news/2019/03/19/2636237/vecherne-novosti-sarbiya-vuchich-nagradi-s-orden-direktora-na-gazprom-aleksey-miler.html", "text": "Президентът на Сърбия Александър Вучич във вторник сутринта връчи Орден на сръбското знаме втора степен на председателя на Съвета на директорите на „Газпром“ Алексей Милер, съобщава  електронното издание на белградския ежедневник „Вечерне новости“ . \r\nТой е награден за специални заслуги в развитието и укрепването на мирното сътрудничество и приятелските отношения между Сърбия и Русия. \r\nНа церемонията в президентството са присъствали посланикът на Русия в Белград Александър Чепурин, сръбският министър на енергетиката Александър Антич, генералният директор на „Сърбиягаз“ Душан Баятович и представители на „Газпром“. \r\nПревод и редакция:", "date": "2019.03.19", "title": "„Вечерне новости“ (Сърбия): Вучич награди с орден директора на „Газпром“ Алексей Милер"}
{"url": "http://www.focus-news.net/news/2019/03/19/2636277/burgas-v-grada-shte-se-provede-konferentsiyata-na-tema-da-mislim-ekologichno-za-badeshteto.html", "text": "Университет „Проф. д-р Асен Златаров“ - Бургас (Катедра „Екология и опазване на околната среда“) и Община Бургас организират конференцията „Да мислим екологично за бъдещето“. Това съобщиха от пресцентъра на  Община Бургас . Тя ще се проведе в периода 20 - 22 март в Културен център „Морско казино“, зала „Георги Баев“. В нея ще участват ученици, студенти, учители и преподаватели. Тематичните направления на форума включват: \r\n- Ролята на сътрудничеството в опазването околната среда; \r\n- Устойчиви и екологично чисти технологии; \r\n- Алтернативните енергийни източници за намаляване на зависимостта от изкопаеми горива; \r\n- Биогорива;  \r\n- Метеорология и хидрология; \r\n- Спътников мониторинг върху околната среда; \r\n- Защитени територии; биологично разнообразие; \r\n- Екологичен мониторинг; \r\n- Мониторинг на храните; \r\n- Управление на екологичните проекти; \r\n- Екология на селското стопанство и промишлеността; \r\n- Екотуризъм и екологичното въздействие на туризма; \r\n- Управление и рециклиране на отпадъци; \r\n- Обработка на отпадъците (заводи, сметища). \r\nНай-добрите работи ще бъдат отличени. На учениците и студентите, които са ги подготвили и представили, ще бъдат връчени грамоти и награди. \r\nЗа завършващите средно образование ученици, грамотата е равностойна на отлично представяне (оценка Отличен 6) на предварителен кандидат-студентски изпит по общообразователен предмет. С посочената оценка учениците, подготвили отличените работи, могат да участват в класирането за специалностите „Екология и опазване на околната среда“ (редовно или задочно обучение) или „Екология и екологичен мениджмънт“ (редовно обучение).", "date": "2019.03.19", "title": "Бургас: В града ще се проведе конференцията на тема „Да мислим екологично за бъдещето“"}
{"url": "http://www.focus-news.net/news/2019/03/19/2636274/plovdiv-4-500-lv-sa-otkradnati-ot-zhilishteto-na-85-godishna-zhena.html", "text": "Възрастна жена от Пловдив е била ограбена в дома си от врачка. Това съобщи за  Радио „Фокус“ - Пловдив  говорителят на ОДМВР. 85-годишната потърпевша разказала пред служители на Второ РУ, че сутринта от жилището ѝ били откраднати над 4 500 лева от непозната жена, която поканила, за да ѝ извърши ритуал за благополучие. По случая е образувано досъдебно производство. Авторката на посегателството се издирва.", "date": "2019.03.19", "title": "Пловдив: 4 500 лв. са откраднати от жилището на 85-годишна жена"}
{"url": "http://www.focus-news.net/news/2019/03/19/2636278/targovishte-68-godishen-mazh-e-pochinal-sled-naranyavane-pri-pozhar-na-bul-trayko-kitanchev.html", "text": "68-годишен мъж е починал след пожар на бул. „Трайко Китанчев“. Това съобщиха от  ОДМВР - Търговище . На 17 март 2019 г. около 23.00 часа е възникнал пожар в жилищна постройка на бул. „Трайко Китанчев“ в град Търговище, обитавана от 68-годишен мъж от града, който е пострадал по време на инцидента и впоследствие е починал. Тялото е откарано в МБАЛ - Търговище за аутопсия. Пожарът е погасен от служители на РСПБЗН - Търговище с един противопожарен автомобил. При извършения оглед на местопроизшествието са установени изгорели дървена врата, 10 м проводници от ел. инсталацията и дървена закачалка. Причините за възникване на пожара са в процес на изясняване. По случая е образувано досъдебно производство по чл. 330, ал. 3 от Наказателния кодекс по описа на РУ - Търговище.", "date": "2019.03.19", "title": "Търговище: 68-годишен мъж е починал след нараняване при пожар на бул. „Трайко Китанчев“"}
{"url": "http://www.focus-news.net/news/2019/03/19/2636275/telma-makedoniya-makedonska-delegatsiya-oglavyavana-ot-zoran-zaev-shte-predstavi-reformite-v-stranata-v-bryuksel.html", "text": "Македонският премиер Зоран Заев оглавява делегацията на страната на срещата на Съвета за стабилизация и асоциация в Брюксел, където тя ще презентира постиженията на Скопие в реформите, които се изпълняват по пътя към започване на преговори за присъединяване към Европейския съюз, отбелязва  скопският телевизионен канал „Телма“ . \r\nПетнадесетият Съвет за стабилизация и асоцииране между Република Северна Македония и ЕС, председателстван от Върховния представител на ЕС за външната политика и сигурността Федерика Могерини, се счита за първия предварителен тест за динамиката на програмата за реформи, която е съсредоточена в трите стълба - разузнавателната система, публичната администрация и съдебната власт. \r\nВицепремиерът по европейските въпроси Буяр Османи, вицепремиерът и министър на отбраната Радмила Шекеринска и външният министър Никола Димитров са част от правителствената делегация. \r\nСпоред програмата в Европейската комисия е предвидена съвместна пресконференция на Заев, върховния представител Могерини и комисаря на ЕС за разширяването Йоханес Хан. \r\nВисокопоставени дипломатически източници от Брюксел, както по-рано съобщи МИА, заявиха, че отварянето на преговорите със Северна Македония ще бъде приоритет на румънското председателство, но неизвестността ще продължи до публикуването на доклада на ЕК. \r\nВсе още не е ясен дневният ред на срещата на Съвета на ЕС през юни. Предвид предстоящите избори за Европейски парламент, които ще се проведат в края на май и чувствителността на европейската общественост относно разширяването, ЕК реши да отложи докладите за страните от Западните Балкани за първата седмица след вота, най-вероятно за 29 май. \r\nСъветът по общи въпроси, от друга страна, е насрочен за 18 юни, което оставя малко време на държавите-членки да се запознаят със заключенията на ЕК и да вземат решение. \r\nПо време на престоя си в Брюксел Заев ще се срещне с генералния секретар Йенс Столтенберг в щаба на НАТО, като е предвидена и съвместна пресконференция. \r\nПревод и редакция:", "date": "2019.03.19", "title": "„Телма“ (Македония): Македонска делегация оглавявана от Зоран Заев ще представи реформите в страната в Брюксел"}
{"url": "http://www.focus-news.net/news/2019/03/19/2636282/targovishte-73-godishna-zhena-ot-grad-popovo-e-stanala-zhertva-na-telefonna-izmama-sas-sumata-ot-7-000-lv.html", "text": "73-годишна жена от град Попово е станала жертва на телефонна измама със сумата от 7 000 лв. Това съобщиха от  ОДМВР - Търговище . Сигналът за измамата е подаден на 18 март 2019 г. За времето от 15.00 до 16.30 часа в гр. Попово неизвестен извършител посредством проведен разговор на стационарен телефон е въвел в заблуждение 73-годишна жена и под предлог за необходимост да окаже съдействие на полицейски служители, провеждащи операция по задържане на извършители на телефонни измами, е отнел от владението ѝ сумата от 7 000 лв. По случая е образувано досъдебно производство по описа на РУ - Попово.", "date": "2019.03.19", "title": "Търговище: 73-годишна жена от град Попово е станала жертва на телефонна измама със сумата от 7 000 лв."}
{"url": "http://www.focus-news.net/news/2019/03/19/2636283/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП – „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.03.19", "title": "Кюстендил: Без проблеми и изчаквания се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/03/19/2636279/vanshniyat-ministar-na-gartsiya-katrugalos-severna-makedoniya-ima-napredak-v-prilaganeto-na-prespanskiya-dogovor.html", "text": "Министърът на външните работи на Гърция Йоргос Катругалос подчерта напредъка на Северна Македония в прилагането на Преспанския договор и прилагането на реформите в страната, предава гръцката държавна агенция АНА-МПА. \r\nТой направи това изявление по време на работна закуска за приемането на Северна Македония в Европейския съюз, организирана от румънския му колега и председател на Министерския съвет на ЕС по външните работи Теодор Мелешкану в понеделник, на която участва и техния македонски колега Никола Димитров. \r\nПовече от 20 министри от ЕС са присъствали на мероприятието, проведено преди Съвета по външните работи на ЕС в Брюксел, което е „впечатляващо присъствие“, според дипломатически източници. \r\nСъбеседниците на агенцията казват още , че участниците са приветствали сключването на Преспанския договор и политическата смелост на двете правителства, като са подчертали приноса на договора за регионалната стабилност. Освен това те са посочили споразумението като пример за разрешаване на спорове и модел за сътрудничество и сближаване с ЕС. \r\n„Искахме да предадем посланието, че Гърция подкрепя европейските перспективи на всички страни от Западните Балкани, но това е процес, който се преценява според напредъка, който всяка страна прави. Северна Македония доказа, че иска да бъде отворена към европейските перспективи - демонстрира политическа смелост и насърчава, както Преспанския договор, така и важни вътрешни реформи“, отбеляза Катругалос, като добави, че основното послание на Гърция е, че „когато една страна се опитва да се приведе в съответствие с европейското законодателство, ние, европейците, трябва да отговорим по същия начин и да отворим европейския път към нея“. \r\nЗапитан за напредъка в прилагането на договора за името, гръцкият министър каза, че е „като цяло доволен“ и поясни, че „двете страни искат да прилагат духа и буквата на споразумението“. \r\n„Има моменти, когато виждаме отклонения от неговото прилагане, но хубавото е, че когато повдигнем този въпрос пред другата страна, проблемът веднага се коригира“, добави той. \r\nПревод и редакция:", "date": "2019.03.19", "title": "Външният министър на Гърция Катругалос: Северна Македония има напредък в прилагането на Преспанския договор"}
{"url": "http://www.focus-news.net/news/2019/03/19/2636281/balgarskoto-druzhestvo-za-zashtita-na-ptitsite-ustanovi-drastichen-spad-na-vodnoto-nivo-na-shablenski-ezeren-kompleks.html", "text": "Драстичен спад  с около метър на водното ниво на Шабленско и Езерецко езеро установи екип на Българското дружество за защита на птиците (БДЗП) на 9-ти март по време на мониторинг на водолюбивите птици в Натура 2000 зона „Шабленски езерен комплекс“. Това съобщиха от пресцентъра на  БДЗП . В резултат на това голяма част от плитчините на влажните зони са пресушени. Тези места са ключови за пребиваването по време на миграция и гнездене на десетки видове водолюбиви птици, обект на опазване в Защитените местности „Шабленско езеро“ и „Шабленски езерен комплекс“, сред които белоока потапница, малък воден бик, червена чапла и много други. Тези видове вече са загубили гнездовите си местообитания, тъй като гнездят в тръстиковите масиви по ръба на водоема. \r\nДрастичният спад на нивото ще повлияе негативно и на ихтиофауната в двете езера (Шабленско и Езерецко), които губят традиционните си по-плитки места за хвърляне на хайвер. Припомняме, че Шабленския езерен комплекс и разположеното в съседство Дуранкулашко езеро са включени с Рамсарската конвенция като влажни зони с международно значение.  \r\nСлед разговор с представители на РИОСВ, БДЗП получи устна информация, че изпускането е станало чрез прокопаване на канал в пясъчните дюни с помощта на багер и че за тази дейност има официално разрешение от РИОСВ-Варна, издадено във връзка с писмо на Община Шабла по повод наводнени помещения в резиденция „Шабла“. Каналът е широк 15 - 20 метра, което означава, че на практика не е имало реален контрол на изтичането на езерата. Към момента този канал не е затворен и ландшафтът не приведен в първоначалното си състояние. Изтичането е преустановено по естествен път поради изравняване на водните нива на езерата и на морето. \r\n\"Изпускането на водни маси от езерата противоречи на целта за обявяване на защитената местност и не е предвидено в плана ѝ за управление. Изпускането на водни маси от Шабленския езерен комплекс в установените мащаби противоречи и на целите и предмета на опазване на защитената зона за птици. \r\nВтори негативен фактор е и фактът, пресушаването е съпроводено и с опожаряване на голяма част от тръстиковите масиви в района на Шабленското езеро. Мащабите на опожаряването за изключително големи – касае се за няколко стотин декара явно преднамерено опожарена влаголюбива растителност. Паленето на масивите с водна и влаголюбива растителност е забранено според заповедта за обявяване на Защитената зона. Твърде вероятно е изпускането на водни маси и последващото опожарявяне да са взаимосвързани действия, които на практика водят до унищожаване на значителна част от влажната зона\", посочват от БДЗП. \r\n\"В момента е отворен канал за изтичане и на разположеното в близост Дуранкулашко езеро, но за щастие нивата на отток там са много по-слаби, поради специалното съоръжение (шлюз), изградено за тази цел\", добавиха от БДЗП. \r\nБДЗП изпрати официален сигнал до РИОСВ-Варна и МОСВ и очаква писмена информация по случая.", "date": "2019.03.19", "title": "Българското дружество за защита на птиците установи драстичен спад на водното ниво на Шабленски езерен комплекс"}
{"url": "http://www.focus-news.net/news/2019/03/19/2636284/ivitsa-dachich-chlenstvoto-v-es-ostava-prioritet-na-vanshnata-politika-na-sarbiya.html", "text": "Първият вицепремиер и министър на външните работи на Сърбия Ивица Дачич говори в понеделник с представители на Европейския съвет по външните работи в Брюксел, като според съобщение от правителството на страната, те са обсъждали „моментното състояние на нещата в отношенията между Белград и Брюксел в процеса на европейската интеграция на страната и бъдещето на диалога между Сърбия и Косово“, предава  белградската медия „Б92“ . \r\nОсвен това те са говорили за прилагането на политическите и икономическите реформи по пътя към ЕС, с основен акцент върху регионалното сътрудничество. \r\nДачич е повторил, че пълноправното членство в Съюза е приоритет на външната политика на Сърбия и че страната е ангажирана с разрешаването на всички отворени въпроси чрез диалог и мирни средства. \r\nМинистърът е посочил, че трябва да бъдат намерени устойчиви решения в диалога между Белград и Прищина с адекватната подкрепа на международната общност. \r\nПревод и редакция:", "date": "2019.03.19", "title": "Ивица Дачич: Членството в ЕС остава приоритет на външната политика на Сърбия"}
{"url": "http://www.focus-news.net/news/2019/03/19/2636285/pregled-na-mezhdunarodnite-novini-do-13-chasa-agentsiya-fokus.html", "text": "Първият вицепремиер и министър на външните работи на Сърбия Ивица Дачич говори в понеделник с представители на Европейския съвет по външните работи в Брюксел, като според съобщение от правителството на страната, те са обсъждали „моментното състояние на нещата в отношенията между Белград и Брюксел в процеса на европейската интеграция на страната и бъдещето на диалога между Сърбия и Косово“, предава  белградската медия „Б92“ . \r\nОсвен това те са говорили за прилагането на политическите и икономическите реформи по пътя към ЕС, с основен акцент върху регионалното сътрудничество. \r\nДачич е повторил, че пълноправното членство в Съюза е приоритет на външната политика на Сърбия и че страната е ангажирана с разрешаването на всички отворени въпроси чрез диалог и мирни средства. \r\nМинистърът е посочил, че трябва да бъдат намерени устойчиви решения в диалога между Белград и Прищина с адекватната подкрепа на международната общност. \r\n***  Македонският премиер Зоран Заев оглавява делегацията на страната на срещата на Съвета за стабилизация и асоциация в Брюксел, където тя ще презентира постиженията на Скопие в реформите, които се изпълняват по пътя към започване на преговори за присъединяване към Европейския съюз, отбелязва  скопският телевизионен канал „Телма“ . \r\nПетнадесетият Съвет за стабилизация и асоцииране между Република Северна Македония и ЕС, председателстван от Върховния представител на ЕС за външната политика и сигурността Федерика Могерини, се счита за първия предварителен тест за динамиката на програмата за реформи, която е съсредоточена в трите стълба - разузнавателната система, публичната администрация и съдебната власт. \r\nВицепремиерът по европейските въпроси Буяр Османи, вицепремиерът и министър на отбраната Радмила Шекеринска и външният министър Никола Димитров са част от правителствената делегация. \r\nСпоред програмата в Европейската комисия е предвидена съвместна пресконференция на Заев, върховния представител Могерини и комисаря на ЕС за разширяването Йоханес Хан. \r\nВисокопоставени дипломатически източници от Брюксел, както по-рано съобщи МИА, заявиха, че отварянето на преговорите със Северна Македония ще бъде приоритет на румънското председателство, но неизвестността ще продължи до публикуването на доклада на ЕК. \r\nВсе още не е ясен дневният ред на срещата на Съвета на ЕС през юни. Предвид предстоящите избори за Европейски парламент, които ще се проведат в края на май и чувствителността на европейската общественост относно разширяването, ЕК реши да отложи докладите за страните от Западните Балкани за първата седмица след вота, най-вероятно за 29 май. \r\nСъветът по общи въпроси, от друга страна, е насрочен за 18 юни, което оставя малко време на държавите-членки да се запознаят със заключенията на ЕК и да вземат решение. \r\nПо време на престоя си в Брюксел Заев ще се срещне с генералния секретар Йенс Столтенберг в щаба на НАТО, като е предвидена и съвместна пресконференция. \r\n***  В серия от „националистически тиради“ през последните дни, турският президент Реджеп Таийп Ердоган обвини Запада в заговор срещу неговата страна и се постара да представи смъртоносните атаки срещу две джамии в Нова Зеландия през миналата седмица за по-широка международна конспирация срещу мюсюлманите и Турция, пише  електронното издание на вестник Kathimerini . \r\nТой също така заяви, че Западът и Гърция се опитват да лишат Турция от правата й върху енергийните ресурси в Източното Средиземноморие и Кипър и да я изключат от Егейско море. \r\nЩо се отнася до атаките в Нова Зеландия, турският лидер каза: „Те ни изпробват от 16 500 километра, от Нова Зеландия, с посланията, които изпращат от там“. \r\n„Това не е индивидуален акт, това е организирано“, заяви Ердоган на един от многото митинги, на които присъства през почивните дни, преди местните избори в Турция на 31 март. \r\n„Всички мюсюлмани, нашата страна, нашия народ и аз лично сме мишени“, заяви той пред привържениците си. Решението на Ердоган да излъчи кадри от нападението, качени от самия извършител във „Фейсбук“ – на големи екрани по време на речите предизвика критики от външния министър на Нова Зеландия Уинстън Питърс. \r\nИзданието припомня, че в манифеста си извършителя на нападенията, 28-годишният австралиец Брентън Тарант,казва: „Идваме в Константинопол (Истанбул) и ще разрушим всяка джамия и минаре в града“. \r\nМюсюлманите, казва той, трябва да бъдат изхвърлени от Европа на изток от Босфора и добави, че бившата православна църква „Света София“, която в момента е музей, „няма да има минарета и Константинопол ще бъде християнски отново“. Също така той описва Ердоган като лидер на най-голямата ислямистка организация в Европа. \r\nВ изявление в понеделник по повод 114-ата годишнина от Битката при Галиполи през 1915 година, когато османските турци разгромяват нашествениците от Великобритания, Австралия и Нова Зеландия, Ердоган предупреди западните страни, че „вашите дядовци дойдоха тук и си тръгнаха в ковчези. Не се съмнявайте, че ще имате същата съдба като дядовците си“. \r\nОсвен това той предупреди Запада, че „няма да направите Истанбул Константинопол“, каквото е името на града преди той да бъде превзет от Османската империя през 1453 година. Турският лидер каза, че Таррант е посетил Турция два пъти през 2016 г. \r\n****  Полицията е освободила двама задържани по подозрение в причастност към стрелбата в трамвая в холандския град Утрехт, съобщи държавната NOS, позовавайки се на кмета на града Ян ван Занен, предава  РИА Новости . \r\nПо-рано бе съобщено, че органите на реда са задържали още двама заподозрени в рамките на разследването. Главният заподозрян – 37-годишният Гьокмен Таниш, който е от турски произход – остава зад решетките. \r\nВ понеделник, 18 март, неизвестен откри огън в трамвай в района на спирка 24 Oktoberplein в Утрехт. В резултат от инцидента загинаха трима души, а още пет бяха ранени. „Анадолската агенция“, позовавайки се на холандски роднини на главния заподозрян, съобщи, че той може да е извършил въоръженото нападение заради семейни проблеми. \r\n***  Говорителят на Европейската комисия Мая Кочиянчич подкрепя протестите в Сърбия, които кулминираха в събота вечерта с нахлуване на демонстрантите, начело с лидерите на опозицията, в сградата на държавната телевизия, съобщи „Пресинг ТВ“, предава опозиционното  скопско електронно издание „Република“ . \r\n На въпрос на журналист, защо Европейският съюз не е осъдил нападението, в хода на което имаше инциденти, а веднага осъди групата в Македония, която на 27 април влезе в македонския парламент, Кочиянчич отговори: \r\n„Докато правото на гражданите да участват в мирни демонстрации е и остава основна характеристика и основната ценност на демокрацията и трябва да бъде зачитано, протестите трябва да останат спокойни и в рамките на закона, какъвто беше случаят преди уикенда.Мирно и сдържано е от ключово значение. Парламентът е място, където трябва да се осигури пространство за дебати и дискусии с цел да се намерят общи решения и да се отговори на проблемите на обществото. Също така е от ключово значение структурният диалог с гражданското общество“, заяви говорителят на пред „Пресинг ТВ“. \r\n*** Независимо от голямата подкрепа на много страни-членки на Европейския съюз за започване на присъединителни преговори с Македония, Франция, Нидерландия и други западноевропейски страни продължават да се противопоставят на този процес, заяви пред МИА унгарският външен министър Петер Сиярто след проведена работна закуска с македонския си колега Никола Димитров и вицепремиера по европейските въпроси на Македония Буяр Османи, пише  електронното издание на вестник „Вечер“ . \r\nПопитан дали Париж и Хага продължават да се противопоставят на започването на преговори, Сиярто отговори: „Да, да, има голяма съпротива от западноевропейските приятели, те не са толкова чувствителни, тъй като са отдалечени от региона“. \r\nНай-силна подкрепа е дошла от Източноевропейските страни, Италия и Ирландия. \r\nУнгария, по думите на Сиярто, смята, че решението за започване на преговори с Македония трябва да бъде взето през юни, а освен това Будапеща е изпратила в течение на февруари „свой опитен дипломат да работи в македонското министерство на външните работи“. Той е там, за да помага в процедурата на интеграцията, както и да помага на Северна Македония да ускори процеса. \r\nХоландия подчертава, че ще оценява строго и справедливо. Външният министър Стеф Блок посочи, че неговата страна е фокусирана върху прилагането и изпълнението на реформите в Македония. \r\n„Важно е Македония да продължи да напредва, Холандия е строга и справедлива по отношение на прилагането на условията и смятаме, че е най-важно Македония да покаже видими резултати, особено в борбата срещу корупцията и организираната престъпност. Признаваме за важно постижение разрешаването на спора за името, но това не прави по-малко нужно показването на напредък в другите области“, заяви Блок. \r\nОсвен приемането на реформите, страните-членки искат да видят и прилагането им, припомни белгийският министър Дидие Рейндерс. \r\n„Най-важно за нас ще бъде да видим доклада на Европейската комисия и да проверим дали има напредък. Спорът за името беше един вид предварително условие, което бе изпълнено забележително, но сега искаме да се приемат законите, а след това да се приложат и знаем, че прилагането винаги е най-сложната част“, заяви Рейндерс. \r\nЗа Белгия е от първостепенно значение всяка страна да бъде оценена според собствените си заслуги и да няма „пакети от държави“. Тази страна обаче не е сред най-скептичните страни като Франция и Холандия и вярва, че вратите остават отворени както за НАТО, така и за ЕС. \r\n„Надявам се, че през следващите месеци и до лятото ще можем да започнем процес на присъединяване, това е много дълъг процес и дори ако започнем, процедурата ще бъде много дълга, глава по глава ще трябва да се отговаря на европейските изисквания, но ние наистина се радваме много, че  видяхме тази упоритост при решаването на спора името и видяхте, че вратите към НАТО са отворени, сега сме готови да ги отворим и за ЕС, ако критериите са изпълнени“, каза Дидие Рейндерс. \r\n***  Руската многоцелева подвводница проект 885М „Казань“ за първи път ще изстреля от новите хиперзвукови ракети „Циркон“ през 2020 година, съобщи във вторник пред  ТАСС  източник от военнопромишления комплекс на Русия. \r\n„През 2020 година стрелби на „Циркон“, в рамките на изпитанията на тази ракета от надводно и подводно положение, ще започне многоцелевата атомна подводница проект 885М „Казань“, заяви събеседникът на агенцията, като уточни, че се планира самата „Казань“ да бъде въведена в състава на бойна флот в края на 2019 година след завършването на държавните изпитания. \r\n*** В деня на моряка-подводник от Военноморския флот (ВМФ), който в Русия се отбелязва на 19 март, ВМФ на Русия представи кадри, на които е запечатан новият ракетоносец от тип „Борей“, съобщава  руският телевизионен канал „Звезда“ . \r\nПоздравявайки моряците с професионалния им празник, главнокомандващият ВМФ адмирал Владимир Королев отбеляза, че подводните сили се намират във фаза на активно развитие. В своята реч той засегна и проекта „Борей“. \r\n„Започнато е серийно строителство на неатомни подводници проекти 636.3 и 677, както и атомни подводници от проекти „Борей“ и „Ясень“. Тези лодки ще бъдат основата на подводните сили и отговарят на най-съвременните изисквания за качества, като незабележимост, маневреност и въоръжение“, заяви адмиралът. \r\nВ съобщението на пресслужбата на ВМФ на Русия се посочва, че за безусловното изпълнение на задачите за стратегическо сдържане, във ВМФ се провежда планова работа по поддържането на групировките на морските стратегически ядрени сили за сметка на строителството на нови атомни ракетни крайцери от тип „Борей“ с ракетни системи „Булава“, както и осигуряване на техническа готовност на ракетните подводници със стратегическо назначение РПЛСН от трето поколение с ракетни системи „Синева“. Главното командване на ВМФ продължава плановото развитие на подводници с високоточни ракети с морско базиране. \r\nНа 19 март 2019 година се отбелязва 113-ата годишнина от деня на създаването в Русия на Подводни сили на ВМФ. За този период те са преминали няколко етапа на активно развитие, а освен това имат сериозен принос за развитието на военноморското изкуство. \r\nНа този ден, в Северния, Тихоокеанския, Черноморския, Балтийския флот, в съставните части на Руската федерация се провеждат тържествени събития, срещи с ветерани от подводници в военноморски учебни заведения. \r\nПодводниците са основната ударна сила на флота. Те имат висока мобилност, секретност и възможност за участие в решаването на оперативно-стратегически и стратегически задачи. \r\nДо края на годината към флота ще бъдат добавени 5 нови подводници. Три ядрени крайцера \"Княз Владимир\", \"Казан\" и \"Новосибирск\", една дизел-електрическа подводница - \"Петропавловск Камчатски\" и специална подводница - \"Белго род\". \r\n***  Правителството „Харадинай“ успя да изкара близо половината от мандата си въпреки липсата на мнозинство в парламента, продължаващите искания на опозицията за оставка, както и недоволството на най-големия партньор в управляващата коалиция – Демократическата партия на Косово (ПДК), относно въведените 100-процентови мита върху сръбските стоки. Политическите анализаторите обаче смятат, че страната най-вероятно ще отиде на предсрочни парламентарни избори още тази есен, пише  прищинският ежедневник „Зери“ . \r\nВеднага след създаването на правителството, оглавено от премиера Рамуш Харадинай, двете най-големи опозиционни партии – „Демократическата лига на Косово“ (ЛДК) и Движение „Самоопределение“ (Ветевендосие (ВВ)), започнаха да искат оставката на властите и, съответно, предсрочни парламентарни избори. Но, въпреки че оттогава изминаха година и половина, опозицията не е предприела конкретни стъпки, които да доведат до реализация на исканията й. \r\nМеждувременно, освен опозицията, наскоро оставката на правителството поискаха и президентът Хашим Тачи, и председателят на парламента Кадри Весели. Докато държавният глава призова Харадинай през октомври миналата година да „се поправи“ по въпроса за диалога, Весели този месец заяви, че няма да остане в правителство, което не се съобразява с исканията и препоръките на САЩ. \r\nТези заплахи от страна на двамата институционални лидери идват в резултат на настояването на министър-председателя да не се променят границите със Сърбия и да не се отменят митата върху сръбските стоки. \r\n***  Десетки хиляди се стекоха по улиците на Мадрид в събота, за да поискат самоопределение за Каталуния и освобождаване на политиците и лидерите на гражданското общество, срещу които се води дело за едностранен опит за сецесия, пише  електронното издание на вестник El Pais . \r\nМаршът започна от гара Аточа и завърши на площад Сибелес и изпълни центъра на Мадрид с „естелади“ – неофициалният флаг, използван от привържениците на независимостта на автономната област – и викове „Делото е фарс!“ и „Свобода!“. \r\nТова бе много различна гледка от тази на друг марш, който се проведе на 850 метра от там пред пет седмици, когато десните „Народна партия“ (НП), „Суидаданос“ (Гражданите) и „Вокс“ организираха демонстрация за единството на Испания на „Плаца де Колон“. \r\nКаталунският премиер Ким Тора и много членове на неговата администрация оглавиха марша, който бе организиран от около 60 асоциации, включително големи сецесионистки групи, чиито лидери в момента са съдени за участието си в опита за обявяване на независимост. \r\n„Дойдохме, за да кажем довиждане“, викаха стотици демонстранти, докато обикаляха испанската столица, след като пристигнаха с 500 автобуса и 15 влака. \r\nЧислеността на протестите варира силно: Организаторите твърдят, че е имало 120 хиляди протестиращи, докато полицията казва, че броят на демонстрантите е бил около 18 хиляди. Изчисленията на El Pais са за около 55 хиляди протестиращи. \r\n***  В резултат от наводненията в американския щат Небраска, са наводнени най-малко две военни бази, включително военното летище Offutt (Офут), където е разположен щабът на Стратегическото командване (СТРАТКОМ) на Въоръжените сили на САЩ, съобщиха пресслужбите на военните обекти, предава  ТАСС . \r\n„В момента една трета от базата на ВВС на САЩ Офут, включително щабът (СТРАТКОМ), са силно наводнени. За щастие, хората и самолетите са цели и невредими“, се казва в „Туитър“ на военния обект, разположен недалеч от град Белвю. По данни на вестник World Herald, в базата са наводнени около 30 сгради, а на още толкова са причинени щети. Подобна картина се наблюдава и в базата на Националната гвардия в Ешланд (щата Небраска). \r\nПо данни на Метеорологическата служба на САЩ, нивото на водата в река Мисури може да се покачи до 14,48 м, преминавайки рекорда, установен през 2011 година. Водите на Мисури вече наводниха обширни територии между градовете Омаха (Небраска) и Канзас Сити (щата Канзас). Водата прекъсна земните комуникации с атомната електроцентрала Купър в Браунвил (Небраска), хората и храната се доставят там с хеликоптери. \r\nСпоред Асошиейтед прес, природното бедствие вече е убило трима души. Като цяло, бяха спасени повече от сто души, над 870 бяха евакуирани и настанени в центрове за временно настаняване. Министерството на земеделието в Небраска оцени щетите за държавното животновъдство на близо 400 млн. долара, а вицепрезидентът на САЩ Майкъл Пенс планира да пътува до Небраска във вторник, за да оцени лично мащаба на бедствието. \r\nПричината за едно от най-големите наводнения в историята на Средния Запад е комбинацията от три фактора от миналата седмица: бързо затопляне, топене на сняг и обилни валежи. Природната стихия засегна щатите Уисконсин, Канзас и Айова, а най-големи щети бяха причинени на Небраска. Там бяха въведени извънредни ситуации в 74 града и 65 области, 16 реки излязоха бреговете си, наводнявайки пътищата и унищожавайки участъци от пътища и мостове. \r\n***  Всички искания на сръбската опозиция вече са обединени в едно – оставката на президента Александър Вучич и провеждането на честни и демократични избори. Това заяви бившият външен министър и лидер на „Сръбската народна партия“ Вук Йеремич. Според него, това може да се направи чрез гарантиране на съществуването на свободни медии. Ако искането не бъде прието, протестите може да се радикализират и да се стигне до гражданско неподчинение преди 13 април, което би означавало блокиране на университетите, институциите и важните пътни възели в страната, предава  скопското електронно издание „Локално“ . \r\nЙеремич заяви още, че на този етап „няма условия за комуникация с Вучич, тъй като обратното би означавало голямо предателство на гражданския протест и опозицията“. \r\nЛидерът на СНП смята, че „протестите разтърсиха Вучич, който вече има видими прояви на психическа нестабилност и губи контрол“ над ситуацията. \r\nВук Йеремич повтори, че „западните страни не искат да видят падането на Вучич от власт, докато той не изпълни обещаното – договор с Прищина и приемане на Косово в ООН, а чрез предложеното от него разграничаване, Сърбия да се откаже окончателно от Косво“. \r\n***", "date": "2019.03.19", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/03/19/2636267/govoritelyat-na-glavniya-prokuror-rumyana-arnaudova-ubiystvoto-na-zhurnalistkata-viktoriya-marinova-v-ruse-e-chist-kriminalen-sluchay.html", "text": "Убийството на журналистката Виктория Маринова в Русе е чист криминален случай. Това каза говорителят на главния прокурор Румяна Арнаудова по време на брифинг в Русе, предаде репортер на  Агенция „Фокус“ . Убийството разтърси България не само с жестокостта, с което беше извършено, но с още един изключително неприятен факт - внушенията, които бяха направени от определени кръгове българи срещу българските институции и българската държава, че в България журналисти, които се борят срещу корупцията и извършват разследвания срещу корумпирани лица, биват убивани, заяви Арнаудова \r\n„В резултат на нашето разследване този случай се оказа чист криминален случай, но за съжаление петното, което бяха оставили върху лицето на държавата се наложи целият екип да обори с много усърдие, много висок професионализъм и със самообладание, за да стигнем до истината“, добави тя. \r\nРумяна Арнаудова отбеляза, че внушенията, които бяха направени, не отговарят на истината и са злепоставили България за кратък период от време.", "date": "2019.03.19", "title": "Говорителят на главния прокурор Румяна Арнаудова: Убийството на журналистката Виктория Маринова в Русе е чист криминален случай"}
{"url": "http://www.focus-news.net/news/2019/03/19/2636273/ministar-biser-petkov-volyata-na-premiera-borisov-e-da-ne-se-dopuska-oshtetyavane-na-nito-edin-pensioner-shte-prodalzhim-razgovora-za-da-izpalnim-tova.html", "text": "Волята на премиера е да не се допуска ощетяване на нито едно лице, ние ще продължим разговора за това как ще се изпълни това решение. Това каза министърът на труда и социалната политика Бисер Петков след среща с премиера Бойко Борисов и синдикати в Министерски съвет във връзка с новата формула за изчисление на пенсиите, предаде репортер на  Агенция „Фокус“ . Петков обясни, че по време на срещата управителят на НОИ е представил изчисления на ефекта от новата формула. По думите му данните показват, че около 60% от бъдещите пенсионери ще имат положителна промяна, за 11% няма да има, а за близо 30% пенсиите ще бъдат намалени. „Целта на реформата, беше да се обвърже по-тясно измерването на пенсиите и тя да се изчислява на база осигуряване“, изтъкна министър Бисер Петков.  \r\nНа тази среща бяха обсъдени всички възможности, за да няма бъдещи ощетени пенсионери. „Говорим за бъдещи пенсии и за ефекта от една промяна, която е от 2014 г. и влиза в сила тази година.“, изтъкна той.  Агенция „Фокус “ припомня:  Промените в пенсионното законодателство бяха наложени в началото на 2019 г. Във връзка с измененията Националният осигурителен институт (НОИ) подготви последваща оценка на ефектите от влезлите в сила разпоредби, с фокус върху ефекта от отпадането на дохода за 1997-1999 г. при изчисляване на индивидуалния коефициент (ИК) на лицата с пенсии, които ще бъдат отпуснати след 31 декември 2018 г. ОТ НОИ отчитат, че изключването на доходите за 1997, 1998 и 1999 г. и налагането на ограничение върху крайната стойност на индивидуалния коефициент води до увеличение в размера на индивидуалния коефициент за 56,8% от обхванатите лица, без промяна остават размерите на индивидуалния коефициент на 11,9%, а при 31,3% се получава намаление в индивидуалния коефициент. Анализът показва, че в бъдеще се очаква делът на негативно засегнатите да продължи да намалява. \r\nВ понеделник социалният министър Бисер Петков обясни пред журналисти, че ще се прави пълен анализ за влиянието на промените във формулата за изчисление на пенсиите. Тогава той уточни, че ще се изчакат заключителните данни на НОИ и след това ще се прецени дали има основания за отмяна на наложената формула и всъщност основателни ли са опасенията на института. \r\nДаяна ДЮЛГЕРОВА", "date": "2019.03.19", "title": "Министър Бисер Петков: Волята на премиера Борисов е да не се допуска ощетяване на нито един пенсионер - ще продължим разговора, за да изпълним това"}
{"url": "http://www.focus-news.net/news/2019/03/19/2636287/miroslav-stoyanov-odmvr-pazardzhik-v-oblastta-sa-predprieti-neobhodimite-merki-za-preventsiya-ot-pozhari.html", "text": "На територията на област Пазарджик са предприети необходимите мерки за превенция от пожари, особено при нерегламентираното палене на сухи треви и стърнища. Това съобщи за  Радио „Фокус“–Пазарджик  Мирослав Стоянов, говорител на ОДМВР - Пазарджик. Той уточни, че тези мерки са от страна Регионалната дирекция „Пожарна безопасност и защита на населението”, съвместно с колегите им от звената на Районните управления „Полиция” по места, особено за пожарите в горския и селскостопанския фонд. „Мерки за превенция се осъществяват съвместно и с представители на различни горски стопанства и дивечовъдни станции, така че да се обезопасят горските площи със съответните разделителни ивици, със съответното наблюдение или мониторинг за възникнали още в начална фаза пожари“, каза Стоянов. Той добави, че друг проблем е безразборното запалване на сухи треви и стърнища е задимяването в района на натоварени пътища. „През годините имаме не едно или две, включително и тежки пътнотранспортни произшествия в резултат на намалена видимост. Наред с административната и наказателна отговорност, който носят хората, които си позволяват да палят сухи треви стърнища и отпадъци, а това са именно пастири, това са хора, които искат да почистят земеделските си площи от стари насаждения или от окосена вече трева, това са собственици на имоти в близост до подобни пасища“, каза още Стоянов. По думите му те почистват имотите си, натрупват отпадъците на едно място, смятайки, че по този начин ги унищожават съвсем безопасно. \r\nАлбена ЖИЛЕКОВА", "date": "2019.03.19", "title": "Мирослав Стоянов, ОДМВР - Пазарджик: В областта са предприети необходимите мерки за превенция от пожари"}
{"url": "http://www.focus-news.net/news/2019/03/19/2636288/kyustendil-kmetat-na-dupnitsa-metodi-chimev-e-inspektiral-deynostite-po-podmyana-na-vodoprovoda-na-ulitsa-veliko-tarnovo.html", "text": "Кметът на Дупница Методи Чимев е инспектирал дейностите по подмяна на водопровода на улица „Велико Търново” в града. Това съобщи за  Радио „Фокус” – Кюстендил  Христо Апостолов, пресаташе на Община Дупница. Подмяната на водопровода по улицата ще продължи най-късно до средата на месец април. Минимум 20 дни ще са необходими за улица „Велико Търново“, като ще има спирания на водата. След това ще се продължи с подмяна на останалата част от водопровода по улица „Бузлуджа“. По тези улици, както и други в обхвата на проекта „Интегриран градски транспорт“ са подменени и продължават да се подменят водопроводи и канализация със средства, които Община Дупница е осигурила допълнително от държавния бюджет.  \r\nВенцеслав ИЛЧЕВ", "date": "2019.03.19", "title": "Кюстендил: Кметът на Дупница Методи Чимев е инспектирал дейностите по подмяна на водопровода на улица „Велико Търново”"}
{"url": "http://www.focus-news.net/news/2019/03/19/2636290/gd-granichna-politsiya-intenziven-e-trafikat-za-tovarni-avtomobili-na-izhod-na-balgaro-rumanskata-granitsa.html", "text": "Интензивен е трафикът за товарни автомобили на изход българо-румънската граница на ГКПП „Дунав мост“, ГКПП „Дунав мост 2“ и ГКПП „Силистра“ . Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-турската граница на ГКПП „Капитан Андреево„ трафикът е интензивен на изход от товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.03.19", "title": "ГД „Гранична полиция“: Интензивен е трафикът за товарни автомобили на изход на българо-румънската граница"}
{"url": "http://www.focus-news.net/news/2019/03/19/2636293/varna-do-90-detsa-shte-mogat-da-poseshtavat-noviya-dneven-tsentar-za-detsa-s-uvrezhdaniya-v-selo-rudnik.html", "text": "До 90 деца ще могат да посещават новия Дневен център за деца с увреждания в село Рудник. Това каза за  Радио „Фокус“ – Варна  кметът на Община Долни чифлик Красимира Анастасова, която преди дни приключи проект за ремонт и оборудване на звеното. Тя посочи, че към момента Дневният център се посещава от 30 деца и техните родители. Предстои обаче Министерството на труда и социалната политика да издаде заповед за увеличаване на капацитета. Идеята е звеното да работи целогодишно, а дейността му ще се финансира от държавата. Проектът, който приключи преди дни, е за подкрепа на деинституционализация чрез създаване на Дневен център за подкрепа на деца с увреждания и техните семейства в Община Долни чифлик. „Общата стойност на проекта е в размер на 129 956 лева, от които 84 651 лева европейско финансиране. Националното съфинансиране е в размер на 14 938 лева и собственият принос е 30 366 лева\", припомни Красимира Анастасова. Дневният център ще се помещава в бившия Дом за деца с увреждания в село Рудник. Целта е в него да се полагат грижи за деца с увреждания, да бъдат подпомогнати техните родители. Закупено е много оборудване по проекта. Има и помещения за почивка на децата. „Очакваме до края на месеца и самият проект да бъде приет от представителя на Оперативната програма“, обясни кметът. Тя допълни, че средствата вложени от  Общината, които са в размер на 30 366 лева, са били използвани за отремонтиране и на парната инсталация в сградата. Центърът ще може да се посещава само от деца от Долни чифлик. В Общината ще се осъществява подборът, по зададени критерии, които са одобрени и от самата Агенция по социално подпомагане. \r\nДиана СТОЕВА", "date": "2019.03.19", "title": "Варна: До 90 деца ще могат да посещават новия Дневен център за деца с увреждания в село Рудник"}
{"url": "http://www.focus-news.net/news/2019/03/19/2636291/blagoevgrad-dve-momcheta-na-13-i-14-godini-sa-prichinili-pozhar-v-rayona-na-uchebno-zavedenie-v-grada.html", "text": "Две момчета на 13 и 14 години са причинили пожар в района на учебно заведение в града. Това съобщиха от  МВР . Екип на РСПБЗН – Благоевград се отзовал на сигнал за горящи треви и ниска растителност на 18 март около 15.44 часа. След потушаване на огъня бил извършен оглед. В резултат на проведените издирвателни действия полицейски служители на Второ РУ установили, че извършители на деянието са две момчета от Благоевград, на 13 и на 14 години. За случая е уведомена районната прокуратура.", "date": "2019.03.19", "title": "Благоевград: Две момчета на 13 и 14 години са причинили пожар в района на учебно заведение в града"}
{"url": "http://www.focus-news.net/news/2019/03/19/2636294/pazardzhik-rayonnata-prokuratura-nablyudava-dosadebno-proizvodstvo-za-opit-za-krazhba-na-trotoarni-plochki-i-paveta-v-selo-karabunar.html", "text": "Районната прокуратура наблюдава досъдебно производство за опит за кражба на тротоарни плочки и павета в село Карабунар. Това съобщиха от пресцентъра на  Апелативна прокуратура - Пловдив . Районна прокуратура - Пазарджик наблюдава досъдебно производство за това, че на 6 март 2019 г. в село Карабунар, обл. Пазарджик, чрез използване на товарен автомобил „Форд Транзит“ и техническо средство – кирка, е бил направен опит за отнемане на 93 броя тротоарни плочки, 202 броя гранитни павета и едни брой бордюр, собственост на Община Септември.  \r\nДо момента е установено, че на 6 март 2019 г. при извършване на текущ ремонт на улица в с. Карабунар е бил направен опит за отнемане на горепосочените плочки, павета и бордюр. Те били натоварени в товарния автомобил и оставени в частен дом в селото, откъдето са иззети и приложени като веществени доказателства. Като съпричастни към извършване на престъплението са били задържани две лица за срок от 24 часа по Закона за МВР. За привличането им като обвиняеми ще се прецени след извършването на множество процесуално-следствени действия - разпити на свидетели, изготвяне на експертизи, сред които оценъчна, и др. Досъдебното производство се води по общия ред, като срокът за приключването е двумесечен.", "date": "2019.03.19", "title": "Пазарджик: Районната прокуратура наблюдава досъдебно производство за опит за кражба на тротоарни плочки и павета в село Карабунар"}
{"url": "http://www.focus-news.net/news/2019/03/19/2636296/kaloyan-pargov-bsp-sofiya-vreme-e-fandakova-da-spre-da-razdava-otsenki-na-bsp-i-da-se-pogrizhi-za-shofyorite.html", "text": "Крайно време е кметът Йорданка Фандъкова и ГЕРБ да обърнат внимание на проблемите на шофьорите и да започнат да ги решават, вместо всеки ден да дават оценки на БСП и предизборно да ни обвиняват в популизъм и във всичките грехове на света. Това каза председателят на БСП - София и на групата на социалистите в Столичен общински съвет Калоян Паргов по повод изказвания на столичния кмет в последните дни, съобщиха от пресцентъра на  БСП - София . \r\n\"Нещо не разбирам. Ако нашата подкрепа за работещите в градския транспорт беше популизъм, защо кметът лично по спешност увеличи заплатите на шофьорите с извънреден доклад на миналата сесия\", попита Калоян Паргов. \"Ако кметът и ГЕРБ си вършеха работата, хората нямаше да протестират и да търсят БСП за помощ. Какъв популизъм може да бъде това\", посочи той. \r\nКалоян Паргов добави, че с колегите му от групата на БСП в Столичен общински съвет и в градската организация ще продължат да помагат на гражданите, въпреки опитите на ГЕРБ да манипулират и изкривяват фактите. \"Това очевидно е единственият начин да принудим управляващите да си вършат работата, която им е задължение\", коментира той. \"След като 10 години работиха за собствения си имидж, убеждавайки хората, че работят за тях, резултатите наистина станаха видими в последните година-две. Да докарат ватманите и шофьорите в градския транспорт до ситуация на нетърпимост, да умират по време на работа, да допуснат дружествата да останат без водачи и да се оправдават сега, че това е проблем на цяла Европа, това ако не е пълно безхаберие...\", добави Паргов. \r\nПредседателят на столичните социалисти подчерта, че за разлика от ГЕРБ, представителите на БСП винаги са били на разположение на гражданите и са полагали усилия да помагат за решаването на проблемите им, дори в ролята си на опозиция. \"А после гледам как Цветан Цветанов и Йорданка Фандъкова се хвалят колко работели за гражданите и как останалите партии си били приписвали техните заслуги\", коментира Калоян Паргов. \"Бих им препоръчал да се постараят да си свършат работата и да оставят хората сами да преценят чия е заслугата. С вота си през есента\", каза още той.", "date": "2019.03.19", "title": "Калоян Паргов, БСП - София: Време е Фандъкова да спре да раздава оценки на БСП и да се погрижи за шофьорите"}
{"url": "http://www.focus-news.net/news/2019/03/19/2636295/dimitar-nikolov-kmet-na-burgas-sotsialniyat-rabotnik-e-misioner-koyto-pomaga-na-horata-s-razlichni-uvrezhdaniya-da-poluchat-svoeto-dostoyno-myasto-v-obshtestvoto.html", "text": "Социалният работник е мисионер, който помага на хората с различни увреждания да получат своето достойно място в обществото. Това се посочва в поздравителен адрес от кмета на Общината Димитър Николов към социалните работници по повод професионалния им празник - 19 март. Това съобщиха от пресцентъра на  Община Бургас .  \r\n„Уважаеми дами и господа, Приемете моите поздравления по случай Деня на социалната работа. Изказвам към Вас най-искрена благодарност за високата отговорност и професионализма при работата с нуждаещите се от грижа хора в неравностойно положение. \r\nВашето благородно дело доказва, че социалният работник е човек – мисионер. Той помага на хората с различни увреждания да получат своето достойно място в обществото.  \r\nПрез последните години Община Бургас разшири чувствително спектъра от предлаганите социални услуги. Разкриха се много нови звена, които ежедневно полагат грижа за нуждаещите се от помощ и подкрепа хора. Предоставяните в тези звена услуги са на високо ниво благодарение на Вашата компетентност и чувство за хуманен дълг. \r\nПожелавам Ви здраве, много енергия и силен дух при изпълнение на служебните задължения. \r\nЧестит празник!“, пише още в поздравителния адрес.", "date": "2019.03.19", "title": "Димитър Николов, кмет на Бургас: Социалният работник е мисионер, който помага на хората с различни увреждания да получат своето достойно място в обществото"}
{"url": "http://www.focus-news.net/news/2019/03/19/2636286/asya-goneva-noi-shte-obsadim-oshte-vednazh-vazmozhnostite-vav-formulata-za-izchislenie-na-pensiite-da-badat-vklyucheni-i-godinite-ot-1997-do-1999-g.html", "text": "Премиерът Бойко Борисов ни възложи да обсъдим още веднъж възможностите, за да бъдат включени и трите години от 1997 до 1999 г. във формулата за изчисление на пенсиите. Това каза Ася Гонева, член на Надзорния съвет на Националния осигурителен институт (НОИ) от КНСБ след среща с премиера Бойко Борисов и синдикати в Министерски съвет във връзка с новата формула за изчисление на пенсиите, предаде репортер на  Агенция „Фокус“ . „Искам да изкажа огромното си разочарование и съжаление за начина, по който биват интерпретирани едни данни, намиращи се на страницата на НОИ, които са симулация на базата на конкретни наистина данни. Фактът, че говорим за симулация показва, че говорим за едни очаквания как би могло евентуално да се отрази новата формула при отпускане на пенсията при елиминиране на тези години, които могат да бъдат манипулирани, които създават нова трудова кариера на недобросъвестни лица и бизнесмени, които да печелят от това и да елиминират едно конюнктура, която в годините от 1997 до 1999, някой за няколко месеца е имал огромен доход, а от 1 януари 2000 г. е слязъл да плаща от минималния си осигурителен доход“, коментира тя. Тези очаквания за 30-тина процента от бъдещите пенсионери, за които би могло да се получи някакво намаление на индивидуалния коефициент, не на пенсията, би могло да бъде категорично елиминирано, защото както е известно, всяка година средният осигурителен доход в пенсионната система нараства. Именно средният осигурителен доход в системата стои във формулата за определяна на пенсията“, отбеляза Гонева. „Поради създавалата се обстановка от изключително непрофесионални хора, не знам по какви подбуди, които подвеждат и медиите и обществото, беше проведена тази среща, и г-н Борисов възложи на министъра, НОИ, организациите, които сме представени в Надзорния съвет на института, да обсъдим още веднъж възможностите, които бихме предложили на правителството за някаква корекция в Закона, която да накара служителите, които се занимават с пенсионно производство, да ги задължим да правят изчисления на базата на сега действащия текст, като вземат предвид и трите години от 1997 до 1999 г., но само на данни от персоналния регистър. Това, което е доказано, че е приносът на съответния осигурен работещ. Ако се появи разлика, каквато и да е тя, то да бъде отпуснат по-благоприятният размер“, посочи тя.  \r\nАся Гонева обясни, че ще се направи възможното да се предложи един работещ текст, за да се успокои обществеността, че никой няма намерение да я ощетява.     \r\nДаяна ДЮЛГЕРОВА", "date": "2019.03.19", "title": "Ася Гонева, НОИ: Ще обсъдим още веднъж възможностите във формулата за изчисление на пенсиите да бъдат включени и годините от 1997 до 1999 г."}
{"url": "http://www.focus-news.net/news/2019/03/19/2636298/sofiya-tyaloto-na-45-godishna-zhena-e-otkrito-pri-pozhar-v-apartament-v-koprivshtitsa.html", "text": "Тялото на 45-годишна жена е открито при пожар в апартамент в Копривщица. Това съобщиха от  ОДМВР – София . Сигналът за възникнал пожар в Копривщица е подаден в РУ - Пирдоп около 15.50 часа на 16 март. Съвместно с експерт от РСПБЗН е извършен оглед на местопроизшествието. В една от стаите е установено тялото на 45-годишната наемателка на апартамента, без видими следи от насилие по него. По случая е образувано досъдебно производство.", "date": "2019.03.19", "title": "София: Тялото на 45-годишна жена е открито при пожар в апартамент в Копривщица"}
{"url": "http://www.focus-news.net/news/2019/03/19/2636301/montana-spasiteli-sa-izvadili-ribar-ot-yazovir-ogosta.html", "text": "Спасители са извадили рибар от язовир „Огоста”. Това съобщиха за  Радио „Фокус“ – Видин  от ОДМВР – Монтана. Мъжът е паднал в язовира към 20.30 часа на 18 март и е изваден жив, без да има травми. Сигналът е подаден от рибари, които също ловили риба на стръмния скат след стената на язовир „Огоста“. Екипът от спасители успели да извадят от водата падналия рибар. \r\nАнна ЛОЗАНОВА", "date": "2019.03.19", "title": "Монтана: Спасители са извадили рибар от язовир „Огоста”"}
{"url": "http://www.focus-news.net/news/2019/03/19/2636276/okrazhniyat-prokuror-na-ruse-georgi-georgiev-povdigame-tri-obvineniya-na-severin-krasimirov-za-ubiystvo-s-osobena-zhestokost-iznasilvane-i-bludstvo.html", "text": "Повдигаме три обвинения на Северин Красимиров – за убийство с особена жестокост, изнасилване и блудство. Това каза окръжният прокурор  на Русе Георги Георгиев по време на брифинг, предаде репортер на  Агенция „Фокус“ .  \r\n„Досъдебното производство, по което разследвахме причинената смърт на Виктория Маринова, приключи. Окръжна прокуратура Русе е изготвила обвинителен акт, с който единственото обвиняемо лице по делото Северин Надеждов Красимиров от днес е предаден на съд. Той ще отговаря по три обвинения. Едното е за извършени от него блудствени действия с Виктория Маринова, второто за извършено от него изнасилване и третото е за убийство, извършено умишлено, по особено мъчителен начин и с особена жестокост“, каза още окръжният прокурор. Той отчете, че в последните пет месеца се е работило активно по това дело. „Така, както ви обещахме още при първоначалните срещи, събирахме доказателства, за да проверим всички възможни действия относно тези престъпления. Разпитани бяха над 30 свидетели, назначени и приети бяха над 15 експертизи, изисквахме множество документи, справки, получихме съдействие от прокуратурата и от полицейските служители в Германия и в крайна сметка, както добре знаете Северин Красимиров беше задържан десетина дни след извършване на престъплението“, каза той. Окръжният прокурор припомни, че е бил доведен в България и по искане на окръжната прокуратура е бил задържан с мярка за неотклонение „задържане под стража“, каквато търпи и до момента.", "date": "2019.03.19", "title": "Окръжният прокурор на Русе Георги Георгиев: Повдигаме три обвинения на Северин Красимиров – за убийство с особена жестокост, изнасилване и блудство"}
{"url": "http://www.focus-news.net/news/2019/03/19/2636300/b92-sarbiya-vuchich-iska-da-otmeni-voenniya-parad-po-povod-20-ata-godishnina-ot-agresiyata-na-nato-sreshtu-yugoslaviya.html", "text": "Президентът на Сърбия Александър Вучич заяви, че страната ще отбележи 20-ата годишнина от началото на агресията на НАТО в Ниш на 24 март и предложи планираният за този ден военен парад да бъде отложен за Деня на победата, 9 май, предава  белградската медия „Б92“ . \r\n„Поисках от министъра на отбраната и полицията парадът, на който ще покажем всичко, което имаме, да не бъде провеждан на 24 март, а на 9 май, в деня на победата над фашизма и тогава да покажем какво имаме и колко сме засилили сръбската армия със собствени пари“, каза Вучич на конференцията „20 години от бомбардировките срещу Югославия – уроци за европейската сигурност през XXI век“, проведена в Белград. \r\nПо неговите думи, на 24 март сърбите трябва да си спомнят за всички пострадали и убити по време на атаките на НАТО, но също да гледат към бъдещето, където „няма да има място за мъст към никого, но ще трябва да се защитава и изгражда мира и да благодарят на тези, които са помогнали на Сърбия тогава и които разбират позицията на Сърбия днес“. \r\nПревод и редакция:", "date": "2019.03.19", "title": "„Б92“ (Сърбия): Вучич иска да отмени военния парад по повод 20-ата годишнина от агресията на НАТО срещу Югославия"}
{"url": "http://www.focus-news.net/news/2019/03/19/2636302/sliven-maestro-ot-daniya-shte-dirizhira-kontsert-na-slivenskiya-simfonichen-orkestar.html", "text": "Сливенският симфоничен оркестър подготвя концерт за 28 март. Това съобщиха от пресцентъра на  Община Сливен . Увертюрата „Италианката в Алжир“ на Росини, Концерт за флейта на Карл Ниелсен и Симфония №97 на Йозеф Хайдн са част от произведенията, които ще представи Сливенският симфоничен оркестър. Концертът ще се състои от 19.00 часа в зала „Сливен“. Гост-диригент ще бъде Бенхард Меби Фосс, Дания и солист Десислава Добрева. Билети могат да бъдат закупени на касата на зала „Сливен“ и каса №2 на Военен клуб – Сливен. За повече информация гражданите могат да позвънят на тел. 0879 261 483.", "date": "2019.03.19", "title": "Сливен: Маестро от Дания ще дирижира концерт на Сливенския симфоничен оркестър"}
{"url": "http://www.focus-news.net/news/2019/03/19/2636303/sofiya-edin-mazh-e-pochinal-pri-katastrofa-mezhdu-tri-avtomobila-na-patya-ot-samokov-kam-s-govedartsi.html", "text": "Един мъж е починал при катастрофа на пътя от Самоков към с. Говедарци. Това съобщиха от  ОДМВР – София . Сигналът е получен в полицията около 17.48 часа на 17 март. Извършен е оглед на местопроизшествието. По първоначални данни е установено, че при разминаване лек автомобил „Мазда“ е зажулил лек автомобил „Опел Корса“, който е навлязъл в лентата за насрещно движение. Впоследствие се е ударил в лек автомобил „Фолксваген Пасат“. Водачът на „Опел“-а е починал. Двамата пътуващи във фолксвагена са транспортирани за лечение с леки наранявания. Двамата водачи са тествани с дрегер, отчел отрицателни резултати. По случая е образувано досъдебно производство.", "date": "2019.03.19", "title": "София: Един мъж е починал при катастрофа между три автомобила на пътя от Самоков към с. Говедарци"}
{"url": "http://www.focus-news.net/news/2019/03/19/2636304/glavniyat-arhitekt-na-sofiya-arh-zdravko-zdravkov-shte-obyavi-pobeditelite-v-konkursa-za-izgotvyane-na-investitsionen-proekt-za-nova-detska-gradina-v-kv-gorna-banya.html", "text": "На 20 март 2019 г. от 10.30 часа главният архитект на София арх. Здравко Здравков ще обяви победителите в открития конкурс на Столичната община за изготвяне на инвестиционен проект за нова детска градина в кв. „Горна баня“. Това съобщиха от пресцентъра на  Столична община . Събитието ще се проведе в сградата на Направление архитектура и градоустройство на ул. „Сердика“ 5. На събитието ще присъстват зам.-кметът по образование и култура доц. д-р Тодор Чобанов и кметът на район „Овча купел“ Христина Семерджиева.  \r\nСпоред критериите на конкурса сградата трябва да бъде проектирана за 2 яслени и 4 градински групи, като инвестиционния проект трябва да съдържа  проектна основа за изграждане на необходимата образователна инфраструктура. В конкурсът взеха участие общо 25 кандидати, сред които и два чуждестранни екипа.", "date": "2019.03.19", "title": "Главният архитект на София арх. Здравко Здравков ще обяви победителите в конкурса за изготвяне на инвестиционен проект за нова детска градина в кв. „Горна баня“"}
{"url": "http://www.focus-news.net/news/2019/03/19/2636280/okrazhniyat-prokuror-na-ruse-georgi-georgiev-motivat-za-ubiystvoto-na-viktoriya-marinova-e-seksualen.html", "text": "Мотивът за убийството на Виктория Маринова е сексуален. Oт всички други версии тази е единствена, за която има доказателства. Това каза окръжният прокурор на Русе Георги Георгиев по време на брифинг, предаде репортер на  Агенция „Фокус“ . „Нашето разследване показа, че се касае за криминално престъпление, мотивът, за който е сексуален, което личи и по обвиненията, по които Северин Красимиров се предава на съд. По време на разследването не събрахме никакви доказателства за това трите престъпления да имат нещо общо с професионалната реализация на жертвата. Установихме, че вечерта преди извършване на престъплението Северин Красимиров е бил със свои приятели на празненство, където е употребил алкохол и под негово влияние в ранните часове на 6 октомври 2018 г. е тръгнал пеш към дома си и на мястото на престъплението е срещнал жертвата. Тогава е изпитал сексуално влечение, за удовлетворението на което ѝ и нанесъл побой. Вследствие на тези удари, след извършените сексуални посегателства спрямо нея, Виктория Маринова е починала“ ,каза още Георгиев. Той уточни, че се е работило по всички версии и това е единствената, по която са събрани доказателства. „Знаете сигурно, че на досъдебното производство Северин Красимиров се признава за виновен и дава подробни обяснения, които потвърждават нашето становище относно мотива за извършване на престъплението“, допълни окръжният прокурор. Той посочи, че освен с обясненията на Северин, се разполага с множество веществени доказателства, с дрехи и с вещи на жертвата, които той се е опитал да укрие.  \r\n„Искам на финала на моето изказване на благодаря на главния прокурор и на ръководството на прокуратурата за доверието, което имаха към нас. За помощта, която ни оказаха, за неуморната работа на разследващия полицай и на всички служители от Второ районно управление към ОДМВР – Русе и от Криминална полиция към нея. Благодаря на експертите от Института по криминалистика, които ни помогнаха с профилите на извършителя и с работата със свидетелите. Да благодаря за бързите ДНК експертизи, които имахме възможност да получим и които бяха безценни, за да се ориентираме за извършителя на престъплението. Не на последно място да ви кажа, че за нас беше професионална чест и удоволствие да получим подкрепа от Прокуратурата на Германия“, изтъкна още Георгиев.", "date": "2019.03.19", "title": "Окръжният прокурор на Русе Георги Георгиев: Мотивът за убийството на Виктория Маринова е сексуален"}
{"url": "http://www.focus-news.net/news/2019/03/19/2636292/afp-pismo-v-kolata-na-ubietsa-ot-utreht-predpolaga-teroristichen-motiv.html", "text": "Прокуратурата и полицията на Нидерландия обявиха, че разследват „сериозно“ наличието на терористичен мотив в атаката в трамвая в град Утрехт заради доказателства, включително писмо, открито в колата, с която е избягал от местопрестъплението основният заподозрян, предава  AFP . \r\n„Към момента, наличието на терористичен мотив се разглежда сериозно. Това се основава на писмо, открито в колата, с която е избягал извършителят, освен другите неща и природата на фактите“, заявиха органите на реда чрез съобщение. \r\nПревод и редакция:", "date": "2019.03.19", "title": "AFP: Писмо в колата на убиеца от Утрехт предполага терористичен мотив"}
{"url": "http://www.focus-news.net/news/2019/03/19/2636297/vitsepremierat-tomislav-donchev-nyama-da-ima-namalyavane-na-pensiyata-na-nito-edin-pensioner-iskame-da-osigurim-50-53-mln-lv-za-velikdenski-nadbavki.html", "text": "Няма да има намаляване на пенсията на нито един български пенсионер, искаме да осигурим 50- 53 млн. лв. за Великденски надбавки. Това каза вицепремиерът Томислав Дончев след среща с премиера Бойко Борисов и синдикати в Министерски съвет във връзка с новата формула за изчисление на пенсиите, предаде репортер на  Агенция „Фокус“ . Според него много от пенсионерите разчитат само на тази държавна подкрепа и по думите му е напълно нормално след като излезе информация за нейното намаляване, те да реагират. „Искам ясно да кажа, че всички интерпретации, спекулации, че ще има намаляване на пенсиите са неверни. Те не са неточни, те са неверни. Никой няма право да намалява пенсиите не на 30%, не на 1%, на един български пенсионер“ заяви той. „Ние имаме амбицията да осигурим над 50 - 53 млн. за Великденски надбавки. Това се надявам да бъде взето като решение още тази седмица“, отбеляза Дончев. „Най-важното е да успокоим хората, за които пенсията е единственият доход. Позволете ми да го кажа за трети път- няма да има намаляване на пенсиите на нито един български пенсионер“, изтъкна вицепремиерът.  \r\nДаяна ДЮЛГЕРОВА", "date": "2019.03.19", "title": "Вицепремиерът Томислав Дончев: Няма да има намаляване на пенсията на нито един пенсионер, искаме да осигурим 50- 53 млн. лв. за Великденски надбавки"}
{"url": "http://www.focus-news.net/news/2019/03/19/2636289/okrazhniyat-prokuror-na-ruse-georgi-georgiev-severin-krasimirov-shte-izchaka-nasrochvaneto-na-deloto-ot-sada-v-zatvora-v-ruse.html", "text": "Издадено е постановление Северин Красимиров да бъде преведен от ареста в Русе в затвора, където ще изчака насрочването на делото от съда. Това каза окръжният прокурор на Русе Георги Георгиев по време на брифинг, предаде репортер на  Агенция „Фокус“ .  Георгиев допълни, че за умишлено убийство законът предвижда възможно най-тежките наказания, между които и доживотен затвор без замяна. „Вече възможностите за развитие на процеса в съдебната му фаза зависят от избора на защитата на подсъдимия. Известна ви е процедурата по съкратеното съдебно следствие. Очакваме да видим как ще се развие процесът в съдебната му фаза“, обясни прокурорът. По думите му от тук нататък предстои разпределение на делото в съда, определяне на съдебен състав. Той изрази очаквания в рамките на около месец да бъде насочено разпоредително заседание.  \r\nТой посочи, че от Окръжната прокуратура са категорични, че той е бил сам при извършването на престъплението. „Имаме записи от видеокамери в района, в който виждаме, че това е единственият човек там. Имаме подробни огледи на местопроизшествието, на които не са намерени никакви други следи от друго лице. Няма ДНК материал от друго лице по тялото на жертвата“, допълни още Георгиев. По думите му не се разполага с други доказателства предварително да е бил подбуден да извърши такова нещо. „Сигурни сме, че целта, поради която той не е бил в дома си в нощта преди да извърши престъплението, няма нищо общо с това, което е направил после“, обясни още окръжният прокурор.  \r\nГеоргиев Георгиев уточни, че обясненията на Северин Красимиров са градирали и при всеки един последващ разпит е разкривал допълнителни факти. „В резултат на които е обвинен и за тези престъпления. Към момента признава вината си“, допълни още Георгиев. „Смятаме, че той сам е организирал начина, по който да напусне страната. Не сме събрали доказателства категорични за това лицето, с което е преминал границата и е пътувал за Германия да е знаел, че целта на пътуването на Северин Красимиров да се укрие от разследващите органи в България, защото е извършил престъпление“, каза още Красимиров.  \r\nГеоргиев уточни, че е направено претърсване в дома на Северин Красимиров и са иззети дрехите му, по които е имало следи от биологичен материал. „Тези дрехи възложихме на експертите да проучат и от тях установихме, че биологичният материал по тях съдържа кръв от жертвата и ДНК материал от самия Северин Красимиров. Същевременно по тялото на жертвата и по дрехите, които бяха останали при нея също имаше ДНК материал, който сме подложили на изследване и който ни показва, че профилът на извършителя съвпада напълно с този на Северин Красимиров“, коментира прокурорът.  \r\nПопитан дали е употребявал наркотични вещества, Георгиев уточни, че още в момента, в който той е бил върнат в България са взети кръв и урина за изследване от него. Подложили сме ги на експертно изследване. Резултатите от него са, че в кръвта и урината му няма следи от наркотично вещество“, допълни още Георгиев.   \r\nТой обърна внимание, че експертите в Ловеч са имали възможност да наблюдават обвиняемия повече от месец. „Тяхното заключение е, че той действително има лека степен на умствено изоставане, която го следва от ранната му детска възраст. Това умствено изоставане не е психична болест по смисъла на закона, не го лишава от възможността да разбира свойството и значението на деянието си и да ръководи  постъпките си и може да носи наказателна отговорност“, обясни Георгиев.  \r\n„В европейската заповед за разследване, която изпратихме до колегите ни в Германия, бяхме поискали да бъде прегледан от съдебен лекар в момента на задържането му. Знаете, че в интервала от време това следствено действие беше извършено около пет-шест, седем дни педи той да бъде върнат в България. Нараняванията по неговото тяло бяха по-видими в момента, в който беше задържан в Германия“, каза окръжният прокурор и уточни, че тези наранявания са били типични за престъпленията, които Северин Красимиров е извършил. „След това възложихме на нашия съдебен лекар да се запознае с тези материали и да ни даде отговор дали тези наранявания по тялото му имат връзка с престъпленията, по които сме го обвинили и неговото заключение, че тези наранявания могат да бъдат точно по този начин и че във времето отговарят да са му причинени в момента, в който е извършено самото престъпления“, посочи още окръжният прокурор. По думите му нараняванията му по коленете са типични за позата, заета от него по време на извършване на полов акт.", "date": "2019.03.19", "title": "Окръжният прокурор на Русе Георги Георгиев: Северин Красимиров ще изчака насрочването на делото от съда в затвора в Русе"}
{"url": "http://www.focus-news.net/news/2019/03/19/2636306/sofiya-51-godishen-mazh-e-globen-s-300-lv-za-nepristoyni-deystviya-spryamo-bivshata-si-priyatelka-v-etropole.html", "text": "51-годишен мъж е глобен с 300 лв. за непристойни действия спрямо бившата си приятелка в Етрополе. Това съобщиха от  ОДМВР – София . Работата по случая е започнала след постъпил сигнал в полицията, че в центъра на Етрополе мъж извършва непристойни действия, като отправя псувни и закани спрямо бившата си приятелка. Изпратените на място служители на районното управление установили и задържали извършителя. С решение на районния съд 51-годишният мъж е признат за виновен и му е наложена глоба в размер на 300 лева по реда на Указа за борба с дребното хулиганство.", "date": "2019.03.19", "title": "София: 51-годишен мъж е глобен с 300 лв. за непристойни действия спрямо бившата си приятелка в Етрополе"}
{"url": "http://www.focus-news.net/news/2019/03/19/2636308/mvr-zadarzhana-e-kriminalno-proyavena-zhena-otkradnala-pensiyata-na-vazrasten-mazh-s-uvrezhdaniya.html", "text": "Задържана е криминално проявена жена, откраднала пенсията на възрастен мъж с увреждания. Това съобщиха от пресцентъра на  МВР . Работата по случая започнала на 7 март, когато в РУ - Елин Пелин постъпил сигнал, че жител на с. Лесново е станал жертва на джебчийска кражба в размер на 300 лева. Тъй като потърпевшият имал загуба на говор след претърпян инсулт, служителите на реда изяснили с помощта на негови близки, че престъплението е било извършено около 9.30 часа, непосредствено след като той е получил пенсията си. Криминалистите предприели активни оперативно-издирвателни действия, включително и преглед на записи от охранителни камери. В хода на разследването било изяснено, че мъжът  бил заговорен в центъра на селото от група жени и докато отвличали вниманието му, една от тях ловко извадила парите от джоба на якето му. Съвсем скоро самоличността ѝ била установена и криминално проявената извършителка от Луковит попаднала в полицейския арест за срок до 24 часа. В снетите ѝ сведения 37- годишната направила пълни самопризнания за деянието си. Служители на РУ - Елин Пелин посетиха възрастния човек в дома му и лично му предадоха отнетата сума.", "date": "2019.03.19", "title": "МВР: Задържана е криминално проявена жена, откраднала пенсията на възрастен мъж с увреждания"}
{"url": "http://www.focus-news.net/news/2019/03/19/2636309/rakovodstvoto-na-pp-abv-shte-dade-preskonferentsiya-na-20-mart.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе на 20 март 2019 г. от 12.30 часа в централата на партията на улица „Врабча“ 23. Тема на пресконференцията ще бъде участието на ПП АБВ във форума на БРИКС и идеи за българо-индийско сътрудничество. \r\nБългария беше представена на Международния форум на БРИКС в Делхи от ПП АБВ. Форумът е на най-високо ниво, в него взеха участие държавите основателки -  Бразилия, Русия, Индия, Китай и Южна Африка, както и страните от Г-20, ЕС, ОНД. България участва за първи път, а официален координатор на страната ни е лидерът на АБВ-Младежи Пламена Заячка. \r\nУчастие ще вземат председателят на ПП АБВ Румен Петков, лидерът на АБВ - Младежи Пламена Заячка и посланикът на Индия в България Н. Пр. Пуджа Капури.", "date": "2019.03.19", "title": "Ръководството на ПП АБВ ще даде пресконференция на 20 март"}
{"url": "http://www.focus-news.net/news/2019/03/19/2636307/sport-dirk-novitski-izprevari-uilt-chembarleyn-i-e-nomer-6-po-tochki-v-nba.html", "text": "Дирк Новицки попадна в стартовата петица на Далас Маверикс за домакинството на Ню Орлиънс Пеликанс от редовния сезон на Националната баскетболна асоциация на САЩ и Канада, загубено със 125:129 след продължения и реализира 8 точки, които му бяха достатъчни, за да събере общо 31 424 в кариерата си в НБА и да изпревари Дуейт Чембърлейн на шестото място в историята. На първо място е Карийм Абдул-Джабар.", "date": "2019.03.19", "title": "Спорт: Дирк Новицки изпревари Уилт Чембърлейн и е номер 6 по точки в НБА"}
{"url": "http://www.focus-news.net/news/2019/03/19/2636299/govoritelyat-na-glavniya-prokuror-rumyana-arnaudova-prokuraturata-shte-nastoyava-za-maksimalno-tezhka-prisada-za-severin-krasimirov.html", "text": "Прокуратурата ще настоява за максимално тежка присъда за Северин Красимиров. Това каза говорителят на главния прокурор Румяна Арнаудова по време на брифинг в Русе, предаде репортер на  Агенция „Фокус“ . Арнаудова обясни, че една от основните линии на разследване в първите часове на досъдебното производство е била в посока да се установи дали изнасилването и убийството на журналистката Виктория Маринова е свързано с работата, която упражнява и дейностите, с които се се ангажирала. \r\nУстановено е, че Виктория Маринова е била преназначена от своя бивш съпруг във фирмата „Май Фай” на длъжност офис мениджър, където дотогава е работила на длъжността като говорител-телевизия - на практика Маринова е започнала да ръководи местната кабелна телевизия, собственик на бившия ѝ съпруг. Арнаудова посочи, че в тази телевизия още през 2016 г. Маринова е водела магазинно предаване под името „Подиум”, но през есента на 2018 г. е взето решение да променят името на предаването на „Детектор” и неговата насоченост. Идеята за темата на неговият първи брой, който е бил излъчен на 30 септември 2018г. е била изцяло на Асен Иванов, който е направил и двете излъчени интервюта. Участието на Маринова се свеждало до откриващия анонс на предаването, един анонс в средата му и един в неговия край, отбеляза говорителят на главния прокурор. „Т.е. тази основна версия, която беше повод България да получи упреци, е изключително внимателно и детайлно изследвана и отхвърлена категорично. Затова считаме, че се касае за тежко умишлено престъпление, чисто криминално, изключително жестоко. Предявени са обвинения и ще бъде съден за три престъпления и съм убедена, че разследващите и наблюдаващи прокурори ще настояват за максимално тежка присъда за тези престъпления“, заяви Румяна Арнаудова. \r\nПопитана дали прокуратурата ще предприеме действия във връзка с направените внушения, че убийството на Маринова е свързано с работата ѝ като журналист, които са нанесли петно върху страната ни Арнаудова заяви: Срещу изказване на определени кръгове Прокуратурата няма какво друго да направи, освен да изпълни задълженията си по закон. Няма какво друго да направим, освен да съберем всичките си сили, да се мобилизираме, да проявим максимален професионализъм, да съберем всички доказателства и само доказателствата ще ни отведат до истината“.", "date": "2019.03.19", "title": "Говорителят на главния прокурор Румяна Арнаудова: Прокуратурата ще настоява за максимално тежка присъда за Северин Красимиров"}
{"url": "http://www.focus-news.net/news/2019/03/19/2636311/shumen-sadebniyat-sastav-po-deloto-hitrino-prie-dopalnitelnata-kompleksna-sadebno-tehnicheska-zhp-ekspertiza.html", "text": "Съдебният състав прие допълнителната комплексна съдебно-техническа жп експертиза по делото „Хитрино“, предаде репортер на  Радио „Фокус“ - Шумен . Заключенията повтарят тези, направени при първата експертиза, като показанията на свидетелите Хенрик Аммосер (германски граждани) и Зденек Зак (чешки гражданин) също не променят първоначалните отговори. Двамата са били привлечени като експерти при огледа на местопроизшествието в Хитрино през декември 2016 година от фирмите „Булмаркет“ и „Ермева“, а пред състав на Окръжен съд - Шумен те бяха разпитани чрез видеоконференция в качеството им на свидетели.  \r\nАдвокатите на обвиняемите машинисти поискаха допълнителната комплексна съдебно-техническа жп експертиза да не бъде приета, тъй като според тях едно от вещите лица е в зависимост от БДЖ. Съдът, под председателството на съдия Румяна Райкова, остави искането без уважение с мотив, че на този етап по делото нито БДЖ, нито НКЖИ, нито „Булмаркет“ са страни по него.  \r\nУдължен бе и срокът за представяне на  комплексната специализирана експертиза по отношение състоянието на Стрелка №1 и Стрелка №5. Двете вещи лица, ангажирани с нейното изготвяне, мотивираха искането с необходимост от още време за анализ на данните. Следващото съдебно заседание по делото „Хитрино“ е насрочено за 10 май от 9.30 часа. \r\nИвелина ИВАНОВА", "date": "2019.03.19", "title": "Шумен: Съдебният състав по делото „Хитрино“ прие допълнителната комплексна съдебно-техническа жп експертиза"}
{"url": "http://www.focus-news.net/news/2019/03/19/2636315/vezhdi-rashidov-balgariya-i-turtsiya-zaedno-tryabva-da-izsledvat-arhivite-i-arheologiyata.html", "text": "България и Турция имат голям потенциал да изследват заедно архивите и археологията и това ще бъде още един стимул за развитието на отношенията между двете страни. Това каза днес председателят на парламентарната Комисия по културата и медиите Вежди Рашидов по време на официалнара си среща с ректора на Истанбулския държавен университет проф. Махмут Ак, съобщиха от  Комисията по културата и медиите . Рашидов посочи, че отличните специалисти, с които двете държави разполагат, могат съвместно да проучат в детайли например ценния ислямски архив, с който разполага Народната библиотека в София, а резултатите от научния им труд да бъдат представени в специална експозиция. Големи възможности дават и съвместните усилия в опазването и реставрирането на културното наследство - тема, която Рашидов обсъди неотдавна и при посещението си във Великото Национално събрание на Турция. \r\nВежди Рашидов е в Истанбул като почетен гост на уникалната изложба “С поглед към България” , организирана от българското генерално консулство със съдействието на Истанбулския университет.  В състава на водената от него делегация е и  Диана Саватева, заместник-председател на парламентарната Комисия по културата и медиите. Вежди Рашидов връчи на проф. Махмут Ак почетния плакет на Народното събрание. \r\nВ най-представителната зала на Ректората в Истанбул са показани 51 картини и 13 скулптури на известни български творци, всички възпитаници на Националната художествена академия в София -  Мария Калъчлъоглу Бараз, Зиятин Нуриев, Дили Бозаджиева, Павлина Копано, Лили Димкова, Неджми Мурад, Анастасия Чирпанова. Вежди Рашидов се представя с пет скулптури. На събитието присъства като специален гост и ректорът на Софийския университет “Св. Климент Охридски” проф. АтанасГерджиков.  \r\nСпециална телеграма за откриването на изложбата изпрати експредседателят на турския Меджлис Бинали Йълдъръм, който в момента е кандидат за кмет на Истанбул. “Тази изложба е още един знак за задълбочаването на двустанните ни отношения, тя доказва, че културата е най-добрия път между два приятелски народа“, пише Йълдъръм. \r\nВежди Рашидов поздрави генералния ни консул в Истанбул Ангел Ангелов за реализирането на изложбата и пожела творбите на художниците, които са получили образованието си в България и сега работят в Турция, да бъдат показани и в София.", "date": "2019.03.19", "title": "Вежди Рашидов: България и Турция заедно трябва да изследват архивите и археологията"}
{"url": "http://www.focus-news.net/news/2019/03/19/2636316/telma-makedoniya-parvoto-poseshtenie-na-gratski-premier-v-skopie-shte-e-na-2-april.html", "text": "Гръцкият премиер Алексис Ципрас ще пристигне на официално посещение в Скопие на 2 април, което ще е първа визита в историята на гръцки министър-председател в Македония, предава  скопският телевизионен канал „Телма“ . \r\nКакто съобщават гръцките медии, той ще пристигне начело на делегация, в която ще влязат няколко членове на кабинета му и представителите на гръцкия бизнес. Целта на посещението е да се потвърди насърчаването на сътрудничеството между двете страни, както и да се укрепи икономическото взаимодействие. \r\nПревод и редакция:", "date": "2019.03.19", "title": "„Телма“ (Македония): Първото посещение на гръцки премиер в Скопие ще е на 2 април"}
{"url": "http://www.focus-news.net/news/2019/03/19/2636317/narodni-predstaviteli-ot-pg-na-gerb-shte-predstavyat-proekt-za-zakonodatelni-promeni-v-sgradata-na-narodnoto-sabranie.html", "text": "Народни представители от ПГ на ГЕРБ ще представят проект за законодателни промени. Това съобщиха от пресцентъра на  ПП ГЕРБ . Това ще стане от 15.30 часа на трибунката в сградата на Народното събрание. В пресконференцията ще участват и министрите на образованието и на труда и социалната политика Красимир Вълчев и Бисер Петков.", "date": "2019.03.19", "title": "Народни представители от ПГ на ГЕРБ ще представят проект за законодателни промени в сградата на Народното събрание"}
{"url": "http://www.focus-news.net/news/2019/03/19/2636314/veliko-tarnovo-s-bogata-programa-chitalishte-nadezhda-shte-otbelezhi-150-godini-ot-sazdavaneto-si.html", "text": "С богата програма първото търновско читалище „Надежда“ ще отбележи 150 години от създаването си. Това съобщи председателят арх. Донка Колева, предаде репортер на  Радио „Фокус“ – Велико Търново . Празничната програма по случай годишнината започна още в началото на месец март с провеждането на майсторски клас по виола, цигулка и контрабас от цигуларя проф. Йосиф Радионов от  Държавната музикална академия „Панчо Владигеров“ и контрабасиста Калоян Трифон под надслов „Среща на поколенията в „Царевград Търнов“. Следващата инициатива в празничната програма е посветена на 140 години от Учредителното събрание и създаването на Търновската конституция.  За първи път ще бъдат показани документи и ценни книги от библиотечния фонд на читалищната библиотека. Изложбата ще бъде открита за посещения на 22 март от 15.00 часа, а официалното и представяне е в навечерието на честването на Търновската конституция – 15 април. \r\nНа 19 април на в читалищното фоайе ще бъде открита изложбата „Началото бе Надежда“. Ще бъдат представени картини от фонда на ХГ „Борис Денев“, подарени от читалище „Надежда“ за създаване на градската художествена галерия. На 30 май ръководителят на клуба по изобразително изкуство към читалището д-р Илиян Христов ще представи свои творби акварел. Кулминацията на честванията на годишнината ще е на 7 юни. Тогава ще се проведе конференция на тема „Читалището 19-21 век – аспекти на неговото бъдеще и връзката му със съвременното медиократично общество“. В изложба ще бъдат представени старопечатни книги от фондовете на читалищата библиотека и РБ „П. Р. Славейков“. В края на месец септември ще се състои изложба спектакъл „Театъра “Надежда“. Събитието ще се проведе в читалищния салон и в МДТ „Константин Кисимов“, като ще бъдат представени спектакли на студентския театър при читалище „Надежда“ и такива, посветени на годишнината на великотърновския театър. Ще бъде открита и дигитална изложба с плакати и афиши от историята на МДТ „Константин Кисимов“. Актьорите, които са работили в театъра на читалище „Надежда“, ще бъдат наградени. Очаква се в същия ден да бъде представен проектът „Реставрация и адаптация на сцената на читалище „Надежда“. В рамките на юбилейната година предстои да бъдат отпечатани материали и текстове, свързани с юбилея. Ще бъде изготвен и представен документален филм за читалището и ще бъде отпечатан сборникът „Вкусът на времето – кулинарен пъзел от великотърновския край“. НЧ „Надежда“ ще участва и в  Петата научна конференция с международно участие „Културно историческо наследство – опазване, представяне и дигитализация“, която е посветена на 150-годишнина на читалището. \r\nНадежда КРЪСТЕВА", "date": "2019.03.19", "title": "Велико Търново: С богата програма читалище „Надежда“ ще отбележи 150 години от създаването си"}
{"url": "http://www.focus-news.net/news/2019/03/19/2636318/samo-29-ot-131-partii-sa-podali-otchetite-si-pred-smetnata-palata-dve-sedmitsi-predi-krayniya-srok.html", "text": "До 31 март трябва да представят финансовите си отчети за 2018 г. и декларациите по образец със списъци на физическите лица, направили дарения. Тъй като крайният срок през тази година се пада в неделя, последната възможност за партиите да предадат отчетите си, е 1 април, понеделник. Информация и образци на необходимите документи могат да се намерят в интернет страницата в раздела „Контрол-партии“. Това съобщиха от  Сметната палата . \r\nДве седмици преди крайния срок само 29 партии от всичките 131 регистрирани към момента партии, които са задължени да представят отчетите си пред Сметната палата, са го направили. \r\nФинансовите отчети трябва да се представят в Сметната палата на хартиен и електронен носител. Това задължение се отнася за всички регистрирани партии, които не са прекратили дейността си с влязло в сила решение на Софийския градски съд. \r\nПрез 2018 г. е прекратена дейността на 19 партии по информация от регистъра на политическите партии в Софийски градски съд (към днешна дата). \r\nСъгласно Закона за политическите партии, годишен финансов отчет, който не отговаря на изискванията относно формата, съдържанието и начина на представянето му, както и когато не е придружен с декларацията със списъка на дарителите, се смята за неподаден. \r\nДо 15 април Сметната палата ще публикува на интернет страницата си представените от политическите партии финансови отчети за 2018 г. и списъците на дарителите им, наименованията на партиите, които не са подали отчети в срок, както и списък на партиите, получили държавна субсидия през предходната година. \r\nПоследиците от непредставяне или непредставяне в срок на годишните финансови отчети и декларациите със списък на дарителите, са: \r\n- налагане на  имуществена санкция на политическата партия в размер от 5 000 до 10 000 лв.; \r\n- загубване правото на държавна субсидия до провеждането на следващи избори за народни представители; \r\n- възможност  Софийският градски съд да постанови разпускане на политическата партия, когато не са представени в Сметната палата годишни финансови отчети  за две последователни години.", "date": "2019.03.19", "title": "Само 29 от 131 партии са подали отчетите си пред Сметната палата две седмици преди крайния срок"}
{"url": "http://www.focus-news.net/news/2019/03/19/2636319/ministar-nikolina-angelkova-shte-otkrie-zasedanie-na-natsionalniya-savet-po-turizam.html", "text": "Министърът на туризма Николина Ангелкова ще отрие заседание на Националния съвет по туризъм, което ще се състои днес. Това съобщиха от пресцентъра на  Министерство на туризма . Националният съвет по туризъм е консултативен орган към министъра на туризма, който съдейства при формирането и провеждането на политики в сектора. В него са включени както представители на институциите, така и на туристически сдружения и националните курорти. В съвета участват също работодателски организации, членове на Националното сдружение на общините в Република България и национално представените сдружения на потребителите в страната. От 15.00 часа пред зала „Сердика“ на София хотел Балкан е предвиден брифинг.", "date": "2019.03.19", "title": "Министър Николина Ангелкова ще открие заседание на Националния съвет по туризъм"}
{"url": "http://www.focus-news.net/news/2019/03/19/2636313/sitel-makedoniya-maykite-ot-srebrenitsa-zaminaha-za-haga-za-da-chuyat-prisadata-na-radovan-karadzhich.html", "text": "Майките на жертвите от клането в Сребреница заминаха във вторник сутринта за Хага, където в сряда ще присъстват на произнасянето на присъдата на военновременния лидер на босненските сърби Радован Караджич, предава  скопският телевизионен канал „Сител“ . \r\nАпелативната камара на Международния остатъчен механизъм за наказателни съдилища насрочи за утре, 20 март, издаването на присъда по жалба по делото на прокурора срещу Радован Караджич. \r\nБившият босненски сръбски лидер е обвинен по две точки за геноцид, пет - за престъпления срещу човечеството и четири - за нарушения на законите и обичаите на войната, извършени от сръбските сили по време на въоръжения конфликт през 1992-1995 г. в Босна и Херцеговина . \r\nПревод и редакция:", "date": "2019.03.19", "title": "„Сител“ (Македония): Майките от Сребреница заминаха за Хага, за да чуят присъдата на Радован Караджич"}
{"url": "http://www.focus-news.net/news/2019/03/19/2636320/glaven-komisar-hristo-terziyski-gd-natsionalna-politsiya-odmvr-pazardzhik-poluchava-mnogo-dobra-otsenka-za-tsyalostnoto-izpalnenie-na-prioritetite-na-mvr.html", "text": "ОДМВР - Пазарджик получава много добра оценка за цялостното изпълнение на приоритетите на МВР за 2018 година. Това каза на пресконференция главен комисар Христо Терзийски, директор на Главна дирекция “Национална полиция”, предаде репортер на  Радио „Фокус“ – Пазарджик . Гл. ком. Терзийски добави, че са постигнати добри резултати по криминална и охранителна линия и много добри по икономическа линия. „Освен това над много добрите са резултатите са по отношение на пътната безопасност. Добра е работата и по отношение на досъдебното производство. „Набелязахме и приоритетите за работа през настоящата година“, коментира Терзийски.  Той обясни, че сред тях са противодействие на битовата престъпност, на разпространението на наркотици. „Приоритет остава и работата по разкриване на умишлените престъпления. През 2018 година в област Пазарджик има 4 умишлени убийства, които са  разкрити. Продължава и работата по противодействие на търговията с акцизни стоки. ОДМВР - Пазарджик е на едно от челните места по брой иззети нелегални цигари. Ще продължи и борбата срещу разпространението на нелегални горива“, допълни Терзийски. Според него сред приоритетите е и организацията, която ще бъде създадена в МВР за нормалното протичане на предстоящите евроизбори. \r\nВаня НИКОЛОВА", "date": "2019.03.19", "title": "Главен комисар Христо Терзийски, ГД „Национална полиция“: ОДМВР - Пазарджик получава много добра оценка за цялостното изпълнение на приоритетите на МВР"}
{"url": "http://www.focus-news.net/news/2019/03/19/2636305/ivaylo-ivanov-noi-10-mlrd-lv-e-byudzhetat-za-fond-pensii-sredstvata-sa-napalno-dostatachni-za-izplashtane-na-pensiite.html", "text": "10 млрд. лв. е бюджетът за фонд „Пенсии“ към НОИ, средствата са напълно достатъчни за изплащане на пенсиите. Това каза управителят на Националния осигурителен институт (НОИ) Ивайло Иванов след среща с премиера Бойко Борисов и синдикати в Министерски съвет във връзка с новата формула за изчисление на пенсиите, предаде репортер на  Агенция „Фокус“ . „Няма да се допусне намаляване на пенсиите. В нито един момент  не е стоял въпросът за намаляване на пенсиите“, увери Иванов. Той припомни, че до този момент няма нито една пенсия, отпусната по новата формула. „Министър-председателят беше съвсем ясен по този въпрос и разпореди да не се допусне такова нещо“, посочи Ивайло Иванов. „В НОИ бюджетът е 11 млрд. лв., като 10 млрд. за Фонд „Пенсии“. Средствата, необходими за задълженията за изплащане на пенсии, са напълно в достатъчни, за да покрият всички необходими разходи на НОИ“, отбеляза той.  \r\nСпоред президента на КТ „Подкрепа“ Димитър Манолов се създава изкуствено напрежение в обществото и то трябва да бъде туширано. „Ние стигнахме до извода, че трябва да бъдат предприети мерки, и в двата варианта да няма ощетени в очакванията си. Все едно при каква разлика“, допълни той. Манолов уточни, че разликите на база симулация, които са правени в новата формула за изчисления на пенсиите, превишават 3 до 5 %. Той поясни, че при една пенсия от 450 лв., тази разлика ще бъде около 20-тина лв.  \r\nДаяна ДЮЛГЕРОВА", "date": "2019.03.19", "title": "Ивайло Иванов, НОИ: 10 млрд. лв. е бюджетът за фонд „Пенсии“- средствата са напълно достатъчни за изплащане на пенсиите"}
{"url": "http://www.focus-news.net/news/2019/03/19/2636322/oblastniyat-upravitel-na-haskovo-stanislav-dechev-otkri-izlozhba-posvetena-na-140-godini-ot-priemaneto-na-tarnovskata-konstitutsiya.html", "text": "Областният управител на област Хасково Станислав Дечев откри изложба, посветена на 140 години от приемането на Търновската конституция. Това съобщиха от пресцентъра на  Народното събрание . Експозицията е разположена в сградата на областната администрация и ще може да бъде разгледана от всички желаещи до 22 март 2019 г.  \r\n\"Адмирирам идеята на председателя на Народното събрание Цвета Караянчева да отбележим тази годишнина с прояви в цялата страна, защото смятам, че дължим признателност на нашите първи парламентаристи\", отбеляза Станислав Дечев. Той припомни, че именно те са поставили основите на съвременния български конституционен ред. Той подчерта, че фундаменталното значение на Първата българска конституция е неоспоримо и налага ценности, които и днес са валидни.  \r\n\"Всеобщото избирателно право, плурализмът, разделението на властите, парламентарният контрол, децентрализацията и свободата на словото са ценности, които имаме благодарение на първите български народни представители\", посочи Станислав Дечев и допълни, че въпреки 45-годишно авторитарно управление, принципите на Търновската конституция за мирно съжителство на различните етноси и взаимно уважение, не са били изкоренени. \"Това са общочовешки закони, които днес стоят в основата на обединена Европа\", подчерта областният управител на Хасково.  \r\nСтанислав Дечев заяви, че иска хасковските деца и младежи да знаят, че България има здрави демократични основи, поставени преди 140 години.  \r\nГости на официалното откриване на експозицията бяха народните представители Делян Добрев, Евгения Ангелова, д-р Георги Станков, Виолета Желева и Никола Динков, председателят на Административен съд Хасково, представители на Окръжен съд Хасково, на Адвокатската колегия, заместник областният управител на Хасково д-р Стефка Здравкова, експерти от РУО Хасково, директорът на РИМ Хасково, директорът на Държавен архив Хасково, преподаватели, общински съветници, членове на политически партии и патриотични организации, НПО.  \r\nПо предложение на областния управител Станислав Дечев учителите от местните училища ще проведат открити уроци по история, посветени на Търновската конституция, в сградата на областна администрация Хасково.", "date": "2019.03.19", "title": "Областният управител на Хасково Станислав Дечев откри изложба, посветена на 140 години от приемането на Търновската конституция"}
{"url": "http://www.focus-news.net/news/2019/03/19/2636310/afp-angela-merkel-shte-se-bori-za-organiziran-brekzit-do-posledniya-chas.html", "text": "Германският канцлер Ангела Меркел заяви във вторник, че ще се бори до последния възможен момент за организиран Брекзит, като посочи, че интересите на Германия, Великобритания и Европейския съюз са поставени на карта, предава  AFP . \r\n„Ще се боря до последния час на крайния срок на 29 март за организирано излизане (на Великобритания от Съюза)“, заяви тя на конференция в Берлин. \r\n„Няма много време, но все пак остават няколко дни“, констатира още тя. \r\nПревод и редакция:", "date": "2019.03.19", "title": "AFP: Ангела Меркел ще се бори за организиран Брекзит „до последния час“"}
{"url": "http://www.focus-news.net/news/2019/03/19/2636324/daniel-panov-kmet-na-veliko-tarnovo-svetovniyat-den-na-sotsialnata-rabota-pokazva-kolko-vazhna-trudna-i-neobhodima-e-tazi-humanna-po-svoeto-estestvo-rabota.html", "text": "Световният ден на социалната работа показва колко важна, трудна и необходима е тази хуманна по своето естество работа. Това се посочва в поздравителен адрес на кмета на Община Велико Търново Даниел Панов към социалните работници с професионалния им празник, съобщиха от пресцентъра на  Общината . Тази година 19 март е определен за Световен ден на социалната работа, който преминава под мотото „Осъзнаване важността на човешките взаимоотношения“.  \r\n„Днес социалните работници в целия свят честват постиженията на професията. Този празник ни показва колко важна, трудна и същевременно колко необходима е тази много хуманна по своето естество работа. Защото в основата ѝ са подкрепата, съпричастността, партньорството с цел промяна за хората.  \r\nВсеки ден Вие - социалните работници, доказвате своя висок професионализъм. С вашите усилия и опит, с дисциплината и отговорността, с която подхождате, вие доказвате, че професията ви е преди всичко кауза и призвание. Бъдете здрави, вдъхновени, силни, мотивирани и упорити и постигайте все нови и нови професионални успехи“, гласи поздравителното обръщение на кмета Даниел Панов към социалните работници. \r\nЗа първи път Световният ден на социалната работа е отбелязан през 2007 г. по инициатива на Международната федерация на социалните работници, в знак на признателност към приноса им за благото на световната общност. Оттогава досега този ден е отбелязван всеки трети вторник на месец март.", "date": "2019.03.19", "title": "Даниел Панов, кмет на Велико Търново: Световният ден на социалната работа показва колко важна, трудна и необходима е тази хуманна по своето естество работа"}
{"url": "http://www.focus-news.net/news/2019/03/19/2636323/kyustendil-prodalzhava-razsledvaneto-za-pozhara-v-zhilishten-blok-v-grada.html", "text": "Продължава разследването по случая с пожара в жилищен блок в Кюстендил. Това съобщи пред журналисти Ивайло Илиев, административен ръководител на Районна прокуратура – Кюстендил, предаде репортер на  Радио „Фокус” – Кюстендил . По думите на районния прокурор към момента не са събрани категорични доказателства за умишлен палеж, както и за причинителя. Все още не са изготвени експертизите, чрез които да се докажат причините за пожара. Няма и доказателства за евентуален извършител. По думите на прокурор Илиев в предишните дни са изнесени твърдения за лице, което е имало общо с пожара, но няма категорични доказателства за това. Спрямо това психично болно лице, чийто баща на 15 януари е бил в Районна прокуратура – Кюстендил, е извършена незабавна проверка. В съда е внесено искане за настаняването му за лечение. Има процесуални срокове, които съдът трябва да спази. Районният съд се е произнесъл за това, че лицето се настанява за лечение. Защитата му е обжалвала постановлението пред Окръжен съд – Кюстендил. \r\nВенцеслав ИЛЧЕВ", "date": "2019.03.19", "title": "Кюстендил: Продължава разследването за пожара в жилищен блок в града"}
{"url": "http://www.focus-news.net/news/2019/03/19/2636326/monika-aleksandrova-obredni-deynosti-kardzhali-mestata-v-grobishtniya-park-v-grada-se-izcherpvat-obsazhda-se-partsel-ot-160-dka-do-selo-sedlovina-za-nov-grobishten-park.html", "text": "Местата в централния гробищния парк се изчерпват, обсъжда се парцел от около 160 дка до село Седловина за нов гробищен парк в Кърджали. Това каза за  Радио „Фокус“  Моника Атанасова, директор на предприятие „Обредни дейности“ - Кърджали.  \r\nПо думите ѝ в миналото е било нечувано да бъдат дори близо гробища на общности, разделяни от различен  произход и вероизповедание. Тя добави, че днес костите на християни и мюсюлмани мирно съжителстват в едно общо гробище в Кърджали. По думите ь християнските гробни полета и мюсюлманските са заедно на територията на централното гробище, в двата края на общото поле. Но и едните и другите имат общ проблем – разрастването. „Както върви, по някое време те скоро ще се срещнат по посоката, по която нарастват – християнските нагоре, откъм астрономическата обсерватория и мюсюлманските – надолу, откъм метеорологичната станция“, обясни Моника Атанасова.  \r\nТя каза още, че в Обредния дом идват жени да питат дали е вярно, че ще се изземват гробни места и ще се вадят покойниците. „Има от 40 - 50 години доста запустели и неоткупени гробове, безименни без никакви данни, и след време предстои да се предлагат за откупуване, като костите остават на място и върху тях се полага новото погребение“, каза Моника Атанасова. Водени са разговори със зам.-кмета инж. Катя Митовска за преотреждане на парцел до централния вход от 8 декара, който е бил предназначен за построяване на дом на покойника, да се използва за нови гробни места. Според Атанасова там се планира да се направят още две християнски полета, а в това време да се мисли за друго място за нов гробищен парк. По думите ѝ става въпрос за парцел от около 160 дка в околността на село Седловина край град Кърджали, който е общински и за който да бъдат спазени всички здравни и строителни изисквания на закона, защото това са доста големи инвестиции, изграждане алеи, огради, паркинги, тоалетни, питейна вода, канцелария за работниците. \r\nСпоред Атанасова поддръжката на гробовете е грижа на собствениците, но понякога те са заминали, живеят другаде, или работят в чужбина, или роднините са починали. Тя добави, че често се случва в деня на Задушницата или Байряма гробните места да тънат в треви, неподдържани и непочистени. По думите ѝ това се отнася както за християнските, така и за мюсюлманските гробища.  \r\nКърджалийското предприятие \"Обредни дейности\" поддръжа окологробните пространства, както и извършва почистването на забравени и изоставени от много години гробища в селата. Но не винаги е възможно да се поддържа реда в гробищния парк. Има забрана в празнични дни, по време на религиозни панихиди и други възпоменателни дни да се извършват строителни дейности в територията на гробищата, но има много оплаквания на граждани, че в събота и неделя фирми работят, без да се съобразяват с панихиди и почитание към мъртвите. През последните десет години има предприети опити се приеме актуализиран закон за регламентиране на дейността на гробищните паркове и на частните фирми в бранша. В парламента депутатите са обсъждали проекта на Националното сдружение на общините. Няколко пъти той е връщан за доработване, но и до сега все още не е готов. „Този закон ще гарантира, че гробищните паркове ще бъдат поддържани. Чакаме закона“, каза в заключение директорката на Обредния дом Моника Атанасова. \r\nДарина ДЕЕНИЧИНА", "date": "2019.03.19", "title": "Моника Александрова, Обредни дейности - Кърджали: Местата в гробищния парк в града се изчерпват, обсъжда се парцел от 160 дка до село Седловина за нов гробищен парк"}
{"url": "http://www.focus-news.net/news/2019/03/19/2636328/samolet-spartan-na-voennovazdushnite-sili-izpalni-donorska-zadacha.html", "text": "Самолет „Спартан“ от 16-ата транспортна авиогрупа Враждебна на Военновъздушните сили изпълни днес донорска задача. Това съобщиха от пресцентъра на  Министерство на отбраната . В 6.30 часа сутринта самолетът излетя от летище „София“ за летище „Горна Оряховица“ с медицински екип от ВМА – София на борда за органна трансплантация от МБАЛ – Велико Търново. \r\nОсигуряването на въздушен транспорт за медицинския екип беше по искане на Министерството на здравеопазването и заповед на началника на отбраната. \r\nСамолетът кацна обратно на летище „София“ в 11.17 часа днес след успешно изпълнена задача.  \r\nЕкипажът на самолета беше в състав: командир майор Пламен Дончев, помощник-командир старши лейтенант Стилян Стоянов и борден инженер капитан Пламен Пехливанов.", "date": "2019.03.19", "title": "Самолет „Спартан“ на Военновъздушните сили изпълни донорска задача"}
{"url": "http://www.focus-news.net/news/2019/03/19/2636329/glaven-komisar-hristo-terziyski-gd-natsionalna-politsiya-prodalzhava-rabotata-po-razkrivane-na-izvarshitelite-na-ubiystvoto-na-tatyana-stoyanova.html", "text": "Продължава работата по разкриване на извършителите на убийството на Татяна Стоянова. Това каза на пресконференция в Пазарджик главен комисар Христо Терзийски, директор на Главна дирекция (ГД) „Национална полиция”, предаде репортер на  Радио „Фокус“ – Пазарджик . Той уточни, че досъдебното производство е срещу неизвестен извършител и е спряно, но въпреки това на всеки два месеца се провеждат оперативни съвещания със служители на ОДМВР – Пазарджик и сектор „Убийства“ при ГД „Национална полиция“, под ръководството на Национална следствена служба. „Търсят се нови факти и обстоятелства, които да доведат до събирането на доказателства, които могат да се използват по реда на НПК. Към настоящия момент не можем да кажем, че има нещо, с което можем да запознаем обществеността. Продължава работата“, каза също Терзийски. По думите му за сериозен напредък по разследването може да се говори тогава, когато бъде повдигнато обвинение, но на този етап все още се събират данни и факти, които се проверяват, чрез оперативни методи и способи така, че да бъдат приобщени към досъдебното производство. \r\nВаня НИКОЛОВА", "date": "2019.03.19", "title": "Главен комисар Христо Терзийски, ГД „Национална полиция“: Продължава работата по разкриване на извършителите на убийството на Татяна Стоянова"}
{"url": "http://www.focus-news.net/news/2019/03/19/2636321/yens-stoltenberg-nato-ne-vaznameryava-da-namalya-prisastvieto-si-v-kosovo.html", "text": "НАТО няма намерения да намаля присъствието на своите сили, нито на мисията КФОР в Косово, заяви генералният секретар на Алианса Йенс Столтенберг пред сръбската „Първа ТВ“, като добави, че причината за присъствието на военната организация в региона е защитата на всички хора и сръбското малцинство, предава  държавната „Радио и телевизия Косово“ (RTK) . \r\nПопитан защо са се случили погромите срещу сърбите в Косово през март 2004-а година, ако НАТО гарантира сигурността, Столтенберг отговори, че КФОР е там, за да защитава сърбите и ако трябва ще бъдат активни, като припомни, че силите имат големи правомощия, дадени им от ООН. \r\nТой добави още, че НАТО ще направи всичко възможно, за да има достатъчно присъствие на въоръжени сили, които да останат в Косов. \r\nЩо се отнася до агресията на НАТО срещу Югославия през 1999 година, генералният секретар отбеляза, че „целта беше да спрем войната и хуманитарна катастрофа и в същото време да предотвратим загубата на животи на обикновени граждани“. \r\nПо думите на Столтенберг, „никой не иска от сърбите да забравят какво се е случило през 1999 година“, но му се иска „Сърбия и НАТО да си сътрудничат“. \r\nПревод и редакция:", "date": "2019.03.19", "title": "Йенс Столтенберг: НАТО не възнамерява да намаля присъствието си в Косово"}
{"url": "http://www.focus-news.net/news/2019/03/19/2636333/smolyan-s-izlozhbata-regionalna-biblioteka-nikolay-vranchev-teritoriya-na-duha-zapochnaha-chestvaniyata-na-60-godishniyat-yubiley-na-institutsiyata.html", "text": "С изложбата „Регионална библиотека „Николай Вранчев” – територия на духа” започнаха честванията по повод 60-годишният юбилей на библиотеката. Това е първото събитие от поредица инициативи, посветени на нейната годишнина. Това съобщиха от пресцентъра на  Община Смолян . \r\nИзпълняващият длъжността директор Йорданка Вълчева приветства гостите и направи ретроспекция на развитието на библиотечната институция през годините. „Регионална библиотека – Смолян е съвременна и модерна институция, с организация на работата ориентирана изцяло към новите потребности на нашите читатели. Тя е културен институт, разполагащ с всички съвременни средства за достъп до информация и книги.Тя е институция, в която традициите са преплетени с модерните трансформации и те очертават перспективите на нейното развитие” каза още Вълчева. От името на екипа и ръководството тя изказа сърдечна благодарност към всички бивши и настоящи колеги и ръководители, към всички партньори, съмишленици и приятели. \r\nИзложбата, подредена във фоайето, не показва историята на библиотеката в пълнота, а основни моменти с определени специфични дати, които отразяват нейното развитие през годините. Целта е да се покаже разнообразието на дейности, услуги и инициативите, предлагани от библиотеката. \r\nИзложбата е в няколко раздела – „История”, „Проектна дейност” „Инициативи” , „Информационна и библиографска дейност” и „Екипът през години”. Регионална библиотека „Николай Вранчев” може да се похвали с богата издателска дейност през тези 60 години Издадени са библиографски указатели за известни личности, писатели, населени места, институции и др. Част от тези издания са представени в изложбата. Показани са и част от иновативните услуги – днес предлаганите нови информационни услуги вече са он-лайн и са на разположение на потребителите 24 часа в денонощието, които отговарят на съвременните потребности и търсения. \r\nПо повод юбилея на библиотеката кметът Николай Мелемов, под чийто патронаж се провеждат юбилейните чествания, изпрати поздравителен адрес и цветя. От негово име библиотекарите бяха поздравени от секретаря на Община Смолян Момчил Николов. На юбилейната изложба присъстваха зам.-областният управител Андриян Петров, Андрей Печилков, бивш директор на библиотеката, бивши и настоящи библиотекари, партньори и приятели на библиотеката и др.", "date": "2019.03.19", "title": "Смолян: С изложбата „Регионална библиотека „Николай Вранчев” – територия на духа” започнаха честванията на 60-годишният юбилей на институцията"}
{"url": "http://www.focus-news.net/news/2019/03/19/2636334/sport-selektsionerat-na-cherna-gora-zayavi-che-balgariya-nyama-futbolisti-ot-visoka-klasa.html", "text": "Старши-треньорът на националния отбор на Черна Гора Любиша Тумбакович даде пресконференция преди мача срещу България на стадион „Васил Левски“ в петък. Той потвърди окончателно, че голямата звезда на черногорците Стеван Йоветич няма да играе в срещата и заяви, че българският национален отбор не разполага с футболисти от висока класа. Освен Йоветич, за Черна гора няма да е на разположение защитникът на Атлетико Мадрид Стефан Савич.", "date": "2019.03.19", "title": "Спорт: Селекционерът на Черна гора заяви, че България няма футболисти от висока класа"}
{"url": "http://www.focus-news.net/news/2019/03/19/2636312/asen-gagauzov-bsp-spechelvaneto-na-bsp-na-izborite-na-evropeyski-parlament-shte-bade-predpostavka-za-predsrochni-parlamentarni-izbori.html", "text": "Спечелването на БСП на изборите на Европейски парламент ще бъде предпоставка за предсрочни парламентарни избори. Това заяви в Сливен членът на националното ръководство на социалистическата партия и областен председател на БСП – Сливен Асен Гагаузов, предаде репортер на  Радио „Фокус“ – Сливен . Според Гагаузов Левицата ще предприеме мерки на национално ниво, за да няма манипулация на европейския вот и изборите да протекат по правилата. \r\nОбластният председател на БСП добави, че Сергей Станишев би бил полезен не само на Левицата, но и на страната като евродепутат. Неговият глас и влиянието му била били полезни за защита интересите на България в Европейския парламент. \r\nЛюдмила ЙОРГОВА", "date": "2019.03.19", "title": "Асен Гагаузов, БСП: Спечелването на БСП на изборите на Европейски парламент ще бъде предпоставка за предсрочни парламентарни избори"}
{"url": "http://www.focus-news.net/news/2019/03/19/2636336/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването  „Часът на Карлово”  по  Радио „Фокус”-Пловдив  ще ви разкажем още веднъж за геройската постъпка на младежи от Карлово, които спасиха от явна смърт 11-годишно момиченце и още две деца на тази възраст при водопада Сучурум край Карлово. Вчера,на официална церемония в зала „Васил Караиванов“ на Община Карлово гл.инспектор Атанас Илков – директор на Областна дирекция на МВР – Пловдив връчи почетен плакет и грамота на Тони Танчев, ефрейтор Никола Върбанов, мл. сержант Симеон Иванов и мл. сержант Ивайло Свиленов, спасили живота на момичетата. Кметът на Карлово д-р Емил Кабаиванов пък изрази благодарност към спасителите и им връчи грамоти и златни значки. Ще чуете и разказите на самите младежи. \r\nЗапочна записването за участие в националния конкурс „Песенна палитра“, който през настоящата 2019 г. ще се проведе на 12, 13 и 14 юли в Карлово. Ще чуем какви са условията за участие и регламента на този конкурс, който ще се проведе за пети пореден път в Карлово, от Анита Илиева. Предаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2019.03.19", "title": "Акценти в предаването „Часът на Карлово” по Радио „Фокус”- Пловдив"}
{"url": "http://www.focus-news.net/news/2019/03/19/2636327/korneliya-ninova-bsp-boyko-borisov-s-abv-i-obedineni-patrioti-provezhda-tselenasochena-i-posledovatelna-politika-s-koyato-oshtetyavat-pensionerite-i-badeshtite-takiva.html", "text": "Борисов с различни партньори – АБВ и „Обединени патриоти“, провеждат целенасочена и последователна политика, с която ощетяват българските пенсионери и бъдещите такива. Това каза лидерът на БСП Корнелия Нинова по време на пресконфереция в централата на партията, предаде репортер на  Агенция „Фокус“ .  \r\n„Има огромен проблем с хората, които ще се пенсионират след 1 януари 2019 г. Това не е спекулация както обявиха след брифинга в Министерския съвет“, обясни Нинова. По думите ѝ 31 % от бъдещите пенсионери ще бъдат ощетени и ще получат по-ниски пенсии. „Волята на премиера било да няма ощетени, само че два пъти волята на премиера беше да има ощетени. Ето как - през 2015 г. беше приета реформа пенсионна „Калфин“. Ето ви го текстът на закона. Тази мъка и този хаос започна от 2015 г. Реформата „Калфин“ при управлението на „Борисов“ 2 с АБВ“, каза още Нинова и уточни, че бъдещите пенсионери няма да могат да избират своите най-благоприятни години при определянето на размера на пенсиите им. „Това беше първата стъпка. Втората стъпка беше предприета през 2018 г. от кабинета „Борисов“ 3 с различно мнозинство – ГЕРБ и „Обединени патриоти“. Само отварям скоба щяха да се борят за 300 лв. минимална пенсия, а приеха тази реформа, с която утежниха закона от 2015 г.“, каза още Нинова.  \r\nТъй като днес чуваме, че това е било консенсусно решение, извадих стенограмите от 2015 г. и от 2018 г. 2015 г. на 32 страници стенограма БСП обяснява защо това не трябва да се приеме. Горещи дебати, гореща позиция от името на БСП „против“ тази реформа. Не сме участвали в този консенсус. Това решение е прието, извадила съм и гласуването с гласовете на ГЕРБ и АБВ. Стенограмите от 2018 г. показват, че решението е прието с мнозинство ГЕРБ – „Обединени патриоти“ отново след сериозни дебати, позиция и гласуване на БСП „против“ тази реформа. Т.е. ние сме последователни, че правителството на Борисов с различни партньори – АБВ и „Обединени патриоти“, провеждат такава целенасочена и последователна политика, с която ощетяват българските пенсионери и бъдещите такива“, подчерта лидерът на БСП и заяви, че това е посегателство върху най-слабата и уязвимата група.  \r\nДеница КИТАНОВА", "date": "2019.03.19", "title": "Корнелия Нинова, БСП: Бойко Борисов с АБВ и \"Обединени патриоти“ провежда целенасочена и последователна политика, с която ощетяват пенсионерите и бъдещите такива"}
{"url": "http://www.focus-news.net/news/2019/03/19/2636337/rositsa-yordanova-zam-kmet-na-dobrich-izvarshva-se-aktualizatsiya-na-investitsionnata-programa-na-obshtinata.html", "text": "Извършва се актуализация на Инвестиционната програма на Общината. Това съобщи зам.-кметът „Икономическо развитие и европейски фондове“ Росица Йорданова, предаде кореспондентът на  Радио „Фокус” – Варна . Във връзка с актуализацията на 8 март Община град Добрич е публикувала покана за подаване на заявления за финансов интерес и финансова помощ по отношение на енергийно обновяване на многофамилни жилищни сгради. След осъществена връзка със собственици на жилища на 12 март Общината е обявила информационна кампания и я е провела в същия ден. Интересът от страна на гражданите, по думите на зам.-кмета, е бил голям. Срокът за подаване на заявления е 30 април 2019 година. „Всички онези, които желаят да подадат своите заявления, трябва да го направят в този срок“, посочи Росица Йорданова. Допустими са многофамилни жилищни сгради, строени преди 26 април 1999 година, с не повече от 36 самостоятелни обекта, които касаят едропанелно жилищно строителство, пакетоповдигащи плочи, едропанелен кофраж. Много важно е да се знае, че заявленията са подават за целите сгради. Работна комисия ще оцени кандидатите по допустимост и след това ще ги класира, съобразно критериите, абсолютно идентични с тези както в предходната кампания през 2016 година. След оценките ще бъдат подадени от Община град Добрич, както са насоките на Управляващия орган фишове, които ще бъдат вписани в приоритет „енергийна ефективност“ на Инвестиционната програма. Предстои оценка на всички инвестиционни програми в страната и съобразно свободния ресурс и приоритетите, по които може да се кандидатства, като социална инфраструктура, културна инфраструктура и енергийна ефективност, Общината ще направи своето проектно предложение и ще кандидатства. Предполага се, че ще бъдат включени около 11 сгради.  \r\nЖулиета НИКОЛОВА", "date": "2019.03.19", "title": "Росица Йорданова, зам.-кмет на Добрич: Извършва се актуализация на Инвестиционната програма на Общината"}
{"url": "http://www.focus-news.net/news/2019/03/19/2636330/dragomir-stoynev-bsp-bez-sdelkata-mezhdu-gerb-i-volya-kabinetat-borisov-propada-iskame-da-znaem-neynite-parametri.html", "text": "Без сделката между ГЕРБ и „Воля“ кабинетът „Борисов“ пропада, искаме да знаем нейните параметри. Това каза заместник-председателят на ПГ на „БСП за България“ Драгомир Стойнев по време на пресконфереция в централата на партията, предаде репортер на  Агенция „Фокус“ . „Може би утре в храмът на българската демокрация – българският парламент, най-високата институция в една парламентарна република, ще има сделка. Тя ще бъде между г-н Цветанов и г-н Марешки. Затова искаме да разберем какъв е предметът на тази сделка. Искаме да разберем как и каква ще бъде цената на оцеляването на кабинета на ГЕРБ. Без тази сделка кабинетът пропада. Българският народ трябва да знае параметрите на тази сделка“, подчерта Стойнев. Той поясни, че трябва медиите да присъстват на разговорите на ГЕРБ и „Воля“. Според него това е сделката на годината и тя не може да бъде осъществена на тъмно, задкулисно, както досега. Зам.-председателят на ПГ на „БСП за България“ уточни, че разговорите вероятно ще се проведат утре в 9.00 часа, защото групата на „Воля“ трябва да се регистрира в пленарната зала. \r\nДеница КИТАНОВА", "date": "2019.03.19", "title": "Драгомир Стойнев, БСП:  Без сделката между ГЕРБ и „Воля“ кабинетът „Борисов“ пропада, искаме да знаем нейните параметри"}
{"url": "http://www.focus-news.net/news/2019/03/19/2636325/zam-ministar-stefan-balabanov-mvr-dans-i-drugite-spetsializirani-strukturi-rabotyat-izklyuchitelno-dobre-po-edin-ot-osnovnite-prioriteti-borbata-s-terorizma.html", "text": "МВР, ДАНС и другите специализирани структури работят изключително добре по един от основните приоритети – борбата с тероризма. Това каза на пресконференция в Пазарджик заместник-министърът на вътрешните работи Стефан Балабанов, предаде репортер на  Радио „Фокус“ – Пазарджик . По думите му още много институции са ангажирани в тази борба и в превенцията на подобни прояви. „Прави се това, което е нужно, но нито една държава или регион в света не са застраховани от извършването на подобни действия като тези в Нова Зеландия“, обясни Балабанов. Той допълни, че в страната има контратерористичен център, който обединява усилията на различни структури и работи доста успешно, но спецификата на работата му не бива да става обществено достояние на всички.  \r\nТой заяви също, че е много доволен от работата на  ОДМВР – Пазарджик, тъй като се отчита сериозен ръст по отношение на разкриваемостта на криминалните и икономическите престъпления. „Добре се работи в малките населени места и в 106-те села. Като приоритет извеждаме работата със самотно живеещите хора в тях, тъй като те могат да станат обект на престъпления“, коментира Балабанов. \r\nВаня НИКОЛОВА", "date": "2019.03.19", "title": "Зам.-министър Стефан Балабанов: МВР, ДАНС и другите специализирани структури работят изключително добре по един от основните приоритети – борбата с тероризма"}
{"url": "http://www.focus-news.net/news/2019/03/19/2636340/kyustendil-uchenitsi-ot-ezikova-gimnaziya-doktor-petar-beron-uchastvaha-v-lektsiya-za-rabotata-na-sada-i-prokuraturata.html", "text": "Ученици от Езикова гимназия „Доктор Петър Берон“ в Кюстендил участваха в лекция за работата на съда и прокуратурата, предаде репортер на  Радио „Фокус” – Кюстендил . Лекцията беше изнесена в актовата зала на учебното заведение. В нея се включиха прокурор Марияна Сиракова от Окръжната прокуратура и младши съдия Симона Навущанова от Окръжния съд в града. На гимназистите бяха представени професиите прокурор и следовател, беше разяснен статутът на магистратите. Специално внимание по време на лекцията беше отделено на темата за хулиганските прояви на непълнолетни лица и техните последици, както и за детското насилие. Лекцията е част от образователната програма „Съдебна власт – информиран избор и гражданско доверие. Отворени съдилища и прокуратури“, в сътрудничество с Министерството на образованието и науката и учебните заведения. Сред основните цели са повишаване информираността на младежите за функциите и значението на съдебната власт, създаване на предпоставки за формиране на правна грамотност и култура, превенция на детското насилие. \r\nВенцеслав ИЛЧЕВ", "date": "2019.03.19", "title": "Кюстендил: Ученици от Езикова гимназия „Доктор Петър Берон“ участваха в лекция за работата на съда и прокуратурата"}
{"url": "http://www.focus-news.net/news/2019/03/19/2636339/komisar-mariya-gabriel-mediynata-gramotnost-e-klyuch-za-kritichno-mislene-i-borba-s-dezinformatsiyata.html", "text": "Българският еврокомисар подкрепи идея за седмично 10-минутно обучение за медийна грамотност в европейските училища, съобщава  Представителството на ЕК в България . \r\nПред повече от 400 участника от цяла Европа – институции, медийни регулатори, експерти, журналисти, граждани, българският еврокомисар за цифровата икономика и общество Мария Габриел даде началото на първата Европейска седмица на медийната грамотност. Основната цел на тази нова инициатива на Европейската комисия, която се реализира по предложение на българският еврокомисар, е да даде на гражданите умения за критично мислене и разграничаване на вярна от невярна информация, за създаване на съдържание.  \r\n„Медийната грамотност не означава само борба с разпространението на дезинформация. Високото ниво на медийна грамотност е от съществено значение, за да могат гражданите да взимат информирани решения. Това е още по-важно в контекста на предстоящите европейски избори. Както каза президентът на Европейската комисия Жан-Клод Юнкер, в тези избори трябва да покажем, че Европа може да преодолее различията между север и юг, изток и Запад.  Добрата медийна грамотност е предпоставка за една жизнена и модерна демокрация, увеличаваща устойчивостта на гражданите на дезинформация и способността им да четат критично в огромния информационен поток“, подчерта Мария Габриел.  \r\nБългарският еврокомисар открои няколко основни фактора за постигане на резултати в областта на медийната грамотност.  \r\nНа първо място тя подчерта необходимостта от мобилизиране на местно равнище на всички участници, занимаващи се с медийно образование. За целта Европейската комисия създаде интерактивна карта на събитията, на която до момента има отбелязани над 230 инициативи. Новата Директива за аудиовизуалните медийни услуги също включва разпоредба към държавите членки да повишат нивото на медийна грамотност.  \r\nНа следващ ред комисарят отбеляза нуждата от нови действия. Такова би могло да бъде общ европейски център за споделяне на ресурси, което би спомогнало за общото разбиране на въпроса от държавите членки. Такъв център може да служи като съвместен корпус от знания за медийна грамотност, които да се включат във всеки етап на обучението в европейските училища.  \r\n„Понякога на гражданите им е трудно да разграничат вярната от невярната информация. Наша отговорност е да им дадем инструменти, с които да им помогнем да направят своя информиран избор, основан на качествена и разнообразна информация. Вярвам, че заедно можем да защитим медийната грамотност, за да имаме плурализъм на мненията и защита на нашите ценности“, заяви още комисарят по цифровата икономика и общество Мария Габриел.  \r\nВ рамките на форума тя връчи и първите Европейски награди за медийна грамотност на най-добрите образователни проекти, които бяха избрани сред 130-те участници в надпреварата.  \r\nОтдел \"Преса и медии\"  \r\nПредставителство на ЕК в България", "date": "2019.03.19", "title": "Комисар Мария Габриел: Медийната грамотност е ключ за критично мислене и борба с  дезинформацията"}
{"url": "http://www.focus-news.net/news/2019/03/19/2636331/ivilina-aleksieva-robinsan-tsik-spravihme-se-dobre-v-5-godishniya-si-mandat.html", "text": "Централната избирателна комисия се справи добре в своя 5-годишен мандат. Това каза председателят на Централната избирателната комисия (ЦИК) Ивелина Алексиева- Робинсън по време на отчет на 5-годишния мандат на комисията, предаде репортер на  Агенция „Фокус“ . „Преди 5 години на 21 март 2014 година се проведе първото заседание на ЦИК“, припомни тя, като обясни, че тогава комисията е била изправена пред предизвикателство да организира и проведе избори за членове на Европейския парламент. „Справихме се добре. До днес ЦИК организира 5 избори, 2 национални референдума, 14 местни референдума“, заяви председателят на ЦИК. „Няма да представям количествени данни, но ви моля да ги погледнете, като брой заседания, регистрации, обучения, регистрации на наблюдатели, социологически проучвания и други“, коментира Ивелина Алексиева- Робинсън. „За да се организират честни избори е нужен професионализъм, за това са необходими първоначална преценка на номинираните членове. Второто нещо са стандартите за работа и подходящо обучение, за която отговаря ЦИК“, изтъкна тя. „ЦИК съумя да създаде стандарти и обучителни материали“, допълни Алексиева- Робинсън. Според нея обучителните материали трябва да бъдат елементарни и прости, за да не се създават предпоставки за допускане на грешки. „Материалите трябва да бъдат по-леснодостъпни. Кампания да има не само по избори, но и между избори. За да се случи това трябва да има законодателна подкрепа“, каза още Ивилина Алексиева- Робинсън.  \r\nДаяна ДЮЛГЕРОВА", "date": "2019.03.19", "title": "Ивилина Алексиева- Робинсън, ЦИК: Справихме се добре в 5-годишния си мандат"}
{"url": "http://www.focus-news.net/news/2019/03/19/2636341/tsvetan-tsvetanov-gerb-na-31-mart-gerb-shte-predstavi-ofitsialno-listata-si-s-kandidati-za-evrodeputati.html", "text": "На 31 март ГЕРБ ще представи официално листата си с кандидати за евродепутати. Това съобщи председателят на Националния предизборен щаб на ГЕРБ Цветан Цветанов по време на среща с областните координатори на партията в страната, съобщиха от пресцентъра на  ПП ГЕРБ . „В началото на април предстои да обявим и какъв ще бъде слоганът на ПП ГЕРБ за предстоящата кампания за европейския вот. На следващ етап ще представим и платформата на партията за европейските избори, чрез която ще информираме обществото за нашите приоритети и идеи както за развитието на страната, така и за бъдещето на Европейския съюз“, информира Цветанов. По думите му предизборната програма на ГЕРБ ще акцентира върху сходството, което има между възгледите и амбициите на ГЕРБ и ЕНП, докато при други партии на преден план се подчертават противоречията им с тяхното политическо семейство. \r\nПо време на разговора беше обсъдена готовността за предстоящите избори на структурите на ГЕРБ по места, календара с партийни мероприятия преди и по време на предизборната кампания и организационни въпроси. Разгледана беше актуалната политическа обстановка в България, както и хода на гражданските диалози под надслов „Европа в нашия дом“ по темите образование и регионално развитие.  \r\nЦветан Цветанов отчете пред всички присъстващи, че от началото на година ГЕРБ може да се похвали с почти 1000 новоприети членове. Като пример той отличи община Куклен, където към партията са се присъединили 35 нови членове, а само към младежката структура са се присъединили нови 20 души. \r\nВ тази връзка председателят на Цветанов отбеляза, че на предстоящите европейски избори всеки глас ще бъде важен и призова областните координатори и ръководените от тях структури в страната да продължат да водят активна комуникация лице в лице с хората. „Веднага след края на европейския вот стартира щателен анализ на резултатите. Той ще има за цел да покаже от една страна каква е била активността по време на кампанията на потенциалните ни кандидати за кметове и общински съветници, а от друга да разкрие с каква подкрепа се ползват те сред жителите на съответните населените места“, обясни председателят на ПГ на ГЕРБ. \r\n„Фалшивите новини ще бъдат най-големият ни проблем. Вече ясно се вижда, че БСП няма да се поколебаят да ги използват, за да осъществят целите си. Получихме обвинения, че сме фалшифицирали и предстои да фалшифицираме изборите, а какво се оказа в крайна сметка – хора от БСП твърдят, че е имало подмяна на гласовете при вътрешните избори за водач на листата“, отбеляза Цветан Цветанов. Той бе категоричен, че липсата на резултати от работата на БСП ги принуждава дори да си приписват заслуги за разрешени проблеми на граждани – в основата на които стои именно ГЕРБ.", "date": "2019.03.19", "title": "Цветан Цветанов, ГЕРБ: На 31 март ГЕРБ ще представи официално листата си с кандидати за евродепутати"}
{"url": "http://www.focus-news.net/news/2019/03/19/2636342/evrodeputatat-emil-radev-gerbenp-rabotim-za-avtomatichno-vzaimno-priznavane-na-diplomite-v-es.html", "text": "Работим за автоматично взаимно признаване на дипломите в ЕС, така че да не минават през сложния административен процес на слагане на апостил и легализация. Това коментира на провелия се в Силистра граждански диалог „Европа в нашия дом” евродепутатът от ГЕРБ/ЕНП Емил Радев, съобщиха от пресцентъра на  ПП ГЕРБ . Във форума, посветен на образованието, взеха участие министърът на образованието и науката Красимир Вълчев, председателят на Комисията по образование в Народното събрание Милена Дамянова и силистренският депутат Алтимир Адамов, областният управител Ивелин Статев, кметът на община Силистра д-р Юлиян Найденов. \r\n„Наскоро влезе в сила регламент, по който активно работих - за премахване на апостилите и нуждата от легализация на редица документи за гражданско състояние. На този етап дипломите и удостоверенията за квалификационните степени не са сред тях, но след две години, когато Европейската комисия ще оцени ефекта от предприетите промени, очаквам приложното поле на регламента да се разшири”, посочи Радев. \r\nПо думите му изготвената визия на Европейската комисията за изграждането на европейско пространство за образование до 2025 г. предвижда да няма граници пред образованието и науката в Европа. „Това включва и предложение за насърчаване на автоматичното взаимно признаване на дипломите за висше образование, за завършен гимназиален етап на средно образование и на резултатите от периоди на учене в чужбина. Такъв амбициозен план обаче не може да бъде въведен изведнъж. Необходим е поетапен подход, основан на стабилна и надеждна гаранция за качеството, на прозрачност и доверие”, отбеляза Радев. \r\nЕвродепутатът акцентира и върху предложението за въвеждане на Европейска студентска карта. „Тя ще помогне за опростяване на административните процедури и намаляване на тежестта и разходите за студентите и образователните институции. Едно от предимствата ще е студентите да могат да се идентифицират по надежден начин във всяко висше учебно заведение в ЕС, което дава възможност за сигурен обмен на информация, свързана с обучението. Благодарение на картата студентите ще получават достъп до различни услуги, свързани с библиотеки, транспорт, осигуряване на жилище, още преди да пристигнат в институцията в чужбина”, обясни Емил Радев. Той допълни, че ЕК си поставя за цел да започне постепенно въвеждане на Европейската студентска карта до 2021 г., включително като проучи възможността за използване на картата и от учащи в рамките на професионалното образование и обучение. \r\n„Вярвам в потенциала на младите хора в България и се надявам, че чрез подобни граждански диалози ще обединим усилия за развитието на този потенциал. Защото образованието е инвестиция в бъдещето!”, категоричен бе Радев.", "date": "2019.03.19", "title": "Евродепутатът Емил Радев, ГЕРБ/ЕНП: Работим за автоматично взаимно признаване на дипломите в ЕС"}
{"url": "http://www.focus-news.net/news/2019/03/19/2636343/plovdiv-lek-avtomobil-e-goryal-v-rayona-na-134-km-na-avtomagistrala-trakiya-v-posoka-burgas.html", "text": "Лек автомобил е горял в района на 134 км на автомагистрала „Тракия“ в посока Бургас, съобщи за  Радио „Фокус“-Пловдив  говорителят на Регионална дирекция „Пожарна безопасност и защита на населението“-Пловдив инспектор Цвятко Дешев. Сигналът за инцидента е подаден в 12.09 часа. На мястото е изпратен противопожарен екип, който е потушил пламъците. Причината за пожара е техническа неизправност на превозното средство. Автомобилът е напълно унищожен. \r\nМария РУСЕВА", "date": "2019.03.19", "title": "Пловдив: Лек автомобил е горял в района на 134 км на автомагистрала „Тракия“ в посока Бургас"}
{"url": "http://www.focus-news.net/news/2019/03/19/2636335/emiliya-milkova-gerb-posledovatelno-rabotim-za-uvelichenie-na-finansiraneto-v-sferata-na-kulturata.html", "text": "Последователно се работи за увеличаване на доходите и средствата в подкрепа на българската култура. Това коментира народният представител от парламентарната група на ГЕРБ д-р Емилия Милкова на провелата се среща в клуба на партийната организация във варненския район „Аспарухово”, съобщиха от пресцентъра на  ГЕРБ - Варна . \r\n„Стъпка по стъпка завишаваме единния стандарт, определящ финансирането в библиотеките, читалищата, музеите, галерии. За миналата година увеличението е двойно, а за тази – 8,6%. Осигуриха се повече ресурси за Националния фонд „Култура”, а програмата за обновяване на библиотечните фондове, която преди година беше с бюджет от 1 млн. лв., вече е на стойност 2 млн. лв. Различните културни институти могат да се възползват и от възможностите на програмата за дигитализация”, отчете Милкова в качеството си на член на парламентарната комисия по културата и медиите. \r\nТя подчерта, че работна група в момента подготвя промени в Закона за читалищата, които целят да гарантират развитието на тези важни духовни средища, но и да предложат по-добри механизми за ефективен контрол. \r\nВ отговор на поставените въпроси относно възможностите за насърчаване на българите зад граница да се върнат в родината Емилия Милкова изтъкна, че се полагат максимални усилия за повишаване на жизнения стандарт у нас. \r\n„Икономическият ръст и добрите показатели за бизнес климата в България са знак, че вървим в правилната посока. Инфраструктурата се обновява, а район „Аспарухово” е пример за мащабно благоустрояване и подобряване на средата за живот”, подчерта Милкова. Тя акцентира и върху предприетите мерки да се развие на връзката между бизнеса и образованието. \r\n„Резултатите няма как да бъдат постигнати толкова бързо, колкото всички искаме, но в дългосрочен план трябва да дадат отговор на проблема с недостига на кадри в много сфери”, отбеляза варненският депутат. \r\nЕмилия Милкова апелира повече хора да се възползват от възможностите, които европейските програми предлагат в подкрепа на предприемачеството. \r\n„Това е шанс да започнеш бизнес, да се реализираш професионално, да бъдеш иновативен и в крайна сметка да бъдеш успешен именно тук – в България”, изтъкна народният представител. Тя сподели с присъстващите и актуални теми от работата на парламентарната комисия по политиките за българите в чужбина. \r\nПо повод въпросите относно предстоящата кампания за евроизборите Емилия Милкова изрази опасения, че опозицията ще измести фокуса на дебатите от европейските към злободневни вътрешнополитически теми. „Вярвам, че обществото ни е достатъчно зряло и мъдро, за да оцени резултата от еврофинансирането в България и ролята на ЕС, за да посрещнем адекватно съвременните предизвикателства”, категорична бе Милкова. \r\nОбщинският съветник и ръководител на ГЕРБ „Аспарухово” Мартин Андонов на свой ред отбеляза, че чрез европейските проекти ползите от ЕС стигат до всеки един гражданин. „Цялостното обновяване, което тече в нашия район, не би било възможно без европейската солидарност. Активната работа на община Варна по европейските програми отключи инвестиции, които не са по силите на местната хазна”, припомни Андонов. Той запозна присъстващите и с предприетите общински мерки за облагородяване на зелените площи, като се реализират проекти за благоустрояване и озеленяване на градинки и междублокови пространства. „Предстои изготвената нова наредба да се разгледа в Общинския съвет. Тя насърчава гражданската инициатива да се подобрява средата, в която живеем. Защото това не е въпрос на еднократни действия на местната или държавната власт, а процес, в който участва цялото общество”, заяви Мартин Андонов. \r\nВ дискусията се включиха и общинските съветници от ГЕРБ Милена Димова, Надя Георгиева, Димитър Колев и Иво Иванов.", "date": "2019.03.19", "title": "Емилия Милкова, ГЕРБ: Последователно работим за увеличение на финансирането в сферата на културата"}
{"url": "http://www.focus-news.net/news/2019/03/19/2636347/ministerstvoto-na-otbranata-predstavya-v-sofiya-fotoizlozhbata-15-godini-balgariya-v-nato.html", "text": "„15 години България в НАТО“ е озаглавена фотографската изложба, която Министерството на отбраната организира, за да отбележи годишнината от присъединяването на нашата страна към организацията на Северноатлантическия договор. Това съобщиха от пресцентъра на  Министерство на отбраната . Изложбата ще бъде открита от министъра на отбраната Красимир Каракачанов в 17.00 часа на 20 февруари. На церемонията ще присъстват началникът на отбраната генерал Андрей Боцев,  висши офицери от Въоръжените сили, представители на Щабния елемент за интегриране на силите на НАТО в България и др.  \r\nИзложбата „15 години България в НАТО“ е разположена пред Паметника на войнишкия лъв - част от Мемориала на Първи и Шести пехотен полк, в градината при Националния дворец на културата в София. Мястото не е избрано случайно – бронзовият лъв е централна фигура на паметник, изграден в прослава на българските воини, загинали за национално освобождение и обединение, а фотографиите, представени в изложбата,  показват подготовката на днешните военни за гарантиране на сигурността и териториалната цялост на страната ни. Така пространствено са обединени миналото и настоящето на Българската армия.  \r\nЗа 15 години българските Въоръжени сили участват в четири операции на НАТО в Косово, Босна и Херцеговина, Ирак и Афганистан. Многобройни са многонационалните учения, в които българските военнослужещи повишават бойните си умения редом с колегите си от армиите на страните-членки на Алианса, повишават опита си от работа на различни командни нива в международните щабове. Те проявяват професионализъм и отговорност, които колегите им от НАТО високо ценят. \r\nОбективът на фотографа на Министерството на отбраната Вяра Йовева е уловил миговете на щастие при завръщането на военнослужещите в Родината след успешно участие в мисия зад граница, стремежът към усъвършенстване на бойните умения, съвместните тренировки с военни формирования от въоръжените сили на страните-членки на НАТО.   \r\nИзложбата ще бъде представена до 1 април 2019 г., за да могат жителите и гостите на столицата да видят част от войсковото ежедневие на българския военнослужещ.", "date": "2019.03.19", "title": "Министерството на отбраната представя в София фотоизложбата „15 години България в НАТО“"}
{"url": "http://www.focus-news.net/news/2019/03/19/2636348/ivilina-aleksieva-robinsan-deynostta-na-tsik-e-edna-ot-nay-prozrachnite-i-publichni-v-strukturite-na-darzhavata.html", "text": "Дейността на ЦИК е една от най-прозрачните и публични в структурата на държавата. Това каза председателят на Централната избирателна комисия (ЦИК) Ивелина Алексиева-Робинсън по време на отчет за 5-годишния мандат за дейността на Комисията, предаде репортер на  Агенция „Фокус“ . „Българската ЦИК е единствената в света, която позволява да бъдат прегледани протоколите след избори“, допълни тя. „В свят, в който въпросите с киберсигурността се развиват динамично, участват в дейността на институциите, в това число и в работата на ЦИК“, отбеляза председателят на комисията.  \r\n„Създадохме нова структура на интернет страницата, осигурена е комуникация между централната, районните и общинските избирателни комисии. Подсигурено е видеоизлъчване, публикуват се всички регистри и материали за кампаниите“, обобщи още тя. „За разяснение да допълня, ползваме и социалните мрежи. ЦИК осигури възможност да се подават електронни заявления за гласуване извън страната. По електронен път получаваме много въпроси от граждани и отговаряме на всеки един от тях. Това позволява процесът да бъде по-прозрачен и публичен“, коментира Ивилина Алексиева-Робинсън. „Дейността на ЦИК е една от най-прозрачните и публични от структурите на държавата“, заяви тя. Председателят на комисията посочи, че изборите не могат да се случат без съдействието на администрациите на министерствата в страната и е крайно време да се разбере, че избирателната комисия сама е непосилна да организира целия процес.    \r\nТя отбеляза, че сегашният състав на комисията е получил награда в областта на гражданското включване и отбеляза, че трябва да се работи в посока по-широк обхват и на гражданите. „Като цяло изборната администрация проведе работата си по професионален начин“, заключи тя.  \r\nДаяна ДЮЛГЕРОВА", "date": "2019.03.19", "title": "Ивилина Алексиева-Робинсън: Дейността на ЦИК е една от най-прозрачните и публични в структурите на държавата"}
{"url": "http://www.focus-news.net/news/2019/03/19/2636350/ministar-dimov-podpisa-parviya-dogovor-za-podobryavane-kachestvoto-na-vazduha-po-operativna-programa-okolna-sreda-s-montana.html", "text": "Министърът на околната среда и водите Нено Димов и кметът на Монтана Златко Живков подписаха договор за подобряване качеството на атмосферния въздух в общината. Това съобщиха от пресцентъра на  Министерството на околната среда и водите . Това е първият проект по Оперативна програма „Околна среда“ (ОПОС) за същински инвестиционни мерки, адресиращи основния източник на замърсяване на въздуха – битовото отопление.  \r\nС изпълнението на проекта ще се стимулират домакинствата да преминат към по-екологични форми на битово отопление, в резултат на което ще се намали количеството емисии на фини прахови частици (ФПЧ10) и азотни оксиди на територията на община Монтана. Дейностите предвиждат подмяна на отоплителните устройства на домакинствата, които използват уреди с твърди горива, с алтернативни форми за отопление.  \r\nРазмерът на инвестицията е 10.7 млн. лв., осигурени изцяло от ОП „Околна среда 2014-2020 г.“. Срокът за изпълнение на дейностите е 54 месеца. \r\nДнес министър Димов и кметовете на Плевен и Смолян – Георг Спартански и Николай Мелемов, подписаха договори за програми за подобряване качеството на атмосферния въздух в двете общини. Проектите предвиждат планиране на подходящи към местните условия и ефективни мерки за повишаване чистотата на въздуха и ограничаване вредните въздействия върху здравето на хората и околната среда. Целта е постигане и поддържане на определените в европейското и националното законодателство норми за качеството на атмосферния въздух. Инвестицията по двата договора е общо 533 390 лв., осигурени от ОП „Околна среда“. Срокът за изпълнение на дейностите е 18 месеца.", "date": "2019.03.19", "title": "Министър Димов подписа първия договор за подобряване качеството на въздуха по Оперативна програма „Околна среда“ с Монтана"}
{"url": "http://www.focus-news.net/news/2019/03/19/2636338/korneliya-ninova-bsp-pitam-premiersko-voleva-republika-li-sme-ili-zakonova-parlamentarna.html", "text": "От претенцията на управляващите за правителство на стабилността остана управление на хаоса във всички системи в държавата. Това каза лидерът на БСП Корнелия Нинова по време на пресконференция в централата на партията във връзка с промени във формулата за образуване на пенсиите, предаде репортер на  Агенция „Фокус“ . Според нея така не може да се управлява държава. По думите й хаос има с касови апарати, с електронни регистри, а сега и в пенсионната система. „В момента цари пълен хаос. Тепърва щели да изчисляват какъв ще е ефектът, колко хора ще бъдат засегнати, колко пари ще трябват“, коментира Нинова и каза на управляващите, че това се прави преди приемането на закона. Според нея управляващите противопоставят една група българи на друга. „От 2015 година БСП е последователна срещу тази реформа, внесохме и предложихме алтернативна пенсионна реформа. Самостоятелен законопроект на Кодекса на социалното осигуряване, с което знаете какво е нашето виждане за пенсионната реформа. Нищо от това не беше прието. Всичко беше отхвърлено и през 2015 и  2018 година“, обясни лидерът на БСП. По думите й днес управляващите заявяват, че няма да има ощетени и че такава е волята на премиера. „Само че питам ние премиерско- волева република ли сме или законова парламентарна. Ако искат нещо да правят – то това не зависи от волята на премиера, а от промени в законите, които това мнозинство с този премиер приемат два пъти. Налагат се промени в Кодекса за социално осигуряване, за които предупреждаваме от 2015 г., че ще настъпи този хаос“, допълни още Нинова. \r\nДеница КИТАНОВА", "date": "2019.03.19", "title": "Корнелия Нинова, БСП: Питам премиерско- волева република ли сме или законова парламентарна"}
{"url": "http://www.focus-news.net/news/2019/03/19/2636352/blagoevgrad-petoto-yubileyno-izdanie-na-mezhdunarodniya-festival-blagoevgrad-blus-i-dzhaz-shte-se-provede-v-ramkite-na-tri-dni.html", "text": "Петото юбилейно издание на Международния фестивал „Благоевград Блус и джаз“ ще се състои в рамките на три дни. Това стана ясно по време на пресконференция, която се проведе по повод събитието, предаде репортер на  Радио „Фокус“ – Пирин . На пресконференцията присъстваха заместник-кметът на Благоевград с ресор култура и хуманитарни дейности Христина Шопова, артистичният директор на „Blagoevgrad Bluess&Jazz“ Васил Георгиев – Васко Кръпката, и диригентът на Биг бенд – Благоевград Борис Янев. Фестивалът ще се проведе в рамките на три дни като откриването е на 28 март в Драматичен театър „Никола Вапцаров“, от 19.00 часа.  \r\nВ първата вечер на фестивала ще вземат участие Камерна опера – Благоевград и Dejan Gavric (Germany), Бойко Цветанов, Alex Zografov (USA) и Стоян Бончев.  \r\nНа 29 март в зала „Орфей“, парк Македония програмата ще започне от 19.00 часа с „30 години „Подуене блус бенд“: Васко Кръпката и „Подуене блус бенд“, като гост ще бъде Guy Davis (USA).  \r\nТретата вечер отново ще се състои в зала „Орфей“, парк Македония, и ще бъде посветена на джаза. Публиката ще има възможност да види изпълненията на JP3 Живко Петров трио, Влатко Стефановски (Македония), Теодосий Спасов, Биг бенд – Благоевград, Хилда Казасян и Христо Йоцов.  \r\nБилети и карти се продават на касите на театър „Никола Вапцаров“ и входа на фестивала в деня на концерта. Цената на билет за една вечер е 10 лева, а за карта и за трите вечери - 20 лева. \r\nДенис НИКИФОРОВ", "date": "2019.03.19", "title": "Благоевград: Петото юбилейно издание на Международния фестивал „Благоевград Блус и джаз“ ще се проведе в рамките на три дни"}
{"url": "http://www.focus-news.net/news/2019/03/19/2636353/sliven-politsiyata-izdirva-15-godishnata-darina-nikolaeva-nikolova-koyato-e-v-neizvestnost-ot-2-mart.html", "text": "Полицията издирва Дарина Николаева Николова на 15 години от град Сливен. Това съобщиха от  ОДМВР - Сливен . Роднините на Дарина нямат връзка с нея от 02 март 2019 година до момента. Момичето е на видима възраст 15 - 16 години, високо 160 см със слабо телосложение, кафяви очи, овално бяло лице, дълга и права коса – кестенява (може да е с променен цвят в по-светъл тон от естествения). \r\nУмоляваме, ако някой има информация за момичето да се свърже със служител на РУ - Сливен на телефон 0898460048, на телефон 112 или в най-близкото поделение на МВР.", "date": "2019.03.19", "title": "Сливен: Полицията издирва 15-годишната Дарина Николаева Николова, която е в неизвестност от 2 март"}
{"url": "http://www.focus-news.net/news/2019/03/19/2636355/rositsa-yordanova-zam-kmet-na-dobrich-proektat-za-izgrazhdane-na-priyut-za-bezdomni-hora-e-podaden-za-saglasuvane-v-natsionalniya-institut-za-nedvizhimo-kulturno-nasledstvo.html", "text": "Проектът на Общината за изграждане на приют за бездомни хора е подаден за съгласуване в Националния институт за недвижимо културно наследство. Това съобщи зам.-кметът с ресор „Икономическо развитие и европейски фондове“ Росица Йорданова, предаде кореспондент на  Радио „Фокус” – Варна . „След съгласуването ще бъде изискано разрешение за строеж\", посочи зам.-кметът. Росица Йорданова. Тя добави, че след окомплектоване на цялата преписка ще бъде подадена информация точно каква ще бъде стойността на бюджета и след одобрение от Общинския съвет за кандидатстване ще бъде подадено проектното предложение към Управляващия орган.  \r\nОще миналата година Община град Добрич заяви своето инвестиционно намерение да бъде изграден приютът с капацитет за 15 лица, който ще работи целогодишно. Според Йорданова проектното предложение е в резултат на установена необходимост от предоставяне на такъв вид социална услуга, която ще бъде нова за добруджанския град. Проектът ще се реализира по ОП „Региони в растеж“ за периода до 2020 година. До 1 млн. лв. е предоставената безвъзмездно финансова помощ. Общината предлага да бъде използвана сградата по ул. „Хан Кардам“ № 13, която е със статут недвижима културна ценност. Собственост е на Общината, не е много голяма, което отговаря на намерението да бъде с капацитет 15 души. В рамките на проекта ще се създаде възможност за пълна реконструкция на сградата, което има двоен ефект. От една страна в града ще има сграда с културно значение в добър вид, от друга страна тя ще се превърне в място за предоставяне на социална услуга, която е търсена не само в Община град Добрич, но и в съседни, например Община Добричка, като нейният кмет още миналата година е заявил чрез писмо желание за партньорство. Освен това къщата е в близост до други два действащи приюта и обществената трапезария, което допълва останалите вече предлагани социални услуги в Добрич.  \r\nЖулиета НИКОЛОВА", "date": "2019.03.19", "title": "Росица Йорданова, зам.-кмет на Добрич: Проектът за изграждане на приют за бездомни хора е подаден за съгласуване в Националния институт за недвижимо културно наследство"}
{"url": "http://www.focus-news.net/news/2019/03/19/2636344/tass-v-turtsiya-saediniha-morskata-i-nazemnata-chast-na-turski-potok.html", "text": "Последната свръзка, съединяваща морската и наземната секция на газопровода „Турски поток“, бе заварена в Турция, съобщава операторът на проекта South Stream Transport B.V., предава  ТАСС . \r\nВ изявлението се отбелязва, че това „символизира завършването на целия комплекс от работата по създаването на газорповодна система в Черно море“. \r\nТехническата операция, която се нарича надводно припокриване, включваше повдигане на крайбрежните и дълбоководните участъци от морското дъно до специална платформа над водата и заваряването им в една тръбопроводна линия. Общото тегло, което е вдигнато по време на работата, е около 409 тона и след внимателна проверка на заваръчната линия, газопроводът е положен на морското дъно на дълбочина 32 м. Тази операция е извършена и в двете тръби в руските води през януари-февруари 2019 г.  \r\nДълбоководното полагане на тръбите бе осъществено от най-големия строителен кораб в света Pioneering Spirit, а в крайбрежните участъци е задействан корабът Lorelay. След завършването на операцията по надводното заваряване е завършено физическото съединяване на участъка  на сушата в Русия в близост до град Анапа с приемния терминал в близост до град Кийкия в турския регион Тракия. \r\nКомпресорна станция \"Русская\", която ще осигури необходимото налягане за транспортиране на газ през Черно море, както и участъка на сушата в Русия, е напълно готова за започване на експлоатацията. Очаква се новият газопровод да започне да работи в края на 2019 г., се казва в съобщението. \r\nПревод и редакция:", "date": "2019.03.19", "title": "ТАСС: В Турция съединиха морската и наземната част на „Турски поток“"}
{"url": "http://www.focus-news.net/news/2019/03/19/2636349/zam-ministar-stefan-balabanov-po-sluchaya-s-kmeta-na-strelcha-ima-dosadebno-proizvodstvo-po-koeto-se-raboti.html", "text": "По случая с кмета на Стрелча мога да кажа, че има досъдебно производство, по което се работи, заяви на пресконференция в Пазарджик заместник-министърът на вътрешните работи Стефан Балабанов, предаде репортер на  Радио „Фокус“ – Пазарджик . По отношение на поисканата оставка от Румен Петков на директора на ОДМВР – Пазарджик във връзка със случая с разследването за упражняван натиск от страна на Стойно Чаков над общински служители да напускат, той обясни, че всеки има право да изрази своето мнение и да иска оставка на когото и да било.  \r\n„Ние сме длъжни да проверим всеки сигнал, независимо колко ще струва той. Всеки ден получаваме хиляди сигнали и този за действията на кмета на Стрелча не е изключение. Дали ще бъде повдигнато обвинение или не по този случай ще реши прокуратурата“, коментира Балабанов. По думите му действията на полицията нямат нищо общо с идващи или отиващи си избори. „Всеки кмет, който наруши закона ще бъде разследван“, допълни Балабанов.  \r\nТой отбеляза още, че в МВР се работи за подобряване на материалната база и униформите на служителите. „Решени сме да създадем нова и модерна униформа на служителите ни. В края на месец май ще бъдат връчени на служителите на МВР 342 автомобила „Шкода“. В момента те се оборудват технически и се маркират“, допълни Балабанов. Той каза също, че това, което се прави за служителите, дава своите резултати, защото се подобрява и конкретната им работа по места. \r\nВаня НИКОЛОВА", "date": "2019.03.19", "title": "Зам.-министър Стефан Балабанов: По случая с кмета на Стрелча има досъдебно производство, по което се работи"}
{"url": "http://www.focus-news.net/news/2019/03/19/2636354/ria-novosti-publikuvaha-video-ot-vzriva-na-meteorita-nad-beringovo-more.html", "text": "В социалните мрежи се появи видео от полета на метеорита, който през декември се е взривил над Берингово море край бреговете на Камчатка, предава  РИА Новости . \r\nНа записът може да се види димна следа от небесно тяло, а на увеличените кадри е запечатан и самият момент на взрива. \r\nИнцидентът е регистриран от американски военни спътници на височина 25,6 км от повърхността на Земята. \r\nМощността на взрива е десет пъти по-голяма от атомната бомба, хвърлена от американските ВВС над Хирошима през 1945 година. \r\nПо данни на сътрудника на НАСА Линдли Джонсън, метеоритът се е взривил недалеч от линията на маршрута, който ползват гражданските самолети. \r\nПревод и редакция:", "date": "2019.03.19", "title": "РИА Новости: Публикуваха видео от взрива на метеорита над Берингово море"}
{"url": "http://www.focus-news.net/news/2019/03/19/2636357/ek-badeshtiyat-evropeyski-fond-za-otbrana-se-podgotvya-po-plan-eurodrone-i-drugi-savmestni-promishleni-proekti-shte-poluchat-525-mln-evro.html", "text": "Комисията прие работни програми за съфинансирането на съвместни промишлени проекти в областта на отбраната през 2019—2020 г. на стойност до 500 млн. евро. Допълнително са заделени 25 млн. евро за подпомагане през 2019 г. на съвместни научноизследователски проекти в областта на отбраната, като поканите за предложения по тях бяха публикувани днес, съобщава  представителството на ЕК в България . \r\nОт 2021 г. пълноправен Европейски фонд за отбрана ще насърчава иновативната и конкурентна промишлена база на отбранителната индустрия и ще допринася за стратегическата автономност на Съюза. Чрез двата предшественика на фонда Комисията предприема стъпки сътрудничеството в областта на отбраната в рамките на бюджета на ЕС да стане реалност още сега. Подготвителното действие за научни изследвания в областта на отбраната (PADR) продължава да се изпълнява за трета поредна година. С днешните решения Европейската комисия дава старт на първите финансирани от ЕС съвместни промишлени проекти в областта на отбраната по линия на Европейската програма за промишлено развитие в областта на отбраната (EDIDP). Акцентът ще бъде върху области като технологиите за безпилотни летателни апарати, спътниковите комуникации, системите за ранно предупреждение, изкуствения интелект, кибернетичната отбрана и морското наблюдение.  \r\nКонтекст  \r\nПрез юни 2018 г. Комисията предложи пълноправен Европейски фонд за отбрана с бюджет от 13 млрд. евро. През февруари 2019 г. институциите на ЕС постигнаха частично политическо споразумение относно Европейския фонд за отбрана, което подлежи на официално одобрение от Европейския парламент и Съвета. Бюджетните аспекти на бъдещия Европейски фонд за отбрана са предмет на цялостното споразумение относно следващия дългосрочен бюджет на ЕС, предложен от Комисията през май 2018 г.", "date": "2019.03.19", "title": "EK: Бъдещият Европейски фонд за отбрана се подготвя по план: Eurodrone и други съвместни промишлени проекти ще получат 525 млн. евро"}
{"url": "http://www.focus-news.net/news/2019/03/19/2636359/plovdiv-zapochva-izgrazhdaneto-na-kragovoto-krastovishte-na-karlovo-na-pat-i-6-sofiya-burgas.html", "text": "Започва изграждането на кръговото кръстовище на Карлово, на път I-6 София-Бургас. Това съобщи за  Радио „Фокус“- Пловдив  зам.-кметът на Карлово Данка Люртова. Утре, 20 март, от 11.00 часа ще се състои церемония по полагане на първа копка на обект „Кръгово кръстовище при км 254+257 на път I–6 София – Бургас и подходи към два броя локални платна“. Изпълнението на обекта се финансира от Агенция „Пътна инфраструктура” и Община Карлово, съобразно разписано разпределение на ангажиментите по Споразумителен протокол от 2015 година. \r\n„В утрешния ден ще бъде пусната и временната организация на движение в Карлово във връзка със строителството на новото кръстовище“, каза Люртова. \r\nЦветана ТОНЧЕВА", "date": "2019.03.19", "title": "Пловдив: Започва изграждането на кръговото кръстовище на Карлово, на път I-6 София-Бургас"}
{"url": "http://www.focus-news.net/news/2019/03/19/2636358/blagoevgrad-za-poredna-godina-v-grada-shte-bade-otbelyazan-kazahstanskiya-proleten-praznik-nauraz.html", "text": "За поредна година в града ще бъде отбелязан Казахстанския пролетен празник Науръз. Това съобщиха от пресцентъра на  Община Благоевград . Събитието ще се състои пред зала „22-ри септември” на 22 март 2019 г. от 11.00 часа пред Почетното консулство на република Казахстан в Благоевград.  \r\nВ празничната програма участие ще вземат Тримата Български Тенори и емблемата на гр. Благоевград Ансамбъл „Пирин”, а всички присъстващи граждани и гости на града ще могат да се почерпят с вино и бира.  \r\nОфициалната част ще започне с приветствени слова, последвани от прием за официалните гости и фотоизложба под наслов „Казахстан – далечен и близък“. Изложбата включва фотографии, посветени на историята и културата на Казахстан и столицата Астана.", "date": "2019.03.19", "title": "Благоевград: За поредна година в града ще бъде отбелязан Казахстанския пролетен празник Науръз"}
{"url": "http://www.focus-news.net/news/2019/03/19/2636346/api-podpisani-sa-dogovorite-za-stroitelen-nadzor-pri-proektiraneto-i-stroitelstvoto-na-tunel-zheleznitsa-na-am-struma.html", "text": "Подписани са договорите за строителен надзор при проектирането и строителството на тунел „Железница“ на АМ „Струма“, както и за пътните участъци непосредствено преди и след съоръжението. Това съобщиха от пресцентъра на  Агенция „Пътна инфраструктура“ . Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nСтроителният надзор при проектирането и изпълнението на строително-монтажните работи на тунел „Железница“ (от км 366+720 до км 369+000) ще се изпълнява от „План Инвест Железница“ ДЗЗД. В обединението участват: „ПЛАН ИНВЕСТ ПЛОВДИВ“, „ИНФРА ПРОЕКТ КОНСУЛТ“ ЕООД, „Аскос 03“ ЕООД, „СЪРЧ КОРПОРЕЙШЪН СРЛ“. Стойността на договора е 4 793 328.00 лв. с ДДС.  \r\nТунелът ще бъде с две отделни тръби за движение в посока. Дължината на всяка тръба ще е около 2 км. Съоръжението ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 132 м и 24 м, подпорна стена и др. \r\nСтроителният надзор на отсечката преди тунел „Железница“ в посока София - Кулата (от км 366+000 до км 366+720) е възложен на ДЗЗД „ТЕС Консулт“, в което са: „СТРОЛ 1000“ АД, ТРИ-ЕС“ ЕООД и „ЕКСПЕРТ ДЕСИЖЪНС“ ООД. Техният договор е за 719 739.6 лв. с ДДС. Участъкът е с дължина 720 м. Включва и обслужващ тунелен път при северния портал и мостово съоръжение с обща дължина 620 м. \r\nКонсултантската услуга при проектирането и строителството на отсечката след тунел „Железница“ (от км 369+000 до км 370+400) ще бъде изпълнена от ДЗЗД „ПЪТКОНСУЛТ 2000-КОНСУЛТ 64“, в което са: „ПЪТКОНСУЛТ 2000“ ЕООД и „КОНСУЛТ 64“ ООД. Техният договор е за 558 266.40 лв. с ДДС. Този автомагистрален участък е с дължина 1,4 км и включва още изграждането на селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др.", "date": "2019.03.19", "title": "АПИ: Подписани са договорите за строителен надзор при проектирането и строителството на тунел „Железница“ на АМ „Струма“"}
{"url": "http://www.focus-news.net/news/2019/03/19/2636360/varna-okrazhnata-prokuratura-predade-na-sad-trima-mazhe-za-pritezhanie-na-marihuana-za-blizo-90-000-leva-i-boepripasi.html", "text": "Окръжната прокуратура предаде на съд трима мъже за притежание на марихуана за близо 90 000 лева и боеприпаси. Това съобщиха от пресцентъра на  Апелативна прокуратура - Варна . На съд с обвинителен акт Окръжната прокуратура е предала варненеца Любомир К., молдовеца Михаил К. и румънеца Виталий Ч. Тримата са отглеждали марихуана в модерна наркооранжерия във варненското село Кичево. Освен за отглеждане и засяване на растенията, тримата мъже ще отговарят пред Варненския окръжен съд и за  производство и държане с цел разпространение на над 14 кг марихуана, оценена на близо 90 000 лева. Варненецът и молдовският гражданин са обвинени и за държане на боеприпаси за огнестрелно оръжие. В Любомир са намерени и иззети 265 патрона и пълнител за автомат „Калашников“, а в обявения за издирване с ЕЗА молдовец – 42 патрона, като и двамата подсъдими не са притежавали разрешение за това.  \r\nДо разкриването на модерната наркооранжерия се стигнало след сигнал, че във вилно селище в селото двама мъже с молдовско и румънско гражданство отглеждат канабис. На 13 август 2018 г. служители на ТС БОП предприели проверка. В двора на вилното селище служителите открили покрит басейн. По думите на подсъдимия Любомир, който бил един от съсобствениците на селището, басейнът бил превърнат във ферма за охлюви.  \r\nПод претекст че се спазва изключителна стерилност при отглеждането на охлюви, мъжът отказал да пусне полицейските служители. След настояване той отворил вратата на помещението, откъдето се разнесла специфичната миризма на коноп. Второто помещение било оборудвано с лампи, рефлектори, филтри, поддържала се климатизация и вентилация и била изградена напоителна система за множеството кофички с растения марихуана в начален стадий.   \r\nЛюбомир разкрил пред служителите, че до момента е отгледал две реколти с марихуана, като от втората получил над 14 кг. Готовата продукция била продавана на чужди граждани, които се придвижвали с два „Мерцедес\"-а и автомобил „Киа“. Те го снабдявали със семена и изкупували продукцията марихуана по 4000 евро за килограм.  \r\nПредприет бил обход на района. По черен път бил открит един от „Мерцедес\"-ите на клиентите на варненеца. До него стоял румънецът Виталий Ч., който често пребивавал във вилното селище. От колата миришело на марихуана, а на около десетина метра от нея служителите на реда открили чували с растението и туби с течност.  \r\nДругият „Мерцедес\" бил намерен изоставен на около 300 метра в гората. Колата се оказала собственост на българин, който я продал на рускоговорящ мъж, на име Миша. По намерените лични вещи и по касов бон за заредено гориво бил установен Михаил К., който платил в бензиностанцията на ПОС терминал с банкова карта на свое име. Молдовецът бил наемател в една от къщите на селището и имал договор за наем с Любомир К. При претърсването на обитаваната от Михаил К. къща били намерени 42 боеприпаса за пистолет. След като молдовецът не бил открит, той бил обявен за издирване с ЕЗА. \r\nС протокол за доброволно предаване Любомир К. предал на полицейските служители 265 патрона и един пълнител за автомат „Калашников“. От помещението под басейна били иззети 482 кофички с растения, суха тревиста маса, торове и препарати за растителна защита, както и оборудване.  \r\nРумънецът Виталий Ч. в момента се намира във варненския затвор. Подсъдимият молдовец Михаил К. се издирва все още. На варненеца Любомир К. след първоначалното задържане под стража, мярката за неотклонение била изменена в домашен арест, а впоследствие – в парична гаранция от 5000 лева. \r\nПредстои делото срещу интернационалното трио да бъде насрочено за разглеждане във Варненския окръжен съд.", "date": "2019.03.19", "title": "Варна: Окръжната прокуратура предаде на съд трима мъже за притежание на марихуана за близо 90 000 лева и боеприпаси"}
{"url": "http://www.focus-news.net/news/2019/03/19/2636356/shumen-s-voenen-ritual-v-grada-byaha-otbelyazani-74-godini-ot-dravskata-epopeya.html", "text": "С военен ритуал в Шумен бяха  отбелязани 74 години от Дравската епопея, предаде репортер на  Радио „Фокус“-Шумен . Пред паметника на загиналите във войните шуменци на площад „Кристал” почит отдадоха военни, представители на институции, на местната и държавна  власт и граждани. В словото си по повод годишнината  Мишо Йорданов, военен историк, посочи, че на 19 март 1945 г. завършва най-епичната битка на българската армия по време на Втората световна война – Дравската отбранителна операция. В боевете при река Драва загиват и 72-ма шуменци. „Участниците в тази битка с всяка изминала година намаляват, но всяка година те идват на този паметник да сведат глава и да почетат своите бойни другари. Този паметник е въплъщение на идеал, за който загинаха много шуменци. На тях принадлежат всички победи в името на Отечеството“, каза в словото си Мишо Йорданов.  \r\nТой отбеляза, че в народната памет ще останат за вечни времена героизмът на българския войник, военният гений на българските военачалници и командири, сътворили образци на военното изкуство. „Дълбок поклон пред ветераните, които днес са живи и са между нас. Тях Господ опази от огнения ад на войната, но само те знаят цената на онова, което ставаше при Драва преди 74 години. Този ден най- добре свързва величието на техния подвиг, с вярата, че докато съдбата на Отечеството е в ръцете на българи като тях, то няма да загине. Вечна слава на героите“, каза още Мишо Йорданов. Пред паметника на загиналите във войните шуменци  в знак на почит бяха поднесени венци и цветя. \r\nИвелина ИВАНОВА", "date": "2019.03.19", "title": "Шумен: С военен ритуал в града бяха  отбелязани 74 години от Дравската епопея"}
{"url": "http://www.focus-news.net/news/2019/03/19/2636345/korneliya-ninova-bsp-nikoga-ne-sme-vlizali-v-sdelki-za-osiguryavane-na-kvorum.html", "text": "Никога не сме влизали в сделки за осигуряване на кворум. Това каза лидерът на БСП Корнелия Нинова по време на пресконфереция в централата на партията в отговор на въпрос дали оглавяваната от нея партия е влизала в сделки за осигуряване на кворум в настоящия 44-ти парламент, предаде репортер на  Агенция „Фокус“  Попитана как ще коментира обвиненията на прокуратурата срещу Елена Йончева, Нинова посочи, че много пъти се е изказвала по тази тема. „Сигурни сме, че когато приключи това дело, Елена Йончева ще бъде обявена за невинна. Надяваме се бързо да приключи, това да не отнеме традиционно както се случва години наред, за да може справедливостта да възтържествува, защото този наказателен процес има политически привкус“, допълни Нинова. Във връзка с позицията на БСП по санкциите срещу Русия, Нинова припомни, че партията се е произнасяла по тази тема на редица форуми и че е за тяхната отмяна в името на националния интерес на България. \r\nДеница КИТАНОВА", "date": "2019.03.19", "title": "Корнелия Нинова, БСП: Никога не сме влизали в сделки за осигуряване на кворум"}
{"url": "http://www.focus-news.net/news/2019/03/19/2636361/burgas-dvizhenieto-po-ul-veliko-tarnovo-shte-bade-vremenno-zatvoreno-zaradi-oformyane-na-darvesnite-koroni.html", "text": "След множество сигнали за падащи сухи клони, Община Бургас извърши проверка и възложи резитба за оформяне на короните на дърветата по ул. „Велико Търново“ в ж. к. „Лазур“. Това съобщиха от пресцентъра на  Община Бургас . Заради безопасността на пешеходци, шофьори и работниците, които ще извършат интервенцията, улицата ще бъде затворена за движение на превозни средства в участъка между ул. „Юрий Венелин“ и ул. „Поморие“ (между бл. 78 и 79) в дните 20 и 21 март (сряда и четвъртък), в часовете от 08.00 до 16.00. Община Бургас се извинява за причиненото временно неудобство.", "date": "2019.03.19", "title": "Бургас: Движението по ул. „Велико Търново“ ще бъде временно затворено заради оформяне на дървесните корони"}
{"url": "http://www.focus-news.net/news/2019/03/19/2636362/hristina-shopova-zam-kmet-na-blagoevgrad-blagoevgrad-blus-i-dzhaz-e-edinstveniyat-podoben-festival-koyto-se-pravi-na-teritoriyata-na-nashata-strana.html", "text": "„Благоевград Блус и джаз“ е единственият подобен фестивал, който се прави на територията на нашата страна. Това каза пред  Радио „Фокус“ – Пирин  заместник-кметът на Община Благоевград Христина Шопова. Тя посочи, че много се радва, че са успели да увеличат фестивалът с още една вечер. „Със сигурност ценителите на музиката ще бъдат радостни от факта, че имаме доста добра програма“, каза още Христина Шопова. По думите й фестивалът е уникален с това, че съчетава блуза и джаза.  \r\n„Тази годината новото е, че има една класическа вечер, като с нея ще открием фестивала на 28 март в театър „Никола Вапцаров“, допълни Шопова. Тя заяви, че там ще бъде първата вечер, а останалите две вечери ще бъдат в зала „Орфей“ към парк Македония. „Благодаря на всички партньори и приятели, защото това е Петото юбилейно издание. Пет години, в които мисля, че доста правилно усетихме пулса на публиката като знаем вече тя какво иска, а взаимната ни връзка е добра, защото публиката знае, че ние ще представим нещо качествено и хубаво“, каза още Христина Шопова. \r\nДенис НИКИФОРОВ", "date": "2019.03.19", "title": "Христина Шопова, зам.-кмет на Благоевград: „Благоевград Блус и джаз“ е единственият подобен фестивал, който се прави на територията на нашата страна"}
{"url": "http://www.focus-news.net/news/2019/03/19/2636364/smolyan-dazhd-vali-v-grada-patnite-nastilki-sa-mokri.html", "text": "Дъжд вали в Смолян, пътните настилки са мокри, предаде репортер на  Радио „Фокус“ – Смолян . Автомобилният трафик в следобедните часове е по-интензивен по централните улици и входно-изходните артерии на града. \r\nНели ГЕРГЬОВСКА", "date": "2019.03.19", "title": "Смолян: Дъжд вали в града, пътните настилки са мокри"}
{"url": "http://www.focus-news.net/news/2019/03/19/2636367/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване  „Панагюрище – столица на свободата”  на  Радио „Фокус“ – Пазарджик  и  Община Панагюрище  ще чуете повече за предстоящия Празник на виното и песента, който ще се проведе  на 23 март в село Елшица. За него ще разговаряме със секретаря на читалището в населеното място Гинка Томева.  От нея ще научите каква е създадената организация за фолклорния празник и конкурс за най-добро домашно вино „Еликсир на боговете”. В предаването ще ви разкажем и за една модерна дреха през Възраждането, която се носи от панагюрките и носи името „бонжур“. Кой я донася в средногорския град и от къде идва името и ще разкаже директорът на Историческия музей в Панагюрище доц. д-р Атанас Шопов. Във втората част на днешното издание ще чуете колко са читателите на Общинска библиотека „Стоян Дринов“ и има ли сред тях много млади хора. По темата наш събеседник ще бъде директорът на библиотеката Стефан Рапонджиев.  Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.03.19", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2019/03/19/2636366/inzh-damyan-damyanov-yuzdp-izgasen-e-napalno-gorskiyat-pozhar-kray-selo-eleshnitsa.html", "text": "Изгасен е напълно горският пожар край село Елешница. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие (ЮЗДП). Дежурните екипи и мобилните пожарни вече са изтеглени от мястото. „Фокус“ припомня, че на 18 март следобeд в района на село Елешница от сухи треви и храсти възникна пожар, който в следствие на вятъра се разрасна и обхвана 50 дка гора от черен бор. През цялата нощ на място останаха дежурни екипи, които започнаха обход на територията в 05.00 часа тази сутрин и след това минаха през района с гръдни пръскачки, тъй като на места имаше останали горящи огнища. Вчера на територията на Югозападно държавно предприятие горяха общо 11 горски пожара в землищата на Кюстендил, Тетевен, Радомир, Брезник, Етрополе и Невестино. \r\nНатали СТЕФАНОВА", "date": "2019.03.19", "title": "Инж. Дамян Дамянов, ЮЗДП: Изгасен е напълно горският пожар край село Елешница"}
{"url": "http://www.focus-news.net/news/2019/03/19/2636368/shumen-sastaven-e-akt-na-67-godishen-mazh-predizvikal-pozhar-do-yazovir-kray-novi-pazar.html", "text": "Акт за установено административно нарушение е съставен на 67-годишен жител на Нови пазар за това, че не е спазил правила за пожарна безопасност и е предизвикал пожар до язовир край Нови пазар. Това съобщиха от  ОДМВР - Шумен . Малко след 11.00 часа на 18 март служители на РСПБЗН - Нови пазар реагирали на сигнал за пожар в сухи треви близо до язовир край града. След като пристигнали на място локализирали пламъците и се погрижили да спрат разпространението им. Пожарът е погасен с помощта на 2 тона вода. На място бил установен 67-годишен мъж, който запалил огън край язовира, за да изгори суха растителност. Пламъците бързо се пренесли към близките сухи треви. Съставен му е акт, като законът предвижда глоба в размер между 200 и 2000 лева. \r\nОще един акт е бил съставен от РСПБЗН - Нови пазар за горене на гуми в дворно място на ул. \"Генерал Столетов\" в града на 16 март. Акт е бил съставен и на 45-годишен мъж от село Ивански затова, че на 14 март за запалил около 20 часа пожар в сухи треви близо до село Дибич.  \r\nНарушителите на противопожарните изисквания подлежат на административно-наказателна отговорност, като наказанието може да бъде от 200 до 2000 лева", "date": "2019.03.19", "title": "Шумен: Съставен е акт на 67-годишен мъж, предизвикал пожар до язовир край Нови пазар"}
{"url": "http://www.focus-news.net/news/2019/03/19/2636370/stoyan-yovchev-obshtina-peshtera-zapochna-remontat-na-dagoviya-most-nad-stara-reka.html", "text": "Започна ремонтът на Дъговия мост над Стара река в Пещера. Това съобщи за  Радио „Фокус“ – Пазарджик  Стоян Йовчев, експерт в Община Пещера. По думите му ремонтът се осъществява със средства от общинския бюджет. „В рамките на планираните дейности ще бъдат подменен стария гранитогрес на дъгите, който вече е силно компрометиран. Плочките ще бъдат заменени от съвременния материал еталбонд, който има гаранция от производителя 10 години. Цялостно ще бъде подменен покривът с нов, по-дебел поликарбонат. Фасадата, стълбовете и парапетите също ще бъдат боядисани“, уточни Йовчев. Той посочи, че през миналата година са боядисани 75 сергии и 7 павилиона в района на градския пазар, ремонтирани бяха ламаринените покриви на сергиите. Направена е маркировка и разчертаване на търговските площи. Посадени са и 20 дръвчета на територията на пазара. \r\nАлбена ЖИЛЕКОВА", "date": "2019.03.19", "title": "Стоян Йовчев, Община Пещера: Започна ремонтът на Дъговия мост над Стара река"}
{"url": "http://www.focus-news.net/news/2019/03/19/2636351/aleksandar-vuchich-razdelyane-na-kosovo-e-edno-ot-veroyatnite-resheniya.html", "text": "Сръбският президент Александър Вучич каза пред белградската телевизия Пинк, че разделянето на Косово е едно от потенциалните решения. По неговите думи, Сърбия е подложена на натиск по въпроса за Косово, но успява да „върви по ръба на бръснача“, пише електронното издание на  прищинския ежедневник Gazeta Exrpess . \r\n„Ние сме в по-добра позиция в световен мащаб в сравнение с по-ранния период, но е трудно, когато имате натиск от различни страни и когато албанците действат нерационално и безотговорно“, обясни Вучич. Той посочи като успех противопоставянето срещу митата, наложени от правителството на Косово на целия сръбски внос, от членовете на ЕС, САЩ, Русия и Китай. Сръбският президент подчерта, че митата трябва да бъдат отменени, като добави, че е дошло време да се реши „дали ще имаме решение за Косово или ще оставим това на фалшиви патриоти“. \r\n„Ако замразеният конфликт е решението, трябва да се зададе въпросът какво биха направили албанците, ако превземат Трепча или нападнат Северно Косово. Къде е този замразен конфликт. Затова е по-добре да се говори, а не да се отправят обвинения“, заяви той. Според Вучич „е важно сърбите и албанците да говорят и да живеят близо един до друг и да бъдат заедно за бъдещето и да не се убиват едни други“. \r\nДържавният глава каза още, че премиерът на Косово Рамуш Харадинай е станал истински лидер, благодарение на митата, които е наложил на сръбските стоки. Що се касае до окончателното споразумение между Косово и Сърбия, Вучич заяви, че разделянето на Косово е едно от възможните решения. \r\nПревод и редакция:", "date": "2019.03.19", "title": "Александър Вучич: Разделяне на Косово е едно от вероятните решения"}
{"url": "http://www.focus-news.net/news/2019/03/19/2636369/veliko-tarnovo-chitalishte-nadezhda-shte-predstavi-v-ekspozitsiya-dnevnitsite-na-narodnite-sabraniya-ot-perioda-1879-1926-godina.html", "text": "Читалище „Надежда“ във Велико Търново ще представи в експозиция дневниците на народните събрания от периода 1879 – 1926 година. Това съобщи на пресконференция председателят на читалището арх. Донка Колева, предаде репортер на  Радио „Фокус“ – Велико Търново . Експозицията ще бъде открита във фоайето на читалището на празника на града – 22 март, а официалното и представяне ще е в навечерието на Деня на Търновската конституция – 15 април, от 15.00 часа. Арх. Донка Колева посочи, че Народно читалище „Надежда 1869“ пази общо 155 тома от стенографските дневници на Народното събрание. Пред обществеността за първи път ще бъдат представени дневниците на обикновеното Народно събрание, три дневника на Петото Велико народно събрание от 1911 година и на Шестото Велико народно събрание от 1946 – 1948 година. Тези томове са дарени на читалищната библиотека от търновеца Димо Кьорчев – писател, публицист и народен представител в два периода – 1914 – 1919 и 1923 – 1928 година.  \r\n„Тези стенографски дневници на Народното събрание са безпристрастен исторически факт, показващ българската държавност през онова време. В тях може да се прочетат различни изказвания на депутатите, може да се проследи създаването и приемането на българските закони, както и различните дебати по законите и приемането на различни нормативни актове. Въпреки че живеем във времето на електронните медии и достъпът до различни информации е много лесен, нищо не може да замени досега до пожълтелите страници на тези архивни документи и книги, защото те носят не само фактите и историята на събитията, но и духът на тези отминали времена“, посочи арх. Донка Колева. Тя допълни, че във фоайето на читалището ще бъдат подредени и 12 табла, на които ще бъдат представени интересни реплики, изказвания и текстове от закони. \r\nИзложбата „Дневниците на Народното събрание“ е част от програмата на Община Велико Търново за празника на града, както и част от програмата на читалището за отбелязване на 150 години от неговото създаване. \r\nНадежда КРЪСТЕВА", "date": "2019.03.19", "title": "Велико Търново: Читалище „Надежда“ ще представи в експозиция дневниците на народните събрания от периода 1879 – 1926 година"}
{"url": "http://www.focus-news.net/news/2019/03/19/2636332/bsp-shte-predlozhi-silva-dyukendzhieva-za-zamestnik-predsedatel-na-tsik.html", "text": "БСП ще предложи Силва Дюкенджиева за заместник-председател на ЦИК. Това обяви лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . Нинова уточни, че заместник-председателят на ПГ на „БСП за България“ Драгомир Стойнев ще влезе в пленарна зала, за да представи кандидатурата.  \r\nВ рамките на срока по процедурата за нов състав на специализирания орган от БСП предложиха за членове на избирателната комисия шестима души: Таня Цанева, Николай Николов, Силва Дюкенджиева, Силвия Стойчева, Емил Войнов и Цветанка Георгиева.  \r\nДеница КИТАНОВА", "date": "2019.03.19", "title": "БСП ще предложи Силва Дюкенджиева за заместник-председател на ЦИК"}
{"url": "http://www.focus-news.net/news/2019/03/19/2636373/blagoevgrad-gora-ot-cheren-bor-gori-kray-selo-parvomay-nyama-opasnost-za-naselenieto.html", "text": "Гора от черен бор гори край село Първомай, община Петрич. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие. Той уточни, че все още не са известни мащабите на пожара, като дежурните екипи пътуват към мястото. По думите му на този етап няма опасност за населението в района. \r\nНатали СТЕФАНОВА „Фокус“ продължава да следи и да ви информира за случая.", "date": "2019.03.19", "title": "Благоевград: Гора от черен бор гори край село Първомай, няма опасност за населението"}
{"url": "http://www.focus-news.net/news/2019/03/19/2636372/dobrich-prezentatsiya-za-moreto-be-predstavena-pred-uchenitsi-v-kavarna.html", "text": "Пред ученици от ОУ „Йордан Йовков“ в Каварна бе представена презентация на морска тематика от капитан далечно плаване Александър Александров по повод деня на водата – 22 март. Това съобщиха от пресцентъра на  Общината . Капитанът сподели интересни факти и събития за български мореплаватели из нашето ерноморие и на чужди води. На срещата присъства и почетният консул на Италия за Варна и Бургас Антонио Таркуинио. \r\nДецата бяха поздравени от кмета на Община Каварна Нина Ставрева и Красимир Кръстев - председател на Общински съвет-Каварна. Нина Ставрева използва случая да покани всички ученици да се включат в голямото засаждане на дръвчета в Каварна на 23 март 2019 г.", "date": "2019.03.19", "title": "Добрич: Презентация за морето бе представена пред ученици в Каварна"}
{"url": "http://www.focus-news.net/news/2019/03/19/2636375/fokus-makedoniya-pendarovski-za-ivanov-raboteshe-protiv-svoyata-strana.html", "text": "Иванов е политик, който през изминалите 30 години, от обявяването на независимост, е работил най-много от всички срещу страната си, твърди кандидатът за президент на СДСМ, ДУИ и тридесет други партии, Стево Пендаровски, пише македонският „ Фокус “. \r\n„През първите осем години той беше напълно ням за големите злоупотреби на правителството на Никола Груевски. Не можете да откриете нито едно негово изявление, в което да критикува ход на правителството на Груевски, който от своя страна е довел Македония до статут на затворена държава, както се вижда от доклада на Европейската комисия от 2016 г. През последните две години от мандата си той е доста гласовит спрямо правителството на Зоран Заев. По-рано отказа да даде мандат за формиране на правителство, въпреки че Заев имаше ясно мнозинство в парламента. След това амнистира най-големите престъпници от върха на предишното правителство, използваше вето за неща, за които, според Конституцията нямаше право, накрая отказа да приеме конституционните промени и новото име на страната“, каза Пендаровски. Превод и редакция : Калоян Пенков", "date": "2019.03.19", "title": "„Фокус“ (Македония): Пендаровски за Иванов: Работеше против своята страна"}
{"url": "http://www.focus-news.net/news/2019/03/19/2636374/sliven-zapochva-saniraneto-na-oshte-edin-blok-v-grada.html", "text": "Още един жилищен блок в Сливен предстои да бъде саниран. Това съобщиха от пресцентъра на  Община Сливен . \r\nПо време на откриването на строителната площадка кметът Стефан Радев призова жителите на блока да си съдействат с изпълнителите на обекта, за да могат накрая всички да се поздравят с една напълно и успешно обновена сграда. \r\nНа блок № 8 в кв. „Дружба“  предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод. Входните врати ще бъдат подменени. Ще бъде сменена и тази част от дограмата на жилищата и общите части, която не отговаря на изискванията за енергийна ефективност. Предвижда се строително-ремонтните дейности да приключат в рамките на 180 календарни дни. \r\nСтроителният надзор е поверен на „Туско“ ЕООД, а фирмата-изпълнител е „Пема Груп“ ЕООД. \r\n7-етажната сграда се състои от три входа и ще бъде обновена по Националната програма за енергийна ефективност на многофамилни жилищни сгради.", "date": "2019.03.19", "title": "Сливен: Започва санирането на още един блок в града"}
{"url": "http://www.focus-news.net/news/2019/03/19/2636371/ria-novosti-prezidentat-na-kazahstan-podade-ostavka.html", "text": "Президентът на Казахстан Нурсултан Назарбаев напуска поста на държавен глава, съобщава   РИА „Новости“ . \r\nДо изборите поста ще бъде зает от председателя на Сената на парламента Касим-Жомарт Токаев. \r\nНазарбаев оглавяваше Казахстан от 1990 г., а през 2015 г. беше преизбран за пети мандат. Превод и редакция : Калоян Пенков", "date": "2019.03.19", "title": "РИА „Новости“: Президентът на Казахстан подаде оставка"}
{"url": "http://www.focus-news.net/news/2019/03/19/2636377/sliven-mazh-e-osaden-na-2-godini-i-8-mesetsa-zatvor-za-prichinyavane-na-smart-po-nepredpazlivost-i-sredna-telesna-povreda-na-dvama-dushi.html", "text": "Окръжен съд – Сливен наложи ефективно наказание от 2 години и 8 месеца „лишаване от свобода“ на Костадин Г., обвинен в причиняване на смърт по непредпазливост на мъж и средна телесна повреда на двама души. Това съобищха от  Апелативна прокуратура - Бургас . \r\nПо внесен обвинителен акт на Окръжна прокуратура – Сливен, съдът наложи ефективно наказание от 2 години и 8 месеца „лишаване от свобода“ спрямо Костадин Г. Той е подсъдим за това, че на 28 юли 2018 г. в Сливен, по бул. „Банско шосе“, в района на винзавод „Домейн Бояр“, при управление на лек автомобил „Ауди А4“, нарушил правилата за движение по пътищата, като се е движил с превишена скорост от 117 км/ч при разрешена за движение скорост от 70 км/ч, като не съобразил своето поведение с пътната маркировка и при наличие на двойна непрекъсната линия навлязъл в насрещната лента за движение и предприел изпреварване, въпреки забраната за пресичане на двойната непрекъсната линия, като по този начин предизвикал катастрофа правомерно движещ се в насрещното платно таксиметров автомобил и по непредпазливост причинил смъртта на 29-годишен мъж (пътувал в колата на обвиняемия) и средна телесна повреда на 45-годишен мъж, изразяваща се в съчетана травма, довела до „Разстройство на здравето, временно опасно за живота“ и „трайно затрудняване движенията на десния долен крайник“ и средна телесна повреда на 13-годишно дете, изразяваща се в „Разстройство на здравето, временно опасно за живота“ (последните двама пътували в таксиметровия автомобил) – престъпление по чл.343, ал.4, вр. чл.343, ал.3, б.„б“, предл.1, вр. чл.343, ал.1, вр. чл.342, ал.1 от НК. \r\nПрисъдата на Окръжен съд – Сливен е постановена по реда на съкратеното следствие.  \r\nНа Костадин Г. е наложено и наказание „лишаване от правоуправление на МПС“ за срок от 4 години. \r\nПрисъдата на Окръжен съд – Сливен може да бъде обжалвана пред Апелативен съд – Бургас.", "date": "2019.03.19", "title": "Сливен: Мъж е осъден на 2 години и 8 месеца затвор за причиняване на смърт по непредпазливост и средна телесна повреда на двама души"}
{"url": "http://www.focus-news.net/news/2019/03/19/2636378/afp-kazahstanskiyat-prezident-podade-ostavka.html", "text": "Казахстанският президент Нурсултан Назарбаев обяви оттеглянето си, 29 години след като пое властта, съобщава  AFP . \r\n„Взех решението да се откажа от президентския мандат“, заяви той в реч, излъчвана по държавната телевизия. \r\nНазарбаев дойде на власт в богатия на петрол Казахстан, когато все още беше съветска република и никога не е посочвал наследник. \r\nТози ход е резултат от нарастващото социално недоволство и икономиката, която все още се възстановява от спада на цените на петрола през 2014 г. \r\nСъобщението идва само няколко седмици след като остаряващият силен човек уволни правителството на страната. \r\nНазарбаев ще има значителни правомощия за вземане на решения след оставката си, благодарение на конституционния си статут на „Лидер на нацията“. \r\nМиналата година той стана доживотен ръководител на Съвета за сигурност в страната. Превод и редакция : Калоян Пенков", "date": "2019.03.19", "title": "AFP: Казахстанският президент подаде оставка"}
{"url": "http://www.focus-news.net/news/2019/03/19/2636365/ivilina-aleksieva-robinsan-tsik-obshtestvenata-porachka-za-mashinnoto-glasuvane-e-gotova-i-shte-bade-obyavena-v-ramkite-na-edno-dve-zasedaniya.html", "text": "Обществената поръчка за машинното гласуване е готова, в рамките на едно-две заседания ще бъде обявена. Това каза председателят на Централно избирателната комисия (ЦИК) Ивилина Алексиева-Робинсън по време на отчет за 5-годишния мандат на Комисията, предаде репортер на  Агенция „Фокус“ . На въпрос кога ще бъде обявена обществената поръчка на машинното гласуване, тя отговори: „Обществената поръчка е готова, в рамките на едно-две заседание може да бъде обявена в последващи заседания на ЦИК“. Тя припомни, че преди европейските избори през 2014 г., парламентарните и местните избори през 2015 г., както и президентските избори през 2016 г. обществените поръчки са били обявени в много кратък период преди изборите. „Договорите бяха подписани седмица преди изборите и искам да ви кажа, че тези гласувания и в експериментална и реална фаза се случиха“, коментира тя. Според нея всички компании, които се чувстват готови и сигурни в тази обществена поръчка трябва да участват.   \r\nИвилина Алексиева-Робинсън пожела на новия състав на ЦИК силна воля, последователност, да не се предават и да следват закона. „По този начин ЦИК ще остане на това ниво и ще стигне по-високо“, изтъкна тя.    \r\nДаяна ДЮЛГЕРОВА", "date": "2019.03.19", "title": "Ивилина Алексиева-Робинсън, ЦИК: Обществената поръчка за машинното гласуване е готова и ще бъде обявена в рамките на едно-две заседания"}
{"url": "http://www.focus-news.net/news/2019/03/19/2636381/smolyan-kauzata-na-fondatsiya-iskam-bebe-i-obshtinski-fond-invitro-shte-bade-podkrepena-s-blagotvoritelen-kontsert-spektakal-v-grada-na-26-mart.html", "text": "Под егидата на областния управител на област Смолян Недялко Славов и кмета на Смолян Николай Мелемов, на 26 март 2019 година, от 18.00 часа в зала 1 на Родопски драматичен театър „Николай Хайтов“ ще се проведе благотворителен концерт-спектакъл под надслов „От деца за деца“. Това съобщиха от пресцентъра на  Областна администрация – Смолян . \r\nСъбраните средства ще бъдат дарени за подпомагане дейността на Фондация „Искам бебе“ и Общински фонд „Инвитро“. В концерта ще се изявят деца от подготвителни групи на детските градини в община Смолян, а Трио „Сопрано“ и Клуб по спортни танци „Фен-85“ ще дарят прекрасни моменти на публиката със специалното си участие. \r\nОбластният управител и кметът на Смолян канят всички граждани и гости на града да се насладят на прекрасния концерт-спектакъл „От деца за деца“ и да подкрепят благородната кауза за подпомагане на двойки с репродуктивни проблеми да имат своя рожба.", "date": "2019.03.19", "title": "Смолян: Каузата на Фондация „Искам бебе“ и Общински фонд „Инвитро“ ще бъде подкрепена с благотворителен концерт-спектакъл в града на 26 март"}
{"url": "http://www.focus-news.net/news/2019/03/19/2636380/ivilina-aleksieva-robinsan-tsik-noviyat-sastav-na-tsik-shte-ima-edna-dobra-osnova-toy-shte-tryabva-da-podsiguri-mashinnoto-glasuvane.html", "text": "Новият състав на ЦИК ще има една добра основа, той ще трябва да подсигури машинното гласуване. Това каза председателят на Централно избирателната комисия (ЦИК) Ивилина Алексиева-Робинсън по време на отчет за 5-годишния си мандат на Комисията, предаде репортер на  Агенция „Фокус“ . „Новият състав на ЦИК ще има една добра основа. Книжата и принципните решение трябва да бъдат актуализирани с последните промени в Изборния кодекс от 2019 г., но все пак те са подготвени още през 2014 г.“, отбеляза тя.  \r\n„Новият състав на ЦИК трябва да подсигури работа на машинно гласуване. За организиране на машинно гласуване ние възложихме пазарно проучване, на база на това бяха изготвени технически спецификации на машините от независими екипи. ЦИК се обърна към органите на държавата за одит тестване и сертифициране на машините“, припомни председателят на комисията. Според нея винаги има добра приемственост между съставите на приемния орган. „Може би едно от предизвикателствата, които ще стоят, е свързано с киберсигурността и от там изграждането и функционирането на националната мрежа за изборно сътрудничество, които прерастват в една европейска мрежа за сътрудничество“, коментира още тя.  \r\nДаяна ДЮЛГЕРОВА", "date": "2019.03.19", "title": "Ивилина Алексиева-Робинсън, ЦИК:  Новият състав на ЦИК ще има една добра основа, той ще трябва да подсигури машинното гласуване"}
{"url": "http://www.focus-news.net/news/2019/03/19/2636383/radio-svobodna-evropa-makedoniya-dve-novi-direktni-linii-ot-makedonskoto-letishte.html", "text": "От днес се въвеждат две нови авиолинии от скопското летище. Два пъти седмично ще се пътува до Баден-Баден, всеки вторник и събота, а също така и два пъти седмично в сряда и неделя ще има полет до Бремен. Първият полет до Бремен от летището в Скопие е планиран за утре в 11:50 часа, съобщава македонската редакция на  Радио „Свободна Европа“ . \r\nС тези две дестинации летището в Скопие е пряко свързано с общо 39 дестинации, до които летят 13 авиокомпании. Двете нови авиокомпании на скопското летище, както и новата авиокомпания на охридското летище, са част от споразумението за финансова подкрепа, подписано от правителството с авиокомпанията Wizz Air.  Превод и редакция : Калоян Пенков", "date": "2019.03.19", "title": "Радио „Свободна Европа“ (Македония): Две нови директни линии от македонското летище"}
{"url": "http://www.focus-news.net/news/2019/03/19/2636382/hristina-shopova-zam-kmet-na-blagoevgrad-obshtinata-se-gordee-sas-sotsialnite-uslugi-koito-predostavya.html", "text": "Заместник-кметът по култура и хуманитарни дейности на община Благоевград Христина Шопова взе участие в среща по повод Световния ден за социалната работа. Инициативата е организирана от Катедрата по медико-социални науки в ЮЗУ \"Неофит Рилски\", факултет „Обществено здраве, здравни грижи и спорт“ при ЮЗУ „Неофит Рилски“. В нея взеха участие заместник-деканът на Факултет по обществено здраве и спорт доц. д-р Попова, доц. д-р Станчева, ръководител на Катедра \"Медико-социални науки\", представители на социални звена и студенти. Заместник-кметът Христина Шопова поздрави участниците в срещата от името на кмета на община Благоевград д-р Атанас Камбитов. „Община Благоевград може да се гордее със социалните услуги, които предоставя. Извървяхме нелек път, но с любов и отношение, нещата се случват по най-добрия начин. Няма да скрия, че проблеми в социалната сфера има – един от основните е недостатъчното заплащане. Община Благоевград полага усилия, за да бъдат постигнати по-добри резултати. Надяваме се, че механизмът ще бъде променен, защото трудът на хората, работещи в социалната сфера трябва да бъде адекватно заплатен“, каза Христина Шопова. По време на срещата беше изложен и базар, с ръчно изработени неща от потребители на социалните услуги в Благоевград. Световният ден на социалната работа 2019 подчертава \"Насърчаване на значението на взаимоотношенията с хората\". Тази година се фокусира върху социалните взаимоотношения  между хората, тяхната среда и бъдещето им.", "date": "2019.03.19", "title": "Христина Шопова, зам.-кмет на Благоевград: Общината се гордее със социалните услуги, които предоставя"}
{"url": "http://www.focus-news.net/news/2019/03/19/2636376/pg-na-gerb-vnasya-zakonovi-promeni-tselyashti-redovnoto-poseshtenie-na-detsata-v-zadalzhitelnata-uchilishtna-i-preduchilishtna-forma-na-obuchenie.html", "text": "ПГ на ГЕРБ внася законови промени, целящи редовното посещение на децата в задължителната училищна и предучилищна форма на обучение. Това каза зам.-председателят на парламентарната Комисия по труда, социалната и демографската политика и депутат от ГЕРБ Светлана Ангелова по време на брифинг в Народното събрание, предаде репортер на репортер на репортер на  Агенция „Фокус“ . Ангелова обясни, че промените касаят Закона за социално подпомагане и Закона за семейните помощи за деца. По думите ѝ целта е по-строго обвързване на получаването на месечните помощи за безработни, за наем на заплащане на общинско жилище и месечните помощи за деца с редовното посещение на децата в задължителната форма на обучение. „Най-важната промяна е в Закона за семейните помощи за деца, че в рамките на един месец от една учебна година, ако се допуснати отсъствия повече от три дни за дете, което посещава редовна форма на предучилищно образование, и отсъствие от 5 учебни часа за ученик, семейството се лишава от месечна помощ за дете до навършване на 18 години или до завършване на средно образование“, допълни още Ангелова и уточни, че срокът за това ще е една година.  \r\nДеница КИТАНОВА", "date": "2019.03.19", "title": "ПГ на ГЕРБ внася законови промени, целящи редовното посещение на децата в задължителната училищна и предучилищна форма на обучение"}
{"url": "http://www.focus-news.net/news/2019/03/19/2636363/ombudsmanat-maya-manolova-dayte-pravo-na-grazhdanite-da-izbirat-formulata-za-pensioniraneto-si.html", "text": "Дайте право на гражданите да избират формулата за пенсионирането си. Това казва омбудсманът Мая Манолова в позиция по повод промените в Кодекса за социално осигуряване, съобщиха от  пресофиса на омбудсмана . \"Като национален омбудсман заявявам категоричната си позиция срещу новата формула за изчисляване на пенсиите, която по данни от Националния осигурителен институт ще ощети над 31% от гражданите, които се пенсионират след 1 януари 2019 г. \r\nЗа този проблем алармирах още през октомври 2018 г. в становището си по проекта за Закон за бюджета на държавното обществено осигуряване ( ), адресирано до председателя на Народното събрание и председателите на парламентарните комисии по труда, социалната и демографска политика и по бюджет и финанси\", каза Манолова. \r\n\"В позицията си предупредих, че при изчисляване на размера на пенсиите, с проекта се предвижда да се вземат предвид само доходи след 1 януари 2000 г., вместо от 1997 г., т.е. от момента, когато реално действа електронният регистър на НОИ. По този начин гражданите освен с невъзможността за избор на най-благоприятни години след 1997 г., са лишени и от допълнително още три години осигурителен доход\", посочи тя. \r\n\"В същото становище настоях всички важни решения и нормативни промени, особено тези, свързани с реформирането на такъв деликатен сектор като държавното обществено осигуряване, да бъдат извършвани по нормативно установения ред, след обществено обсъждане, както и при наличие на предварителна оценка на въздействието\", добави Манолова.  \r\nОт началото на годината в институцията на омбудсмана са постъпили жалби от засегнати граждани по същия проблем, за което своевременно съм сезирала министъра на труда и социалната политика. \r\n\"За съжаление предупрежденията ми не бяха взети предвид и резултатът е налице – силно обществено напрежение, тревога и обострено чувство за погазена справедливост и ограбване на осигурителния доход на гражданите. На този фон предварителните данни на НОИ за „неутрален ефект“ от новата формула, въведена „на тъмно“, са безпочвени, най-малкото защото тя ще засегне над 31 % от бъдещите пенсионери\", каза още омбудсманът. \r\nПо информация на НОИ през 2019 г. над 67 000 души ще придобият право на пенсия за осигурителен стаж и възраст, като от тях ощетени с по-ниски пенсии ще бъдат над 31%, или близо 21 000 души. \r\n\"Като решение на възникналия проблем смятам, че трябва да се предостави възможност за гражданите да имат право на избор по коя формула да бъде определен размерът на пенсиите им.  \r\nВ случай, че не бъдат предприети законодателни промени за разрешаването на проблема, в качеството си на омбудсман ще сезирам Конституционния съд за установяване на противоречието на нормата с Конституцията на Република България\", посочи Манолова.", "date": "2019.03.19", "title": "Омбудсманът Мая Манолова: Дайте право на гражданите да избират формулата за пенсионирането си"}
{"url": "http://www.focus-news.net/news/2019/03/19/2636388/bdzh-patnicheski-prevozi-pripomnya-che-osiguryava-transportno-obsluzhvane-na-hora-s-uvrezhdaniya-i-litsa-s-namalena-podvizhnost.html", "text": "„БДЖ-Пътнически превози” ЕООД напомня на своите клиенти, че осигурява транспортно обслужване на хора с увреждания и лица с намалена подвижност. Това съобщиха от пресцентъра на  БДЖ . За заявка на услугата е необходимо тя да бъде направена в Български червен кръст, откъдето се изпраща информацията за пътуването към националния железопътен превозвач. По този начин към съставите на влаковете се включват специализирани вагони за всяко заявено индивидуално пътуване. Специализираните вагони разполагат с обособени места и санитарни възли, отговарящи на международните стандарти. Някои от спалните вагони, които се движат в съставите на нощните бързи влакове, разполагат с по две кабини за превоз на лица с намалена подвижност. Дружеството извършва специализирано транспортно обслужване и с налични 15 дизелови и 21 електрически мотриси, които се движат по различни маршрути в страната. Всяка мотриса е оборудвана с подвижна сгъваема рампа. При пътуване с тези влакове не е необходима предварителна заявка. Обслужването при качване и слизане от влака се извършва от превозния персонал. \r\nЗа осигуряване на достъпна среда до железопътния транспорт Национална компания „Железопътна инфраструктура” е оборудвала тринадесет железопътни гари в страната – София, Пловдив, Стара Загора, Варна, Бургас, Горна Оряховица, Плевен, Шумен, Пазарджик, Сливен, Ямбол, Видин и Враца. Всяка от изброените железопътни гари разполага с подемно устройство – мобиллифт като жп гарите София и Горна Оряховица са съоръжени с два.   \r\nПодробна информация относно организацията на превоза на лица с намалена подвижност с железопътен транспорт, както и правилата за достъп и приложенията към тях, клиентите на БДЖ могат да намерят в сайта на „БДЖ-Пътнически превози” ЕООД  , както и от сътрудниците в гарите, открити за тази дейност. \r\nОбслужването на лица с намалена подвижност се извършва съгласно сключения тристранен договор между Български червен кръст /БЧК/, „БДЖ-Пътнически превози” ЕООД и Национална компания „Железопътна инфраструктура”.", "date": "2019.03.19", "title": "\"БДЖ-Пътнически превози“ припомня, че осигурява транспортно обслужване на хора с увреждания и лица с намалена подвижност"}
{"url": "http://www.focus-news.net/news/2019/03/19/2636379/milena-damyanova-gerb-semeystvoto-nyama-da-poluchava-pomoshti-ot-darzhavata-ako-detsata-ne-sa-v-zadalzhitelnata-detska-gradina-ili-v-uchilishte.html", "text": "Децата не са ли в задължителна детска градина и в училище - семейството няма да получава семейни помощи от държавата за съответното дете. Това каза председателят на парламентарната Комисия по образование и депутат от ГЕРБ Милена Дамянова по време на брифинг в Народното събрание, предаде репортер на  Агенция „Фокус“ . По думите ѝ това е крайна поправка в сравнение със сегашния режим и няма да има вратички и изключения. „Промяната, която внасяме има една основна цел – всяко дете има право на образование, а семейството и държавата имат задължението да гарантират това право. Още нещо - не можем да си позволим нито сега разхищаване на средства, нито това да се случва в бъдеще“, допълни Дамянова.  \r\nТя даде пример с една от провинциите на Германия, където ако детето не посещава училищни мероприятия дори в срок от три дни, семейството е длъжно да даде писмени обяснение за това. „Ако семейството или ученикът получава парични средства, то директорът на училището е длъжен в срок до четири дни да уведоми съответната служба за насърчаване на образованието. Във Франция например още при първото записване на детето в училище родителят подписва договор, с който гарантира неговото посещаване. Ако детето не посещава училище, следват отново писмени обяснения, механизъм за подкрепа на детето, санкции, спиране на социалните помощи и дори намесата на прокурор“, допълни Милена Дамянова. Председателят на Образователна комисия призова тази политика да не се приема само като политика на санкции. „Това е част от общата ни политика на образованието като приоритет и утвърждаване на училището като обществена и най-висша ценност“, допълни Дамянова. \r\nДеница КИТАНОВА", "date": "2019.03.19", "title": "Милена Дамянова, ГЕРБ: Семейството няма да получава помощи от държавата, ако децата не са в задължителната детска градина или в училище"}
{"url": "http://www.focus-news.net/news/2019/03/19/2636386/8-operatsionni-sestri-v-mbal-dobrich-sa-podali-molbi-za-napuskane-s-iskane-za-uvelichavane-na-vaznagrazhdenieto-im-v-razmer-na-dve-minimalni-rabotni-zaplati.html", "text": "8 операционни сестри в МБАЛ-Добрич са подали молби за напускане с искане за увеличаване на възнаграждението им в размер на две минимални работни заплати. Това съобщиха от ръководството на  лечебното заведение  във връзка с появили се публикации в медии за масово напускане на операционни сестри.  \r\nНа този етап ръководството на МБАЛ-Добрич счита, че исканото увеличение е невъзможно да се случи, тъй като трябва да се спазват правилата за финансова дисциплина на болницата. До момента са проведени няколко срещи между двете страни.  \r\n\"Считаме, че в близко бъдеще ще се стигне до взаимно приемливо решение и  няма да се стигне до действия, които да попречат на нормалната дейност на лечебното заведение\", посочват от ръководството на МБАЛ-Добрич.", "date": "2019.03.19", "title": "8 операционни сестри в МБАЛ-Добрич са подали молби за напускане с искане за увеличаване на възнаграждението им в размер на две минимални работни заплати"}
{"url": "http://www.focus-news.net/news/2019/03/19/2636387/ministar-krasimir-valchev-neposeshtavaneto-na-uchilishte-e-osnoven-problem-sas-zakonoproekta-na-gerb-pravim-razumna-krachka-v-posoka-reshavaneto-mu.html", "text": "Навсякъде по страната непосещаването на училище е основен проблем, със законопроекта на ГЕРБ правим разумна крачка в посока решаването му. Това каза министърът на образованието Красимир Вълчев по време на брифинг в Народното събрание предаде репортер на репортер на репортер на  Агенция „Фокус“ . „Обикаляме из страната, почти навсякъде това е основният проблем. Гласът, който чуваме, призивите, които чуваме, са за усилване на санкционния механизъм. Не става само с убеждение. Законопроектът е крачка в тази посока. В същото време сме се опитали да направим разумна крачка“, коментира министърът. Той отбеляза, че не всички видове социално подпомагане ще бъдат обвързани и уточни, че ще има помощи, които трябва да се предоставят, въпреки всичко.  \r\nДеница КИТАНОВА", "date": "2019.03.19", "title": "Министър Красимир Вълчев: Непосещаването на училище е основен проблем, със законопроекта на ГЕРБ правим разумна крачка в посока решаването му"}
{"url": "http://www.focus-news.net/news/2019/03/19/2636390/veliko-tarnovo-nad-15-peyki-v-grada-sa-izkarteni-i-zahvarleni-v-trevnite-ploshti.html", "text": "В нощта на 16 срещу 17 март група недобросъвестни лица посегнаха на парковата мебел на няколко обществени места в Свищов. Нарушителите на реда са започнали своите злодеяния от градинката с паметника на Дарителите в центъра на града, след което са продължили с вандалските си прояви в Градската градина, по главната улица и на пл. „Свобода“, съобщиха от пресцентъра на  Общината . Равносметката в неделя сутринта е: повече от 15 пейки – изкъртени и захвърлени в тревните площи и над 20 коша за боклук – обърнати и деформирани. \r\nНарушителите са установени и съгласно закона ще понесат своите последствия за деянията си, а парковата мебел е възстановена и монтирана от служители на община Свищов. \r\nОбщина Свищов изразява категоричното си становище, че такива прояви на вандалщина и неспазване на обществения ред, в цялата община, ще бъдат строго съблюдавани и санкционирани. \r\nОт Общината отправят апел към всички граждани, да пазят общественото имущество и да бъдат добросъвестни в действията си, за да се радват на приветливия облик на града.", "date": "2019.03.19", "title": "Велико Търново: Над 15 пейки в града са изкъртени и захвърлени в тревните площи"}
{"url": "http://www.focus-news.net/news/2019/03/19/2636392/vasko-krapkata-artistichen-direktor-na-blagoevgrad-bluesjazz-blagoevgrad-e-palen-s-mnogo-bodri-i-svezhi-hora.html", "text": "Благоевград е пълен с много бодри и свежи хора. Това каза  пред  Радио „Фокус“- Пирин  Васко Кръпката, артистичен директор на „Blagoevgrad Blues&Jazz“. По думите му пет години е едно добро начало по повод на петото юбилейно издание на Международния фестивал „Благоевград Блус и джаз“. „Щастлив съм, че съм отново във вашия прекрасен и слънчев град, който е пълен с много бодри и свежи хора. Такива са моите спомени от Благоевград“, посочи Васко Кръпката. Той заяви, че хората, които живеят в Благоевград са много темпераменти. „В Благоевград и в България се случват цивилизовани неща, за които съм много щастлив“, коментира Кръпката. Той каза още, че България е отворена към широкия свят и в културно и в духовно отношение. „Виждам, че много млади хора остават в страната ни. Благодарение на фестивали като този България стана едно много по-цивилизовано място и благодарение на хора, които работят в отдел „Култура“ в общините. Щастлив съм да съм част от фестивала. Честито!“, допълни организаторът.  \r\nДенис НИКИФОРОВ", "date": "2019.03.19", "title": "Васко Кръпката, артистичен директор на „Blagoevgrad Blues&Jazz“: Благоевград е пълен с много бодри и свежи хора"}
{"url": "http://www.focus-news.net/news/2019/03/19/2636393/sport-frenski-sadiya-za-macha-balgariya-cherna-gora.html", "text": "Руди Букет ще ръководи евроквалификацията между България и Черна гора. До този момент френският съдия е свирил един мач на България през 2013 г., при загубата на младежите от Холандия. Срещата между двата отбора ще се проведе в петък от 19 ч. на националния стадион.", "date": "2019.03.19", "title": "Спорт: Френски съдия за мача България-Черна гора"}
{"url": "http://www.focus-news.net/news/2019/03/19/2636391/ministar-nikolina-angelkova-prez-letniya-turisticheski-sezon-shte-ima-dosta-predizvikatelstva-zaradi-nablyudavaniya-do-momenta-spad-pri-rannite-zapisvaniya-ot-nyakoi-pazari.html", "text": "През летния туристически сезон ще има доста предизвикателства заради наблюдавания до момента спад при ранните записвания от някои пазари. Това каза на брифинг министърът на туризма Николина Ангелкова, предаде репортер на  Агенция „Фокус“ . „Тенденциите за лятото се очертават доста предизвикателни. Още в началото на годината и в края на миналата заявихме, че тази година ще бъде изключително динамична, трудна и доста предизвикателна с оглед на факта, че наблюдаваме спад от някои пазари при ранните записвания към момента, особено от пазар Русия. Имаме и намаление на ранните записвания от пазар Германия с оглед на това, че фалира един от немските авиопревозвачи в Германия, който пък повлече фалита и на малък чартърен превозвач в Полша. За съжаление всичко се струпва по едно и също време и със сигурност ще даде своето отражение върху летния туристически сезон“, обясни Ангелкова.  \r\nКъм момента по отношение на летище Бургас и бургаска област заявките за ранни полети бележат около 1,5% ръст, което е и в рамките на статистическата грешка. По отношение на летище Врана към монета заявките за полетите са към 15 % спад. Така че най-тежко ще бъде положението в област Варна. Надяваме се да запазим нивата, които сме постигнали миналата година и това всъщност, което забелязваме като тенденция, която имаме към момента към зимния сезон се надяваме да се прехвърли към летния.  \r\nТеодора ПАТРОНОВА", "date": "2019.03.19", "title": "Министър Николина Ангелкова: През летния туристически сезон ще има доста предизвикателства заради наблюдавания до момента спад при ранните записвания от някои пазари"}
{"url": "http://www.focus-news.net/news/2019/03/19/2636396/blagoevgrad-ofitsialno-shte-badat-otkriti-renoviranite-blokove-po-proekt-obnovyavane-na-mnogofamilni-zhilishtni-sgradi-v-obshtina-blagoevgrad.html", "text": "Официално ще бъдат  открити обновените и ремонтирани блокове, които са санирани по проект „Обновяване на многофамилни жилищни сгради в община Благоевград“. Това съобщиха от пресцентъра на  Общината . Церемонията  ще се състои от 11.00 часа на 20 март 2019 г. на площад „Христо Ботев“. \r\nНепосредствено преди откриването ще се проведе и заключителна пресконференция по проекта. Екипът ще разясни и ще представи постигнатите цели в зала 101 на общинска администрация от 10.00 часа.  \r\nПроектът се финансира по Оперативна програма „Региони в растеж”2014 – 2020, с приоритетна ос 1 „Устойчиво и интегрирано градско развитие“, съфинансиран от Европейския съюз чрез Европейския фонд за регионално развитие,финансиран с Договор за БФП №BG16RFOP001-1.008-0007-С01/17.04.2018 г. , анекс №BG16RFOP001-1.008-0007-С02/27.02.2019 г.", "date": "2019.03.19", "title": "Благоевград: Официално ще бъдат открити реновираните блокове по проект „Обновяване на многофамилни жилищни сгради в община Благоевград“"}
{"url": "http://www.focus-news.net/news/2019/03/19/2636394/sport-nestor-el-maestro-e-1-v-slovakiya.html", "text": "Бившият наставник на ЦСКА-София Нестор Ел Маестро спечели наградата за най-добър треньор на Словакия за 2018 година. Ел Маестро взима отличието заради работата си в Спартак (Търнава), с който стана шампион на страната. В началото на настоящия сезон, той застана начело на ЦСКА-София, но беше сменен преди старта на пролетния дял на първенството. Играчът на Наполи Марек Хамшик беше избран за най-добър футболист на Словакия.", "date": "2019.03.19", "title": "Спорт: Нестор Ел Маестро е № 1 в Словакия"}
{"url": "http://www.focus-news.net/news/2019/03/19/2636398/gerb-i-sds-shte-provedat-sreshta-v-tsentralata-na-upravlyavashtata-partiya-na-20-mart.html", "text": "ГЕРБ и СДС ще проведат среща в централата на управляващата партия. Това каза председателят на ПГ на ГЕРБ Цветан Цветанов по време на брифинг в Народното събрание във връзка с Пленума на БСП, предаде репортер на  Агенция „Фокус“ . По думите му срещата ще се проведе от 8.00 ч. в централата на ПП ГЕРБ. „Утре ще имаме официална среща, на която ще очертаем евентуалната перспектива“, каза Цветанов и уточни, че освен него в нея от страна на ГЕРБ ще участва премиерът и лидер на партията Бойко Борисов.  \r\n„В 11.30 часа ще направим работна среща с колегите от ПГ на „Воля“, каза още Цветанов и уточни, че ще бъдат дискутирани секторни политики. „Те заложиха „Доходи“ и „Здравеопазване“, ние сме предвидили да ги запознаем и с „Образование“, каза още Цветанов. Той обобщи, че ГЕРБ са тези, които искат да има диалог в парламента и благодари на „Воля“ за желанието да направят подобна среща.    \r\nДеница КИТАНОВА", "date": "2019.03.19", "title": "ГЕРБ и СДС ще проведат среща в централата на управляващата партия на 20 март"}
{"url": "http://www.focus-news.net/news/2019/03/19/2636389/samo-edin-ot-trimata-obvineni-za-iztochvane-na-noi-silistra-ostava-v-aresta.html", "text": "Само един от тримата обвинени за издаване на фалшиви удостоверения за стаж за пенсия в Силистра остава в ареста, предаде  БНР . Апелативният Специализиран съд пусна под „домашен арест“ директора на НОИ - Силистра Милен Пенчев. Началникът на сектор „Отпускане на пенсии“ Стоянка Симеонова излиза на свобода срещу 7000 лева.  За постоянно в ареста остава Тодор Тодоров, сочен за посредник в престъпната схема.", "date": "2019.03.19", "title": "Само един от тримата обвинени за източване на НОИ-Силистра остава в ареста"}
{"url": "http://www.focus-news.net/news/2019/03/19/2636397/ministar-nikolina-angelkova-nad-800-hil-sa-chuzhdestrannite-turisti-prez-dekemvri-i-yanuari-koeto-e-spad-ot-37.html", "text": "Към момента за декември и януари имаме над 800 хил. чуждестранни туристи, което е спад от 3,7 %. Това каза на брифинг пред журналисти министърът на туризма Николина Ангелкова, предаде репортер на  Агенция „Фокус“ . „За сметка на това имаме ръст на нощувките с 5,8 %. Това показва, че идват по-малко туристи, но нощуват повече. Всъщност това води до по-големи приходи в икономиката“, заяви тя. „Надявам се, да имаме такава тенденция и през летния сезон“, коментира Ангелкова. „Можем да реализираме лек спад на посещенията, а всъщност да имаме ръст на нощувките, както се очертава по отношение на зимния сезон. Това всъщност води с малки стъпки до нашата основна стратегия – за това да привличаме по-висок клас туристи. Тоест да предлагаме по-висок продукт на разумна цена“, обясни министърът. „Това го доказва и липсата на свободни места към момента в 4 – 5 звездните хотели“, каза още Николина Ангелкова. \r\nТеодора ПАТРОНОВА", "date": "2019.03.19", "title": "Министър Николина Ангелкова: Над 800 хил. са чуждестранните туристи през декември и януари, което е спад от 3,7 %"}
{"url": "http://www.focus-news.net/news/2019/03/19/2636401/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.19", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/19/2636399/plovdiv-16-voynitsi-v-68-ma-brigada-spetsialni-sili-polozhiha-voenna-kletva-v-denya-na-76-ata-godishnina-ot-sformiraneto-na-parashutnata-druzhina.html", "text": "16 войници в 68-ма бригада „Специални сили“ положиха военна клетва в Пловдив на 18 март, в тържествения ден, в който бяха отбелязани 76 години от сформирането на Парашутната дружина. Това съобщиха от пресцентъра на  Министерството на отбраната . 13 мъже и 3 жени целунаха бойното знаме и се заклеха във вярност пред народ и Родина в присъствието на командирите им и близки и приятели, както и официалните гости, дошли за отбелязване на годишнината.  Приветствия отправиха командирът на бригада „Специални сили“ бригаден генерал Явор Матеев и заместник министър-председателят по икономическата и демографска политика Марияна Николова. Бригаден генерал Матеев поздрави положилите военна клетва и увери всички присъстващи, че винаги може да разчитат на Специалните сили.  \r\nПред параклиса „Свети Йоан Рилски Чудотворец“ беше отслужен молебен за здраве от Негово Преосвещенство Знеполски епископ Арсений, след което бяха поднесени венци и цветя в памет на загиналите военни парашутисти. От името на министъра на отбраната, началника на отбраната и командира на бригада „Специални сили“ бяха наградени военнослужещи, цивилни служители и структури, с които Специалните сили взаимодействат при изпълнение на задачи. \r\nСред гостите бяха още заместник-министърът на отбраната Атанас Запрянов, заместник-началникът на отбраната генерал-лейтенант Димитър Илиев, съветникът на президента бригаден генерал Васил Лазаров, председателят на Комисията по отбрана в Народното събрание о. р. генерал Константин Попов и народни представители, командири на командвания и военни формирования и др.", "date": "2019.03.19", "title": "Пловдив: 16 войници в 68-ма бригада „Специални сили“ положиха военна клетва в деня на 76-ата годишнина от сформирането на Парашутната дружина"}
{"url": "http://www.focus-news.net/news/2019/03/19/2636403/nikolay-melemov-kmet-na-smolyan-na-580-000-lv-vazlizat-shtetite-naneseni-ot-bedstvieto-v-kraya-na-yanuari-v-obshtinata.html", "text": "На 580 000 лв. възлизат щетите, нанесени от бедствието в края на януари в община Смолян. Това каза за  Радио „Фокус“ – Смолян  кметът на Смолян Николай Мелемов. Той уточни, че разходите, направени от фирмите за отстраняване на щетите на територията на общината се разплащат, но средствата все още не се получени от Междуведомствената комисия по бедствия и аварии. Кметът на Смолян отбеляза, че Общината чака други над 1 млн. лв. от държавата за щети, нанесени при предишни бедствия в общината и изрази надежда и те да бъдат разплатени скоро. Мелемов посочи също, че въпреки многобройните щети в община Смолян от обилния сняг в края на януари, всичко вече е възстановено. \r\nНели ГЕРГЬОВСКА", "date": "2019.03.19", "title": "Николай Мелемов, кмет на Смолян: На 580 000 лв. възлизат щетите, нанесени от бедствието в края на януари в общината"}
{"url": "http://www.focus-news.net/news/2019/03/19/2636402/kanal-5-makedoniya-ruskiyat-poslanik-predade-na-zaev-notata-za-priznavane-na-novoto-ime.html", "text": "„Разбира се, оценките са, че трябва да имат още един приятел на Балканите, тъй като Москва иска да разпространи пацифистката политика“, заяви бившият посланик Нано Ружин за скопският „ Канал 5 “. \r\nЗа противопоставянето на Русия на споразумението от Преспа Ружин каза, че проблемът е, че сделката отвори пространството на страната за членство в НАТО. \r\n„Знайте, че когато губите, не трябва да губите докрай, това е много рационално, което направи Кремъл“, каза Ружин. \r\nСпоред Ружин в национален интерес е страната да има добри отношения с големите сили като Русия и Китай. \r\nМинистър-председателят Зоран Заев прие руския посланик Сергей Баздникин, който му връчи копие от нотата на руското министерство на външните работи, с която се признава новото име на страната. \r\nНа срещата в кабинета на министър-председателя двамата събеседници потвърдиха ангажимента на двете страни да поддържат традиционно приятелските отношения чрез активен диалог. Превод и редкация : Калоян Пенков", "date": "2019.03.19", "title": "„Канал 5“ (Македония): Руският посланик предаде на Заев нотата за признаване на новото име"}
{"url": "http://www.focus-news.net/news/2019/03/19/2636385/tsvetan-tsvetanov-gerb-pravitelstvoto-polaga-maksimalni-usiliya-balgarskite-pensioneri-da-poluchavat-po-dostoyni-pensii.html", "text": "Правителството полага максимални усилия българските пенсионери да получават по-достойни пенсии. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . Той посочи, че затова се полагат усилия както приходните агенции да си свършат работата, така и в борбата с контрабандата. Цветанов обясни, че прогнозата на ЕК за 2019-2020 е икономически растеж 3,5 %. По думите му страната ни е в топ петицата на държавите, които имат икономически растеж и прогноза за този растеж. „Това ни дава самочувствието и това, което беше заявено от министър-председателя и от финансовия министър само преди месец- месец и половина на един икономически форум, че в 2020 г. ще има отново увеличение в бюджетната сфера с 10 %“, коментира Цветанов. „ПП ГЕРБ за осем години в управление сме имали своя ангажимент допълнително да даваме два пъти в годината добавки за най-ниските пенсии. Да, действително тя не е чак толкова голяма, но говорим за 100 млн. лв. ежегодно. Това означава, че за осем години по сто са 800 млн. лв“, обясни още Цветанов.  \r\nДеница КИТАНОВА", "date": "2019.03.19", "title": "Цветан Цветанов, ГЕРБ: Правителството полага максимални усилия българските пенсионери да получават по-достойни пенсии"}
{"url": "http://www.focus-news.net/news/2019/03/19/2636407/obshtina-karlovo-vavezhda-se-vremenna-organizatsiya-na-dvizhenieto-na-pat-1-6-sofiya-burgas.html", "text": "Във връзка със стартиране изграждането на обект „Кръгово кръстовище при км 254+257 на път І-6 София – Бургас и подходи към два броя локални платна“ (на изхода на Карлово за София) и започващия първи етап на изпълнение на проекта, от 20 март 2019 г. се въвежда временна организация на движението на пътни превозни средства през град Карлово. Това съобщиха от пресцентъра на  Общината . \r\nОдобреният проект за временна организация на движението, изготвен от Агенция „Пътна инфраструктура“ и съгласуван от „Пътна полиция“ - Пловдив, предвижда следния обходен маршрут: от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път с пътя за село Дъбене и обратно. Като алтернативен маршрут може да се използва и ул.  \r\n„Ген. Заимов“, която осигурява удобна връзка между улиците „Ген. Карцов“ и „Теофан Райнов“.", "date": "2019.03.19", "title": "Община Карлово: Въвежда се временна организация на движението на път І-6 София – Бургас"}
{"url": "http://www.focus-news.net/news/2019/03/19/2636384/afp-udalzhavaneto-na-brekzit-ne-e-sigurno-ili-avtomatichno-zayavi-savetnik-na-frenskiya-prezident.html", "text": "Възможното искане на Великобритания за продължаване на оставането в Европейския съюз след крайния срок от 29 март няма да бъде безрезервно прието, заяви съветник на френския президент Еманюел Макрон, съобщава  AFP . \r\n„Удължаването не е сигурно или автоматично“, каза съветникът, като повтори исканията на няколко официални лица от ЕС, че британският премиер Тереза трябва да представи ясни причини, поради които е необходимо отлагане.  Превод и редакция : Калоян Пенков", "date": "2019.03.19", "title": "AFP: Удължаването на Брекзит не е „сигурно или автоматично“, заяви съветник на френския президент"}
{"url": "http://www.focus-news.net/news/2019/03/19/2636409/deputatat-ot-gerb-vasil-tsvetkov-provede-reditsa-sreshti-s-grazhdani-i-predstaviteli-na-mestnata-vlast-v-godech.html", "text": "Народният представител от ГЕРБ – София област Васил Цветков проведе редица срещи с граждани и представители на местната власт в община Годеч. Заедно с него бяха студенти по политология от „Студентски клуб на политолога”  към Софийския университет. Това съобщиха от пресцентъра на  ПП ГЕРБ . \r\nПосещението на Цветков и студентите започна с разговор с кмета на община Годеч Радослав Асенов. Градоначалникът ги запозна с проектите, които предстои да се реализират в общината през настоящата година. След срещата народният представител и кметът на общината инспектираха ремонта на пенсионерския клуб в град Годеч. \r\nВтората среща бе с кмета на с. Шума Йорданка Андреева. Тя показа на своите гости новооткритата детска площадка в селото, като сподели и радостната новина, че преди броени дни е проплакало първото бебе в село Шума за 2019 г. \r\nСлед посещението в с. Шума Васил Цветков проведе среща с кметския наместник на село Бакьовци Иван Господинов. Той посети и цеха за бутилирана изворна вода, намиращ се на територията на селото. \r\nПоследната среща на депутата бе с кмета на село Гинци Георги Тодоров. Двамата инспектираха ремонта на пътната отсечката през прохода „Петрохан”, която минава през територията на Софийска област. Рехабилитацията на пътния участък се финансира по Оперативна програма „Региони в растеж”. В този участък попада и отсечката в района на село Гинци.", "date": "2019.03.19", "title": "Депутатът от ГЕРБ Васил Цветков проведе редица срещи с граждани и представители на местната власт в Годеч"}
{"url": "http://www.focus-news.net/news/2019/03/19/2636404/ministar-nikolina-angelkova-edna-ot-promenite-koito-shte-predlozhim-v-zakona-za-turizma-e-mestnata-vlast-da-opredelya-kak-da-se-razviva-turizma-na-teritoriyata-na-natsionalnite-kurorti.html", "text": "Местната власт е тази, която да определи как иска да се развива туризмът на територията на националните курорти. Това каза на брифинг пред журналисти министърът на туризма Николина Ангелкова, предаде репортер на  Агенция „Фокус“ . „Националните курорти са имиджът на българския туризъм и е много важно те да са моторът на съответния регион и да дърпат напред развитието“, каза министър Ангелкова. „Това ще бъде една от основните теми, която е заложена в промените в Закона за туризма и предстои до седмица-две същият да бъде представен на вниманието на Министерски съвет. Там, разбира се, най-голям дебат очакваме около нашето предложение, свързано с продуктовото позициониране в националните курорти. Тоест всеки кмет и местният бизнес да имат право сами да определят на територията на националния курорт какъв вид туризъм да се развива“, допълни министърът. „Основният спор ще се оформи около Слънчев бряг и Златни пясъци за т. нар. парти или семеен туризъм. Аз смятам, че местната власт е тази, която да определи как иска да се развива туризмът на територията на националните курорти. Националните курорти не са селищни образувания, това са курорти, които имат за цел да привличат туристи, които имат интерес към страната. За съжаление тенденциите в този сегмент са доста негативни. Имаме спад от 40 до 45% на младежкия туризъм тази година. Това, което се случва в годините назад дава своето отражение. Много е важно, ако искаме да закрепим и да накараме младите хора да дойдат в страната, защото те са пък бъдещи туристи, да има балансирано развитие в сектора. Да може местната власт и бизнесът да определят какво искат. Когато това се знае, всеки един турист има избор - знае за какво идва и какво го очаква“, каза още Ангелкова.   \r\nТеодора ПАТРОНОВА", "date": "2019.03.19", "title": "Министър Николина Ангелкова: Една от промените, които ще предложим в Закона за туризма е местната власт да определя как да се развива туризма на територията на националните курорти"}
{"url": "http://www.focus-news.net/news/2019/03/19/2636405/ministar-biser-petkov-za-2018-g-nad-39-hil-semeystva-sa-sanktsionirani-za-neposeshtavane-na-uchilishte-ot-detsata-im.html", "text": "За миналата 2018 г. 39 хил. семейства са санкционирани за непосещаване на децата им на училище. Това каза министърът на труда и социалната политика Бисер Петков по време на брифинг в Народното събрание, предаде репортер на  Агенция „Фокус“ . „В действащия Закон за семейните помощи за деца е предвидено обвързване на изплащането на помощите с редовното посещение на училищни и предучилищни форми на образование. С предлаганите промени се засилва тази обвързаност“, обясни той. „Предвиденият в закона санкциониращ механизъм действа, но в недостатъчна степен“, заяви Бисер Петков. По думите му всеки месец има обмен на информация и данни и на тази база социалните работници спират или прекратяват семейни помощи на семействата, чиито деца не са посещавали редовно училище. „За миналата 2018 г. 39, 391 семейства са санкционирани по този начин. Броят им е с около 3000 повече от този през 2017 г.“, уточни Петков. Според министъра предвидените в закона мерки се прилагат. „По отношение на еднократната помощ, която се изплаща на семейства, чиито деца тръгват на училище, се предлага изплащане на две части“, допълни министърът. Бисер Петков уточни, че идеята е първата част да се изплати в началото на учебната година, а втората в началото на втория срок при положение, че детето продължава да посещава училище. „Прекратените и спрените помощи се ползват от училищата и детските градини за цели, свързани с насърчаване и развитието на обучението на децата. И този механизъм също се засилва. За миналата година повече от 4 млн. от спрени помощи или прекратени, са използвани от училищата за тези цели“, посочи социалният министър. „Предлаганата промяна също се отнася и за месечните помощи. Това, което МТСП има като позиция е, че трябва да изхождаме от философията и от целите на социалното подпомагане, а именно затова, че социалните помощи са предназначени да покриват жизнено важни потребности на лицата, когато те не могат да си ги осигурят сами“, допълни още Бисер Петков. По думите му в този смисъл обвързването е на ниво закон и то ще бъде реализирано чрез последващи промени в правилника за прилагане на Закона за социалното подпомагане. „Достъпът до месечни помощи и социални помощи и техния размер да зависи от посещението на училищните и предучилищните форми на образование“, каза още Петков.  \r\nДеница КИТАНОВА", "date": "2019.03.19", "title": "Министър Бисер Петков: За 2018 г. над 39 хил. семейства са санкционирани за непосещаване на училище от децата им"}
{"url": "http://www.focus-news.net/news/2019/03/19/2636411/ministar-nikolina-angelkova-spored-podgotvenite-zakonodatelni-promeni-ministarat-na-turizma-ednolichno-shte-otgovarya-za-protsedurata-za-kontsesiite.html", "text": "Според подготвените законодателни промени министърът на туризма еднолично ще отговаря за процедурите по концесии. Това каза на брифинг пред журналисти министърът на туризма Николина Ангелкова, предаде репортер на А Агенция „Фокус“ . „Другите законодателни промени, които предстоят, са свързани с промените в Закона за устройството на Черноморското крайбрежие – законът за концесиите. Знаете, че от първи януари 2019 година плажовете вече се дават по общия ред на Закона за концесиите“, обясни Ангелкова. Тя уточни, че плажовете нито са взимани, нито ще бъдат взимани от Министерството на туризма, за да ги дава някой друг. „По стария ред се взимаше решение за откриване на концесия от Министерски съвет по мое предложение, по новия ред еднолично министърът на туризма отговаря за процедурата по концесии и взема това решение“, обясни тя. „Така че, за да разбием този мит плажовете нито се взимат, нито се иска да се връщат някъде. Те са си все в Министерството на туризма. С тази разлика, че в момента министърът има еднолично правомощия. Това обаче, което е притеснително и което ние искаме да променим, е, че по общия ред по Закона за концесиите не се отчитат спецификите на тези обекти“, допълни министърът. „Морските плажове са изключителна държавна собственост и въведени в общия ред, те минават и по общата процедура за обжалване. Аз имам силни притеснения от сблъскването с трета фигура - професионален жалоподател, защото има възможност да се обжалва действието и бездействие в десет дневен срок. Това прави абсолютно невъзможно планирането от гледна точка на това кога една процедура, която стартира в момента, би могла да завърши. Това води до много голяма несигурност и вече има голям косвен ефект върху големите туроператори, които за да сключат договори с наши хотелиери, изискват представянето на концесионен договор, за да сигурни за устойчивостта на продукта, който се предлага“, обясни министър Ангелкова. \"Предстои  пълен мониторинг и промени до юни месец на цялата подзаконова нормативна уредба\", коментира тя. \"Също така на подзаконово ниво предстоят промените в наредбата за категоризация и прекатегоризация на местата за настаняване и хранене. Отново с цел максимално облекчаване на бизнеса\", заяви министърът. \"Нашата основна цел е максимално да улесним бизнеса и гражданите с всичко свързано по услугите по Закона за туризма. Предстоят и промени пак с цел облекчаване, на наредбата за сертифициране на терапевтичните центрове, екскурзоводите, планински водачи. Изобщо пълен мониторинг и промени до юни месец на цялата подзаконова нормативна уредба, с цел допълнително намаляване на административната тежест за гражданите и бизнеса“, каза още Ангелкова.  \r\nТеодора ПАТРОНОВА", "date": "2019.03.19", "title": "Министър Николина Ангелкова: Според подготвените законодателни промени министърът на туризма еднолично ще отговаря за процедурата за концесиите"}
{"url": "http://www.focus-news.net/news/2019/03/19/2636406/tsvetan-tsvetanov-gerb-obrazovatelnata-sistema-e-osnoven-aktsent-v-grazhdanskiya-dialog-po-platformata-evropa-v-nashiya-dom.html", "text": "Образователната система е основен акцент в гражданския диалог по платформата „Европа в нашия дом“. Това каза  председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . \r\nИзключително важно е да се придържаме към изпълнение на управленската ни програма. В третия мандат това, което беше възможно и което трябваше да се направи, е да се изгради т. нар. национален механизъм, за да може всички деца, които са извън образователната система, да могат да бъдат в нея. Да знаем, че след години ще имаме деца, които излизат със съответните умения и същевременно ще могат да бъдат част от активните хора на трудовия пазар, заяви Цветанов.  \r\nТой подчерта, че МОН и МТСП работят ръка за ръка и парламентът ще се съобрази с тези мерки, за да постигне целта децата да получат образование. „Убеден съм, че с тази законодателна промяна показваме, че политиката е по-важна, отколкото празното говорене. И когато си в българския парламент, когато си избран като народен представител, когато българският парламент е успял да избере и съответният Министерски съвет, трябва да се придържаме към изпълнение на управленската програма“, допълни той.  \r\nДеница КИТАНОВА", "date": "2019.03.19", "title": "Цветан Цветанов, ГЕРБ: Образователната система е основен акцент в гражданския диалог по платформата „Европа в нашия дом“"}
{"url": "http://www.focus-news.net/news/2019/03/19/2636408/ministar-krasimir-valchev-11-hil-dushi-i-nad-1100-ekipa-rabotyat-tselogodishno-za-ezhednevnoto-prisastvie-na-detsata-v-uchilishte.html", "text": "11 хил. души и над 1100 екипа на терен работят целогодишно не толкова по първоначалното записване в училище, а по осигуряване на ежедневното присъствие. Това каза министърът на образованието Красимир Вълчев по време на брифинг в Народното събрание, предаде репортер на  Агенция „Фокус“ . „В управленската програма заявихме, че държавата с всичките си институции, политики, инструменти трябва да направи така, че да вкара всяко едно дете в образователната система, да го задържи и приобщи“, подчерта той. „Първата и основна крачка беше да се създаде механизъм за съвместна работа на институциите“, посочи Вълчев. Според него, когато институциите работят заедно, има резултат. „Този механизъм обаче не е достатъчен. Екипите обикалят, убеждават родителите. Буквално се молят на някои от родителите, които имат по-безотговорно отношение към образованието да пуснат децата си на училище“, заяви той. По думите му са необходими санкции и те са оправдани от гледна точка на това, че образованието е задължително до 16 години. „Правото на образование е универсално право на всяко дете, от друга страна това е задължение на родителя. За да бъде реализирано това право на детето, ние трябва да задължим родителя. В общия случай родителят е отговорен,  но ние имаме безотговорни родители и трябва винаги да изхождаме от тази презумпция“, коментира образователният министър. „Много разговори сме водили с колегите от МТСП. Ние не трябва да увреждаме текущите доходи, възможността родителите да покрият текущите потребности. От друга страна образователните институции са тези, които са много по-загрижени в някои случаи за децата. Те са тези, които купуват обувки, осигуряват храна“, допълни министърът. Според него обществената загуба не е, че се дават социални помощи, а че тези деца ще бъдат изключени от пазара на труда.  \r\nДеница КИТАНОВА", "date": "2019.03.19", "title": "Министър Красимир Вълчев: 11 хил. души и над 1100 екипа работят целогодишно за ежедневното присъствие на децата в училище"}
{"url": "http://www.focus-news.net/news/2019/03/19/2636412/ministar-krasimir-valchev-nadyavame-se-sas-zakonovite-promeni-na-gerb-sluchaite-na-spreni-semeyni-pomoshti-da-namaleyat.html", "text": "Надяваме се със законовите промени на ГЕРБ да намалеят случаите на спрени семейни помощи. Това каза министърът на образованието Красимир Вълчев по време на брифинг в Народното събрание, предаде репортер на  Агенция „Фокус“ . По думите му механизмът ще бъде по-санкциониращ, по-силен и съответно отговорността на родителите трябва да бъде по-голяма.  \r\nМинистърът на труда и социалната политика Бисер Петков уточни, че сегашният механизъм позволява спирането на месечната семейна помощ да бъде за месец, след това да се възобновява. „В случай, че в продължение на три поредни месеца детето е допуснало съответния брой отсъствия и помощта е била спряна, това е предпоставка за нейното прекратяване за една година. Както и ако е отсъствало и помощта е била спирана за 6, но не последователни месеца в рамките на годината, това също води до прекратяване на помощта за една година“, обясни той. „С предлаганите промени броят на неизвинените отсъствия ще водят до директно прекратяване на помощта за една календарна година“, заяви министърът. \r\nДеница КИТАНОВА", "date": "2019.03.19", "title": "Министър Красимир Вълчев: Надяваме се със законовите промени на ГЕРБ случаите на спрени семейни помощи да намалеят"}
{"url": "http://www.focus-news.net/news/2019/03/19/2636413/sofiya-hudozhnikat-stefan-kulev-gostuva-na-galeriya-sredets-s-zhivopis.html", "text": "Изложба живопис на Стефан Кулев, първа за автора в София, ще бъде открита от 18.00 ч. на 20 март (сряда) в галерия „Средец” на Министерството на културата. Това съобщиха от пресцентъра на  министерството . Публиката ще може да види близо 20 платна, вдъхновени от стихията на морето и предоставени от варненския художник специално за настоящото пространство. Стефан Кулев не се отклонява от класическата и смесената техника, чрез които смята, че е най-трудно, но и най-честно да изразява себе си. Стефан целенасочено е предпочел да не поставя заглавие на изложбата си, тъй като обича да говори чрез картините си. Все пак издава, че едно от платната се нарича „Преди лятото” и се надява, че това усещане за очакване и възраждане за нов живот ще успее да зареди публиката му с много положителна енергия.  \r\n„Стефан Кулев е поетичен живописец, отдал се на естетическото съзерцание, при което се любува на визуалната и сетивна красота на своя образен свят”, пише за него изкуствоведът Румен Серафимов.  \r\nАвторът е роден през 1974 г. във Варна, България. Завършва графика във Великотърновски университет „Св. Св. Кирил и Методий” през 2000 г. Година по-рано получава награда на СБХ-Варна за дебют. \r\nПрез 2003 г. е отличен с „Диплом за постижения в съвременното изкуство” - Шaмалие, Франция. \r\nИзложбата ще може да се види в галерия „Средец” до 5 април.", "date": "2019.03.19", "title": "София: Художникът Стефан Кулев гостува на галерия „Средец” с живопис"}
{"url": "http://www.focus-news.net/news/2019/03/19/2636414/ria-novosti-otteglyaneto-na-nazarbaev-mozhe-da-se-otrazi-negativno-na-evraziyskiya-ikonomicheski-sayuz-zayavi-senator.html", "text": "Оставката на казахстанския президент Нурсултан Назарбаев може да повлияе неблагоприятно както на отношенията на страната с Русия, така и на бъдещото развитие на Евразийския икономически съюз, заяви руският сенатор Игор Морозов, съобщава  РИА „Новости“ . \r\n„Оставката на Назарбаев ще усложни и без това трудната ситуация в Казахстан. Първо, това може да засегне Евразийския икономически съюз(ЕИС) и отношенията с Русия“, каза Морозов пред РИА „Новости“. \r\nТой обясни, че именно Назарбаев е инициатор на идеята за Евразийския икономически съюз и двигател на това, което сега наричаме интеграция на постсъветското пространство. \r\n„И днес нито в правителството на Казахстан, нито в парламента има равен на него. Затова трябва да изчислим последиците от напускането на Назарбаев за бъдещото развитие на ЕИС, Организацията на Договора за колективна сигурност и Шанхайската организация за сътрудничество“, заяви сенаторът. Превод и редакция : Калоян Пенков", "date": "2019.03.19", "title": "РИА „Новости“: Оттеглянето на Назарбаев може да се отрази негативно на Евразийския икономически съюз, заяви сенатор"}
{"url": "http://www.focus-news.net/news/2019/03/19/2636415/montana-politsiyata-izdirva-71-godishniya-tsvetan-andreev-v-neizvestnost-ot-1-mart.html", "text": "Районно управление на МВР – Монтана издирва Цветан Кирилов Андреев, на 71 години, с адрес: гр. Монтана, ж.к. „Изгрев“, №7, вх. А, ет. 3, ап.8. Той се издирва по молба на сина си. Това съобщиха от  ОДМВР – Монтана . Цветан Андреев е в неизвестност от 1 март 2019 г., като около 07.30 ч. на същата дата напуска дома си и не дава обяснение на съпругата си къде отива. Оставил е документите си, мобилния телефон и портмонето в дома си при излизане.\t \r\nВ деня на изчезването Андреев е бил облечен с кафяво яке, тъмен панталон и черни обувки тип „боти“.\t \r\nОписание: Мъж на видима възраст 70-75 години: ръст-160-165; коса прошарена, чуплива къса; лице – овално, набръчкано; вежди-гъсти; устни – тънки; телосложение – нормално.  \r\nПри забелязване на мъжа може да се сигнализира на тел. 112 или тел. 396323", "date": "2019.03.19", "title": "Монтана: Полицията издирва 71-годишния Цветан Андреев, в неизвестност от 1 март"}
{"url": "http://www.focus-news.net/news/2019/03/19/2636400/bsp-vnasya-zhalba-v-konstitutsionniya-sad-vav-vrazka-s-ogranichavane-na-pravoto-na-svoboda-na-slovoto.html", "text": "Водачът на листата на БСП за европейските избори и говорител на ПГ на \"БСП за България\" Елена Йончева и представители на ръководството на партията и парламентарната група ще внесат жалба в Конституционния съд във връзка с промените в Закона за защита на личните данни, които ограничават правото на свобода на словото, в 11.00 часа на 20 март 2019 г. (сряда). Това съобщиха от пресцентъра на  БСП .", "date": "2019.03.19", "title": "БСП внася жалба в Конституционния съд във връзка с ограничаване на правото на свобода на словото"}
{"url": "http://www.focus-news.net/news/2019/03/19/2636418/api-dve-sa-ofertite-za-izgrazhdaneto-na-inteligentna-transportna-sistema-na-avtomagistrala-trakiya.html", "text": "Две са офертите за изграждането на интелигентна транспортна система (ИТС) на автомагистрала (АМ) „Тракия“. В тунел „Траянови врата“ ще има уникална за България система за автоматична идентификация на пътните инциденти. Това съобщиха от пресцентъра на  Агенция „Пътна инфраструктура“  (АПИ). \r\nОбединенията „ИТС Тракия“ („Алтимате“ - Букурещ, и СИСКОМ Инженеринг ЕАД) и „Тракия ИТС“ („Контракс“ АД, „Кейбъл Ком“ ООД и ЕТК ООД) са кандидатите за изпълнители на обществената поръчка за разработването и внедряването на интелигентна транспортна система на АМ „Тракия“. Проектът ще се съфинансира от Оперативна програма „Транспорт и транспортна инфраструктура“ 2014-2020 г. чрез Европейския фонд за регионално развитие. Целта е повишаване безопасността на движение по автомагистралата, спазвайки последните директиви на Европейския съюз. Индикативната стойност на поръчката е 7 261 500 лв. без ДДС. \r\nПроектът предвижда в тунел „Траянови врата“ ще бъде изградена уникална за България интелигентна система за автоматична идентификация на инциденти (Automatic Incident Detection – AID). Тя ще позволи чрез система от подвижни бариери да се управлява и пренасочва трафика в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите на съоръжението и др. \r\nНа АМ „Тракия“ ще бъдат монтирани 40 бр. електронни информационни табели (Variable message signs), по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за своевременно уведомяване на шофьорите за актуалната пътната обстановка, въведените ограничения и алтернативните маршрути. \r\nС изпълнението на проекта за първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия“. Целта е повишаване безопасността на движение и спазване на ограниченията на скоростта. \r\nДруга новост е монтирането на сензори за претегляне на моторните превозни средства в движение (Weigh in motion). Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намали износването и увреждането на пътната настилка и съоръженията на автомагистралата.", "date": "2019.03.19", "title": "АПИ: Две са офертите за изграждането на интелигентна транспортна система на автомагистрала „Тракия“"}
{"url": "http://www.focus-news.net/news/2019/03/19/2636417/pernik-oblastniyat-upravitel-irena-sokolova-sabira-ekspertna-grupa-vav-vrazka-sas-signali-ot-kmeta-i-zhitelite-na-selo-divotino-za-izvarshvane-na-vagledobiv-izvan-kontsesionnata-teritoriya.html", "text": "Областният управител на Перник Ирена Соколова събира работна експертна група във връзка със сигнали от кмета и жителите на село Дивотино за извършване на въгледобив извън концесионната територия на фирма „Мин индъстри” ЕООД, находище „Пернишки въглищен басейн”. Това съобщиха от пресцентъра на  Областна администрация - Перник . \r\nНа 21 март, в 13.30 ч., областният управител Ирена Соколова събира експертна институционална работна група, като на 15 март т. г. са изпратени писма за участие към всички заинтересовани институции.  \r\nНа срещата ще присъстват заместник-министърът на енергетиката Красимир Първанов, представители на Министерство на околната среда и водите, кметът на Община Перник Вяра церовска, кметовете на кметствата Дивотино и Люлин, разположени в близост до рудника, представители на фирмата концесионер „Мин Индъстри” ЕООД, Българската минно-геоложка камара, ОДМВР - Перник и на териториални структури в сферата на екологията от област Перник.  \r\nВеднага след това Соколова ще даде пресконференция за медиите с подробна информация за взетите решения и експертни констатации за детайлното изясняване на ситуацията.", "date": "2019.03.19", "title": "Перник: Областният управител Ирена Соколова събира експертна група във връзка със сигнали от кмета и жителите на село Дивотино за извършване на въгледобив извън концесионната територия"}
{"url": "http://www.focus-news.net/news/2019/03/19/2636419/blagoevgrad-novi-17-spirki-shte-obsluzhvat-liniite-na-gradskiya-transport.html", "text": "Нови 17 спирки ще обслужват линиите на градския транспорт в Благоевград. Те са определени от кмета д-р Атанас Камбитов, след направени предложения от жители в кампанията „Ти предложи! Кмете, направи!“. Това съобщиха от пресцентъра на  Община Благоевград . Целта е да бъде осигурен максимално лесен достъп до обществени места, а промените ще влязат в сила от 01 април 2019 година. Всички автобусни линии ще имат пресечна точка при  III ОУ, което ще осигури възможност на гражданите да се прехвърлят от една към друга линия безпроблемно. \r\nВече са подменени и старите автобуси с нови. Те отговарят изцяло на европейските екологични стандарти ЕВРО 5. Разполагат с електронни информационни табла, като на по късен етап ще бъде внедрена и гласова информационна система.  \r\nЖителите и гости на Благоевград вече ще стигат с автобус и до парк „Бачиново“.  По този маршрут ще бъдат разкрити спирки при Горско стопанство – Благоевград, парк „Бачиново“, както и на разклона за с. Хърсово.   \r\nПо Линия № 1,  от с. Рилци – Базата – с. Айдарово, се променя маршрута в частта от входа на  града, по ул. „Ив. Михайлов”, кръгово движение под поликлиниката, кръгово движение при III ОУ, като автобусите ще се връщат по бул. „Св. Кирил и Методий” до старото трасе по бул. „Св. Димитър Солунски”. В тази връзка ще бъдат разкрити нови спирки при Благоевградска професионална гимназия, Спортен интернат (при УК № 8), РТЦ, III ОУ, ул. „Илинден”, в близост до цветарските магазини.   \r\nПо линия № 2 се запазва изцяло стария маршрут на движение, като се премахва началното тръгване от с. Еленово. Линията има пресечни точки с всички останали. \r\nПо линия № 5 се променя маршрута в частта след кръговото движение на бул. „Джеймс Баучер” по ул. „Иван Михайлов”, по ул. „Марица” кв. „Грамада“ в посока Промишлена зона – СБАЛО – „Петрол“ . След изхода от кв. „Грамада“, маршрута продължава по бул. „Св. Д. Солунски”- ул. „Славянска” - поликлиниката и през кръговото движение под поликлиниката и се връща на стария маршрут. По тази линия ще бъдат разкрити нови автобусни спирки при Търговията, бившата цигарена фабрика, ЗИУ-Петрол -Грамада 1 (пресечка на ул. „Кл. Охридски“ с ул. „Евтим Драганов“)- Грамада 2 („Топливо“ ) – „Мототехника“ – ЮЗУ -  I Студентско общежитие до поликлиниката.  \r\nПо линия № 7 ще бъдат разкрити седем нови курса от с. „Еленово“. Разкритите нови спирки са: с. Еленово - с. Еленово1 - кв.“Еленово“ 1 – кв. „Еленово“ 2 - кв. „Еленово“ 3.  \r\nНови седем  курса от кв. „Орлова чука“ ще бъдат разкрити и по линия 10. По този начин се дава възможност на жителите от кв. Еленово за бърз и лесен достъп до кв. Струмско и обратно на жителите на кв. Струмско до кв. Еленово. \r\nОт 1 април ще бъдат въведени и нови електронни карти за градския транспорт. Те ще бъдат издавани на Автогара – Благоевград.", "date": "2019.03.19", "title": "Благоевград: Нови 17 спирки ще обслужват линиите на градския транспорт"}
{"url": "http://www.focus-news.net/news/2019/03/19/2636421/aktsenti-v-sutreshniya-blok-dobro-utro-balgariya-po-radio-fokus-na-20-mart.html", "text": "Утре след 23.00 часа ще настъпи астрономическата пролет. NASA съобщи за регистриран мощен взрив на метеорит в атмосферата над акваторията на Берингово море, някой го сравниха с атомната бомба хвърлена над Хирошима през 1945 година, но със седем пъти по-голяма мощ. Очакват ли се и други космически „пришълци“, както и кой са най-интересните астрономически събития през тази година. По тези и още въпроси ще ни информира Никола Петров, директор на Националната астрономическа обсерватория на Рожен.  \r\nИ още едно събитие, отбелязваме международния ден на Франкофонията – празник на френския култура, но и на универсалните ценности като мир, толерантност и културно разнообразие. Какво ще включва програмата на традиционното издание на фестивала „Франкофоли“ в Благоевград, очаквайте повече по темата от Христина Шопова, зам.-кмет на Благоевград с ресор култура и хуманитарни дейности.  \r\nНяма да пропуснем да обсъдим и политическата картина в страната - поредно напрежение между управляващи и опозиция, този път на социална тема. Такава обстановка ли ни очаква до изборите, предприемат ли партиите стъпки, за да увеличат желаещите да отидат да гласуват на евровота - тези и още въпроси ще зададем на политолога доц. Антоний Гълъбов.  \r\nБургаският маг Йордан Янев наскоро бе обявен за „Илюзионист на годината“. На 21 март ще му бъде връчена купата „Сенко\". Повече за това какво го мотивира ще чуем от интервю на Мария Попчева от  Радио „Фокус“ – Бургас .  \r\nНаближава църковният празник Благовещение. Всяка година садовските села Поповица и Селци подготвят различни събития. Какви са те ще научим от репортажана колегата Мария Русева от  Радио „Фокус“-Пловдив . \r\nЗапочнете деня информирани! Тези и още теми – в  „Добро утро, България“  по  Радио „Фокус“  от 06.00 до 10.00 часа на 20 март, с водещ Елеонора Чолакова", "date": "2019.03.19", "title": "Акценти в сутрешния блок „Добро утро, България“ по Радио „Фокус“ на 20 март"}
{"url": "http://www.focus-news.net/news/2019/03/19/2636422/tsvetan-tsvetanov-gerb-nyama-ot-kakvo-da-se-pritesnyavam-po-otnoshenie-na-dvata-si-apartamenta.html", "text": "Няма нищо, от което да се притеснявам по отношение на апартаментите си, в момента имам два. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“  . „Всичко, което съм извършил е съгласно българското законодателство“, подчерта той. Цветанов уточни, че единият от двата апартамента е този, в който живее със семейството си, а другият е с право на владение на бащата на съпругата му, защото тъща му починала преди три години. Той поясни, че новият му апартамент, в който живее е заменен за два апартамента, в които е живеел до лятото на 2018 г. „Направихме замяна, като квадратурата на тези два апартамента е с разлика 39 кв. м. Тази разлика, която в момента съм доплатил със 100 хил. лв.\", обясни Цветан Цветанов. По думите му тези 100 хил. лв. са от кредит, който изплаща към момента и от спестявания. „Всичко това е документирано в нотариалния акт, който е подписан през 2018 г. Тази година в срока, който е предвиден за всяко едно длъжностно лице, ще бъде упоменато и в годишната ми декларация, която трябва да попълня. Няма нищо, което да не съответства“, заяви Цветанов. Той припомни, че подобни въпроси са му задавани преди четири години. „Тогава отново подобна тема излезе на дневен ред. Тогава знаете, че дойдох в българския парламент, направих цялостно обяснение на този процес“, изтъкна Цветанов. Той уточни, че един апартамент е закупен от родителите на неговата съпруга през 1964 г. и поради напреднала възраст, са й го прехвърлили, за да запазят правото за основно жилище за тях. „Имах 1/6 от това, че баща ми беше починал преди 20 години. Това е 1/6 от апартамента, който е в „Надежда““, каза Цветанов и поясни, че е прехвърлил този наследствен дял безвъзмездно на своя брат. „Омръзна ми да се обяснявам в публичното пространство за 6 апартамента и за какви ли не щуротии. Мога да ви кажа, че апартаментът, в който съм живял от 1973 г. е прехвърлен от моите родители 1991 г. Това е, което съм имал. А родителите на моята съпруга след 1964 г.- единственият недвижим имот, който са купили е бил 62 кв. метра на моята голяма дъщеря. Това е станало 2005 или 2003 г.“, каза още председателят на ПГ на ГЕРБ.  \r\nДеница КИТАНОВА", "date": "2019.03.19", "title": "Цветан Цветанов, ГЕРБ: Няма от какво да се притеснявам по отношение на двата си апартамента"}
{"url": "http://www.focus-news.net/news/2019/03/19/2636423/yambol-startirat-dovarshitelnite-raboti-po-remonta-na-ul-preslav-ot-25-mart.html", "text": "От 25 март, понеделник, улица „Преслав“ в Ямбол ще бъде временно затворена за движение, във връзка с възобновяването на довършителните работи по ремонта на уличното платно. Това съобщиха от пресцентъра на  Общината . Реконструкцията на една от най-натоварените пътни артерии в града се реализира по проект „Устойчиво и интегрирано развитие на градската среда на община Ямбол“, финансиран по ОП „Региони в растеж 2014-2020“. \r\nЗаложените мерки обхващат участъка от кръстовището с ул. „Димитър Благоев“ (пл. „Боровец“) до пресечката с ул. „Акация“. До средата на декември миналата година бяха завършени по-голямата част от предвидените строително-ремонтни дейности. Изцяло бе подновена пътната настилка с изключение на най-горния пласт асфалт, реновирани са тротоарните площи по цялото продължение на отсечката, изградени са нови бордюри, „джоб“ за спирка на градския транспорт непосредствено пред Народно читалище „Зора – 1945“. Поставено е ново енергоспестяващо улично осветление и са подменени част от стълбовете. В допълнение са обновени и всички кръстовища, свързващи ул. „Преслав“ със съседни по-малки улици. \r\nПо трасето бяха подменени, а където беше необходимо и изградени част от  подземните комуникации, като водопроводна, канализационна и няколко комуникационни мрежи. \r\nСлед възобновяването на ремонтните дейности ще бъдат положени последният най-горен пласт асфалт, пътна маркировка и ще бъдат засадени дървета по протежението на участъка. \r\nВъв връзка с предстоящия ремонт, отсечката от кръстовището с пл. „Боровец“ до това с ул. „Акация“ отново ще бъде затворена за движение, като линиите на градския транспорт ще бъдат променени по начина, по който бе организирано движението им през есента на миналата година. Заповедта за въвеждането на нова временна организация на движението е публикувана на сайта на община Ямбол, в рубриката „Актуално“.  \r\nМодернизирането на ул. „Преслав“ е в изпълнение на дейностите по проект „Устойчиво и интегрирано развитие на градската среда на община Ямбол“, договор за безвъзмездна финансова помощ № BG16RFOP001-1.017-0001-C01, финансиран по Оперативна програма „Региони в растеж 2014-2020“, съфинансирана от Европейския съюз чрез Европейския фонд за регионално развитие. Общата стойност на строително-монтажните работи по обекта е в размер на 2 381 066 лева.", "date": "2019.03.19", "title": "Ямбол: Стартират довършителните работи по ремонта на ул. „Преслав“ от 25 март"}
{"url": "http://www.focus-news.net/news/2019/03/19/2636420/nova-tv-makedoniya-diasporata-v-sofiya-ankara-solun-i-madrid-nyama-da-glasuva-na-prezidentskite-izbori.html", "text": "1782 души ще гласуват в чужбина на президентските избори. Регистрирани са общо 1836, но гласуването ще се проведе само в посолствата, в които са подали молби най-малко десет емигранти, съобщава скопският телевизионен канал „ Нова ТВ “. \r\nСамо по един избирател са се регистрирали в посолствата в Пекин, Ню Делхи, Солун, двама в Кайро, Доха и Астана, трима в Москва и в Тирана, шест в Анкара, Атина и Мадрид, и седем в София, Подгорица и Варшава . Поради ниската избирателна активност в тези градове няма да се организира гласуване за президентските избори. \r\nЩе се гласува общо в 32 посолства, във всяко от които ще присъстват 8 служители от държавната администрация или общо 256 души. Държавната избирателна комисия скоро ще обяви търг за самолетни билети, хотелски резервации и транспорт на тези лица. \r\nНа извънредните парламентарни избори през 2016 г. над 500 хиляди евро бяха изразходвани за гласуване на диаспората, а не беше избран нито един депутат от чужбина поради ниската избирателна активност. Гласуваха около 8000, а повече от 20 хиляди бяха регистрирани. \r\nЗа тези избори най-голям брой емигранти, 294, са регистрирани във Венеция, в Любляна - 215, в Париж и в Отава повече от 120. В Берн, Берлин, Торонто, Мелбърн, по-малко от 100 души са регистрирани да гласуват. Превод и редакция : Калоян Пенков", "date": "2019.03.19", "title": "„Нова ТВ“ (Македония): Диаспората в София, Анкара, Солун и Мадрид няма да гласува на президентските избори"}
{"url": "http://www.focus-news.net/news/2019/03/19/2636424/sport-iker-kasiyyas-shte-prodalzhi-dogovora-si-s-porto.html", "text": "Вратарят на Порто Икер Касийяс заяви, че ще подпише нов договор с тима. Новият контракт ще бъде за още два сезона, съобщи той. В момента испанецът кара четвърти сезон в Порто и смята да остане в клуба до 2021 г., когато ще навърши 40 години.", "date": "2019.03.19", "title": "Спорт: Икер Касийяс ще продължи договора си с Порто"}
{"url": "http://www.focus-news.net/news/2019/03/19/2636395/tsvetan-tsvetanov-gerb-bsp-na-partiyno-nivo-si-falshifitsirat-izborite-a-govoryat-za-takava-opasnost-na-natsionalno-nivo.html", "text": "БСП на партийно ниво си фалшифицират изборите, а говорят за такава опасност на национално ниво – Корнелия Нинова и екипът ѝ правят генерална репетиция. Това каза председателят на ПГ на ГЕРБ Цветан Цветанов по време на брифинг в Народното събрание във връзка с Пленума на БСП, предаде репортер на репортер на репортер на  Агенция „Фокус“ .  \r\n„Всички сте свидетели как през последните няколко седмици се говори за фалшифициране на предстоящите избори, че трябва  да бъде избрана новата ЦИК“, каза Цветанов. Той обърна внимание, че за избора на водача на листа на БСП се е чуло, че изборите са били опорочени. „Изборите са били манипулирани. Представете си тези, които казват, че изборите ще бъдат манипулирани и фалшифицирани на национално ниво, вътре на партийно ниво си фалшифицират изборите. Корнелия Нинова и нейният екип правят генералната си репетиция за гласуването с това, което очакваме и знаем, че те го правят най-добре“, посочи Цветанов и припомни случая в Костинброд от 2013 г.  \r\nДеница КИТАНОВА", "date": "2019.03.19", "title": "Цветан Цветанов, ГЕРБ: БСП на партийно ниво си фалшифицират изборите, а говорят за такава опасност на национално ниво"}
{"url": "http://www.focus-news.net/news/2019/03/19/2636425/polina-karastoyanova-natsionalen-bord-po-turizam-iskame-10-mln-leva-za-da-podkrepim-predstoyashtiya-leten-sezon.html", "text": "Искаме 10 милиона лева, за да подкрепим предстоящия летен сезон. Това каза на брифинг пред журналисти изпълнителният директор на Националния борд по туризъм проф. Полина Карастоянова, предаде репортер на   Агенция „Фокус“  . „Националният борд по туризъм като най-голямата работодателска организация в сектора днес имаше възможност да изрази своята принципна подкрепа към работата на Министерството на туризма, както и към всички теми, които се разглеждат и са предмет на днешното заседание на Национален съвет по туризъм“, посочи тя. „От гледна точка на необходимостта от спешни действия, се обърнахме с конкретно предложение към всички членове на Националния съвет по туризъм, в който освен представителите на туристическите организации, участват представителите на всички министерства“, обясни Карастоянова. „Българският туризъм има нужда от спешна подкрепа като финансов ресурс, целеви за реклама на България на международните туристически пазари сега и веднага. Отчетени са по различни официални данни неблагоприятни и създаващи предизвикателства за всички нас тенденции на спад на ранните записвания“, подчерта тя. „Страните наши преки конкуренти- Турция, Гърция, Египет, Хърватска, Черна гора, Румъния, Сърбия участват на тези пазари в момента и реализират особено активни и многомащабни като ресурс кампании“, каза още Карастоянова. „За да подкрепим българския туризъм ние всички излизаме обединени днес и чрез министъра на туризма отправяме предложение към министър – председателя и министъра на финансите да разгледат нашето предложение. Този спешен финансов ресурс да бъде отпуснат сега, за да можем отчитайки тенденциите от спад в ранните записвания, да спасим късните записвания и да подкрепим настоящия сезон“, обяви Полина Карастоянова. „По наши данни, ако това не бъде направено сега, а го оставим за няколко месеца по-късно всички мерки ще бъдат закъснели. Ще бъдем в ситуация да реагираме изключително бързо и да работим по естествено завишени цени в условията на кратка реализация на всички медийни и маркетингови кампании“, обясни Карастоянова.  \r\nТеодора ПАТРОНОВА", "date": "2019.03.19", "title": "Полина Карастоянова, Национален борд по туризъм: Искаме 10 млн. лева, за да подкрепим предстоящия летен сезон"}
{"url": "http://www.focus-news.net/news/2019/03/19/2636427/veliko-tarnovo-ot-okolo-2-mln-leva-za-remont-na-teatralnata-stsenata-se-nuzhdae-chitalishte-nadezhda.html", "text": "От около 2 млн. лева за ремонт на театралната сцената се нуждае читалище „Надежда“ във Велико Търново. Това съобщи  на пресконференция председателят на читалището арх. Донка Колева, предаде репортер на  Радио „Фокус“ – Велико Търново . Тя припомни, че във Велико Търново е създаден първият театрален салон със сцена в България. През 2009 година обаче сцената се срутва. Читалище има изготвен проект за укрепване на конструкцията на сцената, изработване на осветителни, ВиК и отоплителни инсталации и на такива за пожарна безопасност.  \r\nАрх. Колева посочи, че преди години читалището е кандидатствало за финансиране пред Министерство на регионалното развитие и благоустройство, но проектът е бил отхвърлен заради недостатъчно средства по програмата. „През миналата година Министерство на културата отпусна финансиране за изготвяне на актуализация на проекта. Вече има изготвена актуална проектна документация и сме готови да кандидатстваме по различни програми. Сумата е непосилна за нас, дори и като съфинансиране по проекти. Надяваме се с подкрепата на Министерство на културата и на Общината този проект да бъде включен за изпълнение, за да бъде спасен този исторически паметник от национално значение – първият театрален салон със сцена в България“, посочи арх. Донка Колева. Тя допълни, че към настоящия момент читалището разполага с временна сцена, която домакинства спектаклите на редица гостуващи български театри. Само за миналата година в читалище „Надежда“ са изиграни 25 представления. Тази година читалището навършва 150 години от създаването си. \r\nНадежда КРЪСТЕВА", "date": "2019.03.19", "title": "Велико Търново: От около 2 млн. лева за ремонт на театралната сцената се нуждае читалище „Надежда“"}
{"url": "http://www.focus-news.net/news/2019/03/19/2636429/sliven-obshtiyat-ustroystven-plan-na-obshtinata-e-obsaden-na-zasedanie-na-postoyannite-komisii-kam-obshtinskiya-savet.html", "text": "Кметът Стефан Радев и постоянните комисии към Общинския съвет в Сливен обсъдиха Общия устройствен план на общината и екологичната оценка към него.  Това съобщиха  от пресцентъра на  Община Сливен . \r\nОбщият устройствен план обхваща територията на цялата община – 1366,6 км2 и е с времеви хоризонт до 2035 г. Главната му цел е създаване на оптимална пространствена и функционална структура на развитие, както и изграждане и комплексно устройство на общината в единство на урбанизираните структури със съществуващите природна и антропогенна среда и специфични социално-икономически условия. \r\nОбщият устройствен план е стратегически управленски инструмент за прилагане на политиките на Общината и основа за нейното дългосрочно устойчиво пространствено развитие. \r\nМрежата включва: \r\n– един главен център – гр. Сливен; \r\n– три вторични центъра (гр. Кермен, с. Стара река с. Бяла); \r\n– осем опорни селища с. Самуилово, с. Гавраилово,с. Злати войвода,с. Ковачите, с. Крушаре, с. Жельо войвода, с. Блатец и с. Драгоданово \r\n– 33 села , чието обществено обслужване се осъществява в някои от по- главните населени места; \r\nПредстои Общият устройствен план на общината и екологичната оценка към него да бъдат одобрени на предстоящата в четвъртък сесия на Общинския съвет.", "date": "2019.03.19", "title": "Сливен: Общият устройствен план на Общината е обсъден на заседание на постоянните комисии към Общинския съвет"}
{"url": "http://www.focus-news.net/news/2019/03/19/2636428/alsat-m-makedoniya-nano-ruzhin-ochakva-pokana-prez-yuni-za-zapochvane-na-pregovori-s-es.html", "text": "След интензивните дейности в Брюксел от страна на висши държавни служители, бившият посланик Нано Ружин, предполага, че през юни ще има покана за започване на преговори за присъединяване към Европейския съюз. Според него Скопие стои по-добре от Тирана и Белград по пътя към интеграция в ЕС, съобщава телевизионният канал „ Алсат-М “. \r\nРужин добавя, че решението до голяма степен зависи от Германия, Франция и Холандия, но според него голяма част от реформите вече са изпълнени. Условие за получаване на дата се очаква да бъде организирането на честни президентски избори. Според професор Ружин страната е готова от административна гледна точка да започне преговори за членство.  \r\nВ Брюксел вицепремиерът по европейските въпроси Буяр Османи и външният министър Никола Димитров направиха последния опит да убедят външните министри от ЕС, че страната заслужава дата за преговори. Превод и редакция : Калоян Пенков", "date": "2019.03.19", "title": "„Алсат-М“ (Македония): Нано Ружин очаква покана през юни за започване на преговори с ЕС"}
{"url": "http://www.focus-news.net/news/2019/03/19/2636426/tsvetelina-randeva-odmvr-burgas-blizo-200-dushi-ot-razlichni-strukturi-na-mvr-prodalzhavat-da-izdirvat-izcheznaloto-dete-ot-selo-ravnets.html", "text": "Близо 200 души от различни структурни единици на МВР продължават да издирват изчезналото дете от село Равнец. Това съобщи за  Радио „Фокус“ – Бургас  говорителят на ОДМВР – Бургас Цветелина Рандева. Част от участващите в издирването структури са ГД „Гранична полиция“, Дирекция „Жандармерия“, „Охранителна полиция“ и „Криминална полиция“ при ОДМВР – Бургас. Заедно с тях в издирването участват и хеликоптери, както и много доброволци. Към момента детето все още е в неизвестност. \r\nМария КУРТЕВА", "date": "2019.03.19", "title": "Цветелина Рандева, ОДМВР-Бургас: Близо 200 души от различни структури на МВР продължават да издирват изчезналото дете от село Равнец"}
{"url": "http://www.focus-news.net/news/2019/03/19/2636430/smolyan-mokri-sa-patnite-nastilki-v-rayonite-na-smolyan-chepelare-i-pamporovo.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно с краткотрайни превалявания от дъжд на места. Заради валежите пътните настилки са мокри в районите на Смолян, Чепеларе, Пампорово, Соколовци и Момчиловци. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.19", "title": "Смолян: Мокри са пътните настилки в районите на Смолян, Чепеларе и Пампорово"}
{"url": "http://www.focus-news.net/news/2019/03/19/2636432/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки навсякъде са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.19", "title": "Кюстендил: Нормално се извършва преминаването през ГКПП „Гюешево"}
{"url": "http://www.focus-news.net/news/2019/03/19/2636431/burgas-normalen-e-trafikat-po-patishtata-v-oblastta.html", "text": "Нормален е трафикът по пътищата в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са сухи и нормално проходими. \r\nНатоварено е движението в Бургас по бул. „Тодор Александров“ и в двете посоки, в района на кръстовището между улиците „Спортна“ и „Индустриална“, както и на кръстовището с кръгово движение „Трапезица“.  \r\nМария КУРТЕВА", "date": "2019.03.19", "title": "Бургас: Нормален е трафикът по пътищата в областта"}
{"url": "http://www.focus-news.net/news/2019/03/19/2636416/tsvetan-tsvetanov-gerb-v-nachaloto-na-mandata-zaedno-s-obedineni-patrioti-poehme-angazhimenta-da-ima-uvelichenie-na-nay-niskite-pensii.html", "text": "В началото на мандата заедно с „Обединени патриоти“ поехме ангажимента да има увеличение на най-ниските пенсии. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на   Агенция „Фокус“  . Той уточни, че решението, което предстои да бъде взето от Министерски съвет, е за осигуряване на над 50 млн., за да може да се запази практиката за Коледни и Великденски надбавки. „Бюджетът позволява това да бъде направено“, коментира Цветанов. Той припомни, че заедно с „Обединени патриоти“ са поели ангажимента да има увеличение на най-ниските пенсии. „Знаете от 161 лв. пенсиите отидоха на 180 лв. Следващата стъпка беше 200 лв. и да можем да се придържаме и към тези проценти на увеличение, които са заложени в така нареченото Швейцарско правило“, допълни още председателят на ПГ на ГЕРБ.   \r\nВъв връзка със законовите промени на ГЕРБ за контролен механизъм, който да дисциплинира посещаемостта в училище, Цветанов коментира:. „Надяваме се, че колегите от БСП ще участват в тези дебати, защото между другото и те имат внесен законопроект по темите, които говорихме преди малко. „Обединени патриоти“ имат внесен законопроект“, посочи той и изрази надежда вносителите да защитят своите аргументи.  \r\nДеница КИТАНОВА", "date": "2019.03.19", "title": "Цветан Цветанов, ГЕРБ: В началото на мандата заедно с „Обединени патриоти“ поехме ангажимента да има увеличение на най-ниските пенсии"}
{"url": "http://www.focus-news.net/news/2019/03/19/2636436/prezidentat-rumen-radev-i-elen-karer-dankos-pozhiznen-sekretar-na-frenskata-akademiya-badeshteto-na-obedinena-evropa-e-nemislimo-bez-sahranyavaneto-na-kulturnata-identichnost.html", "text": "Бъдещето на обединена Европа изисква силното културно присъствие и съхраняването на културната идентичност на всички държави-членки на ЕС. Европа ще загуби много ако културните достижения на европейските държави бъдат накърнени в резултат на глобализацията и ЕС остане пространство, лишено от своите духовни традиции. Това беше общата позиция на президента Румен Радев и на Елен Карер Д’Анкос, пожизнен секретар на Френската академия, които разговаряха на „Дондуков“ 2, съобщиха от  прессекретариата на държавния глава . В срещата участва и посланикът на Франция в България Ерик Льобедел.  \r\nПрезидентът Радев благодари на Елен Карер Д’Анкос за нейния принос за присъединяването на страната ни към ЕС и в процеса на европейска интеграция. „Когато България се нуждаеше от приятели и съмишленици, Вие бяхте един от тях със своя силен глас“, подчерта Румен Радев.  \r\nПо-старите държави-членки на ЕС да подкрепят стремежа на държавите от Източна Европа да докажат своя икономически и обществен потенциал, призова президентът. По думите на държавния глава, със своите икономически възможности и култура Франция може да има много по-активна роля на Балканите и в България.  \r\n„Със сигурност инвеститор номер 12 не е мястото, което следва да заема Франция в българската икономика“, посочи президентът и в отговор на въпрос в каква степен търговете у нас са честни, той добави, че президентската институция ще продължи да работи за подобряване на бизнес средата в България и за изсветляване на икономическите процеси у нас. „Ако наистина искаме да сме интегрална част от Европа, трябва да следваме прозрачните европейски процедури и практики и в икономиката, и при възлагането на обществени поръчки“, подчерта още държавният глава.", "date": "2019.03.19", "title": "Президентът Румен Радев и Елен Карер Д’Анкос, пожизнен секретар на Френската академия: Бъдещето на обединена Европа е немислимо без съхраняването на културната идентичност"}
{"url": "http://www.focus-news.net/news/2019/03/19/2636437/24-info-makedoniya-filip-kosnet-kosovskite-institutsii-ne-si-varshat-rabotata-grazhdanite-zasluzhavat-nekorumpirani-lideri.html", "text": "Американският посланик в Косово Филип Коснет изрази разочарование от недостатъчните усилия на държавните институции на страната за изкореняване на корупцията, съобщава македонското електронно издание „ 24 Инфо “. \r\nВ обръщението си по време на официалното откриване на Звеното за борба с измамите, което ще функционира в рамките на Сметната палата, сформирано с помощта на САЩ, призова институциите да се борят с корупцията и в същото време да бъдат прозрачни по отношение на гражданите. \r\n„Доволен съм от създаването на отдела за борба с измамите, тъй като това звено е жив пример за това как правото и напредъкът се допълват и как се въвежда система за контрол на органите. Много институции не вършат работата си и не действат съгласно препоръките на Сметната палата. За съжаление, отбелязвам, че само една трета от институциите са свършили работата си, след като са били уведомени за нарушения от страна на службата“, каза Коснет. \r\nПосланикът на САЩ заяви, че гражданите на Косово заслужават некорумпирани лидери и прозрачни институции. Прево ди редакция : Калоян Пенков", "date": "2019.03.19", "title": "„24 Инфо“ (Македония): Филип Коснет: Косовските институции не си вършат работата, гражданите заслужават некорумпирани лидери"}
{"url": "http://www.focus-news.net/news/2019/03/19/2636410/rossiyskaya-gazeta-zavarshi-stroitelstvoto-na-morskiya-uchastak-na-turski-potok.html", "text": "„Техническата операция, която се нарича надводно свързване, включваше повдигане на крайбрежните и дълбоководните участъци от морското дъно на специална платформа над водата и заваряването им в едната нишка на газопровода“, каза операторът. „След цялостна проверка на заварката, газопроводът беше положен на морското дъно на дълбочина 32 метра. Тази операция е била извършена и в двете линии в руски води през януари-февруари 2019 г. и завършена на турското крайбрежие тази година“, пише в. „ Российская газета . \r\nОт руското крайбрежие ще работи компресорната станция „Русская“, от страна Турция - приемащия терминал в Къйъкьой, който все още не е завършен. Засега се работи по график, което означава пускане на „Турски поток“ в края на 2019 година. \r\nГазопроводът беше положен на дъното на Черно море, частично по трасето на „Южен поток“, отменен няколко години по-рано. „Турски поток“ се състои от две тръби с капацитет от по 15,75 милиарда кубически метра всяка („Южен поток“ би трябвало да е два пъти по-силен). Една тръба ще задоволи нуждите на турските потребители, а втората ще продължи към Европа, през територията на България. \r\nВ „Газпром“, който се занимава с изграждането на тръбата, допускат появата на „Турски поток-2“ в случай на голямо търсене на руски газ. Превод и редакция : Калоян Пенков", "date": "2019.03.19", "title": "„Российская газета“: Завърши строителството на морския участък на „Турски поток“"}
{"url": "http://www.focus-news.net/news/2019/03/19/2636440/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-tramvaen-relsov-pat-po-ul-kamenodelska.html", "text": "Въвежда се временна организация на движението за реконструкция на трамваен релсов път по ул. „Каменоделска“ в София. Това съобщиха от пресцентъра на  Столична община . \r\nВъв връзка с ремонтни дейности на ул. „Каменоделска“ се забранява се влизането на пътни превозви средства, както следва:  \r\n- от 20 март 2019 г. до 11 май 2019 г. по западното пътно платно и релсовия път на ул. „Каменоделска” между ул. „Първа българска армия” и ул. „Малашевска”, като движението на превозни средства се извършва двупосочно в източното пътно платно на улицата в същия участък;  \r\n- от 30 март 2019 г. до 11 май 2019 г. по обособеното трамвайно трасе на ул. „Каменоделска” между ул. „Първа българска армия” и трамвайно ухо „Орландовци”.  \r\n- от 30 април 2019 г. до 11 май 2019 г. по източното пътно платно на ул. „Каменоделска” между ул. „Малашевска” и ул. „Грънчарска”, като движението на превозни средства ще се извършва двупосочно в западното пътно платно на улицата в същия участък;  \r\nВъв връзка с ремонта временно се променят маршрутите на трамвайни линии №№ 3, 4 и 18, както следва:  \r\n- трамвайна линия № 3 – в посока кв. „Орландовци“ от бул. „Христо Ботев“ надясно по ул. „Струга“, наляво по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“;  \r\n- трамвайна линия № 4 – в посока кв. „Орландовци“, при ул. „Козлодуй“ направо по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно;  \r\n- трамвайна линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.  \r\nРазкрива се временна автобусна линия № А-ТМ4 с маршрут от пл. „Централна гара“ по бул. „Княгиня Мария Луиза“, наляво по ул. „Козлодуй“, наляво по ул. „Каменоделска“ до автостанция „Орландовци“ – двупосочно.  \r\nЗакрива се спирка „Католически гробища” с код: 6281 – на 20 м след входа на „Централен гробищен парк“ на ул. „Каменоделска“ в посока пл. „Централна гара“ за автобусни линии А-ТМ4, 20, и 21/22.  \r\nПремества се съществуваща спирка с код: 2332 – „Централен гробищен парк“ напред в посока пл. „Централна гара“ след кръстовището с ул. „Малашевска“ за автобусни линии №№ А-ТМ4, 20, и 21/22.  \r\nРазкрива се временна спирка с код: 6283 - „Католически гробищен парк“ в началото на ул. „Кестен“ в посока автостанция „Орландовци“ за автобусна линия № А-ТМ4.", "date": "2019.03.19", "title": "София: Въвежда се временна организация на движението за реконструкция на трамваен релсов път по ул. „Каменоделска“"}
{"url": "http://www.focus-news.net/news/2019/03/19/2636438/stolichna-obshtina-organizira-publichno-sabitie-po-povod-nachaloto-na-stroitelno-montazhnite-raboti-po-rekonstruktsiya-na-tramvaen-relsov-pat-po-ul-kamenodelska.html", "text": "Столична община, в качеството си на бенефициент по проект „Интегриран Столичен градски транспорт“, осъществяван с финансовата подкрепа на Оперативна програма „Региони в растеж“ 2014 - 2020, съфинансирана от Европейския съюз, чрез Европейския фонд за регионално развитие, организира публично събитие по повод началото на строително-монтажните работи по компонент 3: Реконструкция на трамваен релсов път по ул. „Каменоделска“ от кръстовището с бул. „К. Стоилов“ до крайно трамвайно ухо „Орландовци“. Това съобщиха от пресцентъра на  Общината . На публичното събитие зам.–кметът на София Дончо Барбалов ще представи информация за ремонтите работи по проекта за реконструкция на релсовия път.  \r\nСъбитието ще се проведе от 12.00 часа на 20 март 2019 г. на обръщателно трамвайно ухо „Орландовци“.", "date": "2019.03.19", "title": "Столична община организира публично събитие по повод началото на строително-монтажните работи по реконструкция на трамваен релсов път по ул. „Каменоделска“"}
{"url": "http://www.focus-news.net/news/2019/03/19/2636441/ivo-hristov-nachalnik-na-kabineta-na-prezidenta-ekipat-na-strategicheskiya-savet-e-prizvan-da-bade-alternativa-na-statukvoto.html", "text": "Екипът на Стратегическия съвет е призван да бъде алтернатива на статуквото. Това каза Иво Христов, началник на кабинета на президента и председател на Стратегическия му съвет, в интервю за предаването   „Лице в лице“  на  бТВ .  \r\n„Това е един екип, който е призван да бъде алтернатива на статуквото, тоест да мисли нещо различно, по-продуктивно, нещо по-целебно за националния организъм от това, което предлага статуквото. Това невинаги значи опозиция, възможни са и съвпадения на моменти. Случвало се е в рамките на тези две години да имаме и общи позиции с властта. Но очевидно е, че има разминаване между очакванията на българите и това, което днешната власт им предлага. Това е достатъчно да се види във всички изследвания, във всички параметри за развитие на източноевропейските страни, част от които сме и ние и които за 30 години изминаха голям път, някои от тях, като Полша да речем, са вече в групата на икономическите гиганти, други се радват на динамично настояще, като Унгария, поне в икономически смисъл. Докато България очевидно не намира себе си“, заяви Христов.  \r\nТой обясни, че светът в момента се намира в период на много динамични тектонични промени, които изцяло изменят заварения международен ред.  \r\n„Има много страни, които заявяват свои национални амбиции, включително тук на Балканите. Да речем, Турция не крие своите амбиции. Свои национални стратегии следват и всички наши съседи. Македония да речем е поела курс към европеизация. Гърция има отчетлива национална стратегия. Румъния вече следва своя. На този фон България не може да се похвали с ясен политически хоризонт и дори икономическа идея за своето развитие. У нас какво наблюдаваме? След реализацията на стратегическите цели от началото на прехода, които бяха встъпването в Европейския съюз и НАТО, те са факт, ние зациклихме в някакво безпосочно гонене на опашката“, коментира Христов.  \r\nПо думите му на този фон е очевидно, че трябва да се сглоби някаква нова идея за националното развитие. „На този фон е очевидно, че трябва да се мисли за някаква алтернатива. И похвално е всяко усилие в тази посока. Ние правим нашето, други правят своето“, отбеляза той.  \r\nИво Христов отрече Стратегическият съвет да е основата на бъдеща партия на президента Радев. „Един Съвет към Президентството се учредява с указ, докато една партия следва съвсем друга писта, тя е очертана от закона. Съветът няма призвание да се превърне в партия“, заяви той и добави, че членовете на съвета участват доброволно.", "date": "2019.03.19", "title": "Иво Христов, началник на кабинета на президента: Екипът на Стратегическия съвет е призван да бъде алтернатива на статуквото"}
{"url": "http://www.focus-news.net/news/2019/03/19/2636434/tsik-otchete-dobar-mandat-obzor.html", "text": "Дни преди да изтече мандата на Централната избирателна комисия, ЦИК отчете в свършеното през изминалите 5 години. От коституирането ѝ на 20 март 2014 г. до този момента Централна избирателна комисия (ЦИК) организира и произведе 5 национални избора, като при общите местни избори през 2015 г. се произведоха 265 избора за общински съветници, 265 избора за кметове на общини, 35 избора за кметове на райони и 3188 избора за кметове на кметства. Организирането и произвеждането на общите местни избори през 2015 г. и изборите за президент и вицепрезидент на републиката през 2016 г. бяха съчетани с организиране и произвеждане на 2 национални референдума. ЦИК произведе и 119 частични и нови избори и подпомогна организирането и произвеждането на 14 местни референдума. В своя мандат комисията е приела книжа и принципни решения, съобразени с измененията в Изборния кодекс, които за този период са над 10.  \r\nПо време на заключителна конференция председателят на Комисията Ивилина Алексиева-Робинсън обяви, че ЦИК се е справила добре в своя 5-годишен мандат. Според нея, за да се проведат честни избори е нужен професионализъм, а затова са необходими първоначална преценка на номинираните членове на Комисията и стандарти на работа. Председателят на ЦИК отбеляза, че Комисията е съумяла да създаде елементарни обучителни материали, които са улеснявали изборния процес.  \r\n„Дейността на ЦИК е една от най-прозрачните и публични в структурата на държавата. Българската ЦИК е единствената в света, която позволява да бъдат прегледани протоколите след избори“, допълни тя. Ивелина Алексиева-Робинсън посочи, че комисията е създала нова структура на интернет страницата, с която е осигурена комуникация между централната, районните и общинските избирателни комисии. „Подсигурено е видеоизлъчване, публикуват се всички регистри и материали за кампаниите“, отбеляза тя и добави, че Комисията използва и социалните мрежи за връзка с гражданите.  \r\n„ЦИК осигури възможност да се подават електронни заявления за гласуване извън страната. По електронен път получаваме много въпроси от граждани и отговаряме на всеки един от тях. Това позволява процесът да бъде по-прозрачен и публичен“, коментира Ивилина Алексиева-Робинсън. Председателят на комисията изтъкна, че изборите не могат да се случат без съдействието на администрациите на министерствата. Според нея е крайно време в България да се разбере, че избирателната комисия сама е непосилна да организира целия изборен процес. \r\nТя припомни, че сегашният състав на комисията е получил награда в областта на гражданското включване и отбеляза, че трябва да се работи в посока по-широк обхват на гражданите. „Като цяло изборната администрация проведе работата си по професионален начин“, допълни тя. \r\nСпоред нея новият състав на комисията ще има една добра основа, защото стандартите и принципните решения са наложени още през 2014 г. Тя припомни, че една от първите задачи на новото ръководство ще бъде внедряването на машинно гласуване в страната, като уточни, че сегашният състав е положил стъпки към реформата - обществената поръчка е готова и предстои да бъде обявена в рамките на едно-две заседания. „За организиране на машинно гласуване ние възложихме пазарно проучване, на база на това бяха изготвени технически спецификации на машините от независими екипи. ЦИК се обърна към органите на държавата за одит тестване и сертифициране на машините“, припомни председателят на комисията.  \r\nПо думите ѝ най-голямото предизвикателство пред новия състав на Комисията е свързано с нарастващия мащаб на кибератаките. Ивилина Алексиева-Робинсън пожела на новата комисия силна воля, последователност, да не се предават и да следват закона. „По този начин ЦИК ще остане на това ниво и ще стигне по-високо“, изтъкна тя.", "date": "2019.03.19", "title": "ЦИК отчете добър мандат (ОБЗОР)"}
{"url": "http://www.focus-news.net/news/2019/03/19/2636445/pregled-na-mezhdunarodnite-novini-do-18-chasa-agentsiya-fokus.html", "text": "Прокуратурата и полицията на Нидерландия обявиха, че разследват „сериозно“ наличието на терористичен мотив в атаката в трамвая в град Утрехт заради доказателства, включително писмо, открито в колата, с която е избягал от местопрестъплението основният заподозрян, предава  AFP . \r\n„Към момента, наличието на терористичен мотив се разглежда сериозно. Това се основава на писмо, открито в колата, с която е избягал извършителят, освен другите неща и природата на фактите“, заявиха органите на реда чрез съобщение. \r\n***  Последната свръзка, съединяваща морската и наземната секция на газопровода „Турски поток“, бе заварена в Турция, съобщава операторът на проекта South Stream Transport B.V., предава  ТАСС . \r\nВ изявлението се отбелязва, че това „символизира завършването на целия комплекс от работата по създаването на газорповодна система в Черно море“. \r\nТехническата операция, която се нарича надводно припокриване, включваше повдигане на крайбрежните и дълбоководните участъци от морското дъно до специална платформа над водата и заваряването им в една тръбопроводна линия. Общото тегло, което е вдигнато по време на работата, е около 409 тона и след внимателна проверка на заваръчната линия, газопроводът е положен на морското дъно на дълбочина 32 м. Тази операция е извършена и в двете тръби в руските води през януари-февруари 2019 г.  \r\nДълбоководното полагане на тръбите бе осъществено от най-големия строителен кораб в света Pioneering Spirit, а в крайбрежните участъци е задействан корабът Lorelay. След завършването на операцията по надводното заваряване е завършено физическото съединяване на участъка  на сушата в Русия в близост до град Анапа с приемния терминал в близост до град Кийкия в турския регион Тракия. \r\nКомпресорна станция \"Русская\", която ще осигури необходимото налягане за транспортиране на газ през Черно море, както и участъка на сушата в Русия, е напълно готова за започване на експлоатацията. Очаква се новият газопровод да започне да работи в края на 2019 г., се казва в съобщението. \r\n***  Възможното искане на Великобритания за продължаване на оставането в Европейския съюз след крайния срок от 29 март няма да бъде безрезервно прието, заяви съветник на френския президент Еманюел Макрон, съобщава  AFP . \r\n„Удължаването не е сигурно или автоматично“, каза съветникът, като повтори исканията на няколко официални лица от ЕС, че британският премиер Тереза трябва да представи ясни причини, поради които е необходимо отлагане. \r\n***  1782 души ще гласуват в чужбина на президентските избори. Регистрирани са общо 1836, но гласуването ще се проведе само в посолствата, в които са подали молби най-малко десет емигранти, съобщава скопският телевизионен канал „ Нова ТВ “. \r\nСамо по един избирател са се регистрирали в посолствата в Пекин, Ню Делхи, Солун, двама в Кайро, Доха и Астана, трима в Москва и в Тирана, шест в Анкара, Атина и Мадрид, и седем в София, Подгорица и Варшава . Поради ниската избирателна активност в тези градове няма да се организира гласуване за президентските избори. \r\nЩе се гласува общо в 32 посолства, във всяко от които ще присъстват 8 служители от държавната администрация или общо 256 души. Държавната избирателна комисия скоро ще обяви търг за самолетни билети, хотелски резервации и транспорт на тези лица. \r\nНа извънредните парламентарни избори през 2016 г. над 500 хиляди евро бяха изразходвани за гласуване на диаспората, а не беше избран нито един депутат от чужбина поради ниската избирателна активност. Гласуваха около 8000, а повече от 20 хиляди бяха регистрирани. \r\nЗа тези избори най-голям брой емигранти, 294, са регистрирани във Венеция, в Любляна - 215, в Париж и в Отава повече от 120. В Берн, Берлин, Торонто, Мелбърн, по-малко от 100 души са регистрирани да гласуват. \r\n***  След интензивните дейности в Брюксел от страна на висши държавни служители, бившият посланик Нано Ружин, предполага, че през юни ще има покана за започване на преговори за присъединяване към Европейския съюз. Според него Скопие стои по-добре от Тирана и Белград по пътя към интеграция в ЕС, съобщава телевизионният канал „ Алсат-М “. \r\nРужин добавя, че решението до голяма степен зависи от Германия, Франция и Холандия, но според него голяма част от реформите вече са изпълнени. Условие за получаване на дата се очаква да бъде организирането на честни президентски избори. Според професор Ружин страната е готова от административна гледна точка да започне преговори за членство.  \r\nВ Брюксел вицепремиерът по европейските въпроси Буяр Османи и външният министър Никола Димитров направиха последния опит да убедят външните министри от ЕС, че страната заслужава дата за преговори. \r\n***  Казахстанският президент Нурсултан Назарбаев обяви оттеглянето си, 29 години след като пое властта, съобщава  AFP . \r\n„Взех решението да се откажа от президентския мандат“, заяви той в реч, излъчвана по държавната телевизия. \r\nНазарбаев дойде на власт в богатия на петрол Казахстан, когато все още беше съветска република и никога не е посочвал наследник. \r\nТози ход е резултат от нарастващото социално недоволство и икономиката, която все още се възстановява от спада на цените на петрола през 2014 г. \r\nСъобщението идва само няколко седмици след като остаряващият силен човек уволни правителството на страната. \r\nНазарбаев ще има значителни правомощия за вземане на решения след оставката си, благодарение на конституционния си статут на „Лидер на нацията“. \r\nМиналата година той стана доживотен ръководител на Съвета за сигурност в страната. \r\n***  „Разбира се, оценките са, че трябва да имат още един приятел на Балканите, тъй като Москва иска да разпространи пацифистката политика“, заяви бившият посланик Нано Ружин за скопският „ Канал 5 “. \r\nЗа противопоставянето на Русия на споразумението от Преспа Ружин каза, че проблемът е, че сделката отвори пространството на страната за членство в НАТО. \r\n„Знайте, че когато губите, не трябва да губите докрай, това е много рационално, което направи Кремъл“, каза Ружин. \r\nСпоред Ружин в национален интерес е страната да има добри отношения с големите сили като Русия и Китай. \r\nМинистър-председателят Зоран Заев прие руския посланик Сергей Баздникин, който му връчи копие от нотата на руското министерство на външните работи, с която се признава новото име на страната. \r\nНа срещата в кабинета на министър-председателя двамата събеседници потвърдиха ангажимента на двете страни да поддържат традиционно приятелските отношения чрез активен диалог.", "date": "2019.03.19", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/19/2636439/politsiya-helikopteri-i-dobrovoltsi-prodalzhavat-izdirvaneto-na-izcheznaloto-dete-ot-selo-ravnets-obzor.html", "text": "Полиция, хеликоптери и доброволци продължават издирването на изчезналото дете от село Равнец. Вчера близо 100 души са били ангажирани с издирването. Извършено е облитане с хеликоптер от Военновъздушна база „Безмер“ с термовизонни камери на територията на пет населени места, сред които Трояново, Русокастро и Ливада. Служители на ГД „Гранична полиция“ са търсели с помощта на кучета, а вече в акцията е включен дрон. Към момента близо 200 души от различни структури на МВР продължават да издирват изчезналото дете. Част от тях са служители в Главна дирекция „Гранична полиция“, Дирекция „Жандармерия“, „Охранителна полиция“ и „Криминална полиция“ при ОДМВР – Бургас. Заедно с тях в издирването участват и хеликоптери, както и много доброволци. Към момента детето все още е в неизвестност. \r\nТо се е изгубило вечерта на 17 март. Било е облечено с бяла или светла връхна дреха с дълъг ръкав. Има лек дефект при придвижването си, изразяващ се във влачене на едното краче. Изчезнало е след игра с другите деца от семейството около каруца в двора на къщата на дядо им.  \r\nМария КУРТЕВА", "date": "2019.03.19", "title": "Полиция, хеликоптери и доброволци продължават издирването на изчезналото дете от село Равнец (ОБЗОР)"}
{"url": "http://www.focus-news.net/news/2019/03/19/2636443/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-predel.html", "text": "Повишена опасност от падащи камъни има в Кресненското дефиле и  в района на Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са сухи. Интензивен е трафикът по автомагистрала „Струма“ и главен път Е-79. Натоварен трафик се наблюдава и по второкласния път – 19 Симитли – Гоце Делчев. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.19", "title": "Благоевград: Повишена опасност от падащи камъни има в Кресненското дефиле и  в района на Предел"}
{"url": "http://www.focus-news.net/news/2019/03/19/2636444/veliko-tarnovo-na-7-yuni-shte-bade-kulminatsiyata-ne-chestvaniyata-na-150-ata-godishnina-ot-osnovavaneto-na-chitalishte-nadezhda.html", "text": "На 7 юни ще бъде кулминацията не честванията на 150-ата годишнина от основаването на читалище „Надежда“ във Велико Търново. Това съобщи на пресконференция председателят на читалището арх. Донка Колева, предаде репортер на  Радио „Фокус“ – Велико Търново . Тя посочи, че програмата в празничния ден ще започне от 11.00 часа в откриване на изложба „Вълшебната нишка изплита Надежда“ на Клуба по битова култура при читалището. От 13.00 часа ще започне Национална конференция на тема „Читалището 19 – 21 век. Аспекти за неговото бъдеще и за връзката му със съвременното медиократично общество”. Конференцията ще бъде придружена от изложба „Книжни съкровища“, която ще представи издания от старопечатните фондове, както на НЧ „Надежда 1869“, така и на РБ „П. Р. Славейков” и други читалищни библиотеки. В рамките на форума ще се проведе дискусия с експерти за опазване и съхранение чрез дигитализация и съвременни форми на работа с тях. От 18.00 часа ще се състои тържествен концерт „Надежда и приятели”, посветен на 150-годишнина от основаването на читалището. По време на събитието ще бъдат представени моменти от читалищния летопис и ще бъдат връчени почетни знаци и награди. Празничният 7 юни ще завърши с коктейл. \r\nЧиталище „Надежда“ е създадено на 8 юни 1869 година. Учредителната сбирка е проведена в малка стаичката при храма „Св. Никола“. През годините в читалището са се провели едни от най-знаковите събития в Търново. В сградата са се провели три Велики Народни събрания. Чествали са се редица празници и са се състояли многобройни събития от културния живот на търновци. \r\nНадежда КРЪСТЕВА", "date": "2019.03.19", "title": "Велико Търново: На 7 юни ще бъде кулминацията не честванията на 150-ата годишнина от основаването на читалище „Надежда“"}
{"url": "http://www.focus-news.net/news/2019/03/19/2636446/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е предимно слънчево. Температурата е 17 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.03.19", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/03/19/2636447/gabrovo-dvizhenieto-po-patya-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 17 градус. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.19", "title": "Габрово: Движението по пътя Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/03/19/2636448/shumen-obmislyat-se-varianti-za-uregulirane-na-potoka-ot-patsienti-s-tsel-namalyavane-na-opashkite-v-dkts-1.html", "text": "Обмислят се варианти за урегулиране на потока от пациенти с цел намаляване на опашките в ДКЦ 1 в Шумен. На днешното заседание на Постоянната комисия по здравеопазване и социална политика към Общинския съвет д-р Миглена Ангелова, управителят на ДКЦ 1, обясни, че за целта е уместно пребазирането на Микробиологичната и Паразитологичната лаборатория на мястото, където сега е разположена Детска консултация, предаде репортер на  Радио „Фокус“-Шумен . За нея най- подходящо би било да се върне на старото си място, там където сега е разположен Ядрено-магнитния резонанс (ЯМР). „Тази част от поликлиниката не е в активите на ДКЦ 1 и за всичко това трябва да се иска разрешение  от Общинския съвет, ще бъде нужен и план проект, както и да са ясни и намеренията на Общината дали на мястото на изключение от експлоатация ЯМР  ще бъде закупуван нов такъв“, заяви д-р Ангелова. Тя посочи, че евентуалното пребазиране на лабораториите ще позволи и  трите да се оформят на едно място, което  ще позволи разкриване на още едно гише за регистратура. \r\nИвелина ИВАНОВА", "date": "2019.03.19", "title": "Шумен: Обмислят се варианти за урегулиране на потока от пациенти с цел намаляване на опашките в ДКЦ 1"}
{"url": "http://www.focus-news.net/news/2019/03/19/2636450/burgas-katastrofa-mezhdu-avtobus-i-dva-leki-avtomobila-e-stanala-na-patya-za-kv-sarafovo-nyama-postradali.html", "text": "Верижна катастрофа с материални щети между автобус и два леки автомобила е станала в 16.47 ч. на пътя за кв. „Сарафово“ в Бургас, срещу голям магазин за дрехи. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. Образувало се е частично задръстване, като към момента участъкът е нормално проходим. Катастрофата е обслужена по общия ред. Няма пострадали. \r\nДеница ДИМИТРОВА", "date": "2019.03.19", "title": "Бургас: Катастрофа между автобус и два леки автомобила е станала на пътя за кв. „Сарафово“, няма пострадали"}
{"url": "http://www.focus-news.net/news/2019/03/19/2636442/aktualna-patna-obstanovka.html", "text": "Информация за състоянието на републиканските пътища, предоставена от   Агенция „Пътна инфраструктура” . Метеорологична обстановка: \r\nТемпературите са в интервала от 4° до 27°. Времето над страната е предимно ясно. Вятър духа в областите: Бургас, Варна, Видин, Кюстендил и Ловеч. Дъжд вали в област Смолян и района на Черна места и Лъки. \r\nПътните настилки са сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе - Велико Търново; \r\n-\tпът I-8 ГКПП „Калотина“ -София; \r\n-\tпът I-9 Варна - Бургас; \r\n-\tпът II-18 Околовръстен път София; \r\n-\tпът II-99 Бургас - Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Пазарджик: \r\nДо 31.05.2019 г. движението при км 89 на АМ „Тракия“ /мост над река Елшишка/ се осъществява двупосочно в платното за София поради ремонтни дейности на платното в посока Пловдив. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.  \r\nДо 30.04.2019 г. движението се осъществява само в изпреварващата лента от км 77+747 до км 78+117 в посока Бургас поради ремонтни дейности на моста над река Тополница при км 77+950. Шофьорите да се движат с повишено внимание и съобразена скорост, спазвайки пътната сигнализация.  \r\nОбласт Стара Загора: \r\nДо 31.03.2019 г. движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание с цел осигуряване безопасността на движението поради неравности на пътната настилка.  \r\nОбласт Бургас: \r\nДо 20.03.2019 г. шофьорите да се движат с повишено внимание и съобразена скорост, спазвайки пътната сигнализация в участъка Деветак – Ветрен от км 308+107 до км 359+475 поради извършване на ремонтни дейности на ограничителни системи /мантинели/.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nОбласт Варна: \r\nДо 31.03.2019 г. движението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  \r\nОПУ Кюстендил: \r\nДо 21.03.2019 г. движението при км 45+700 в посока София се осъществява в една лента поради извършване на краткотрайни ремонтни работи. Скоростта е ограничена до 70 км/ч.  Въведени ограничения по основните пътни направления: \r\nПроходи: \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т; \r\n- „Твърдишки“ - забранен за МПС над 10 т -  целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут в близост, който заобикаля съоръжението и се регулира от светофарна уредба. Срок до 30.03.2019 г. \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 22.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижение с повишено внимание по път Полски Тръмбеш - Дебелец в участъка на територията на област В.Търново, поради  полагане на хоризонтална маркировка. Срок до 29.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nОбласт Пловдив: \r\nДвижението по път Карлово - Сопот в посока София се извършва в една лента поради строително-монтажни дейности до 19.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nПът III–602: Движение с повишено внимание от км 0+000 до км 5+000 в участъка с. Коняво - с. Горна Гращица поради профилиране на банкети и оформяне на наземни окопи. Сигнализирано с пътни знаци . Срок до 22.03.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nДо 30.04.2019 г. движението по път ІІ-35Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци.  \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-21: Движението по път ІІ-21 Русе – Силистра в участъка Тутракан – Търновци, местност ”Ханчето Дълбока” от км 60+200 до км 61+200, се осъществява в дясната лента с повишено внимание. Затворена е лявата лента в посока Силистра, поради частичен ремонт на асфалтовата настилка. Създадена е ВОБД с предупредителни знаци и конуси. Срок до 21.03.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма ограничения. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.19", "title": "Актуална пътна обстановка"}
{"url": "http://www.focus-news.net/news/2019/03/19/2636433/yeni-safak-erdogan-shte-vi-nakarame-da-si-platite-za-tova-koeto-napravihte-ako-ne-go-napravi-nova-zelandiya.html", "text": "Президентът Тайип Ердоган призова Нова Зеландия да възстанови смъртното наказание за стрелеца, който уби 50 души в две джамии в Крайстчърч, предупреждавайки, че Турция ще накара нападателя да плати за акта си, ако Нова Зеландия не го направи, съобщава онлайн изданието на вестник  Yeni Safak . \r\nГоворейки на предизборен митинг, Ердоган заяви, че Турция ще накара австралийския терорист Брентън Тарант да плати за това, което е направил „по един или друг начин“. \r\n„Вие убихте 50 от нашите братя. Ще платите за това. Ако Нова Зеландия не ви държи отговорeн, ние знаем как да ви накараме да платите за това по един или друг начин“, каза Ердоган. \r\nНай-малко 50 души бяха убити, когато терорист откри огън по поклонниците по време на петъчните молитви миналата седмица в джамиите Ан Нуур и Линууд в Крайстчърч, Нова Зеландия. Превод и редакция : Калоян Пенков", "date": "2019.03.19", "title": "Yeni Safak: Ердоган: Ще ви накараме да си платите за това, което направихте, ако не го направи Нова Зеландия"}
{"url": "http://www.focus-news.net/news/2019/03/19/2636453/mvr-42-godishen-mazh-ot-botevgrad-se-izdirva-za-ubiystvoto-na-saprugata-si.html", "text": "Полицията издирва 42-годишен мъж от Ботевград, съобщиха от пресцентъра на  МВР . Към 17.30 часа на тел. 112 е получен сигнал за жена с прободна рана на улица в кв. „Васил Левски“ в Ботевград. На място незабавно са изпратени екипи на полицията и „Спешна помощ“. Установена е самоличността и е констатирана смъртта на 37-годишната жена. По първоначални данни, 42-годишен мъж от града е нанесъл смъртоносни удари на съпругата си при битов скандал. Предприети са полицейски действия за издирване на заподозрения, както и процесуално-следствени действия на мястото на извършеното престъпление.", "date": "2019.03.19", "title": "МВР: 42-годишен мъж от Ботевград се издирва за убийството на съпругата си"}
{"url": "http://www.focus-news.net/news/2019/03/19/2636452/gd-granichna-politsiya-trafikat-na-gkpp-kalotina-gkpp-kapitan-andreevo-gkpp-dunav-most-vidin-i-gkpp-dunav-most-ruse-e-intenziven-na-izhod-za-tovarni-avtomobili.html", "text": "Трафикът на ГКПП \"Калотина\" на българо-сръбската, ГКПП \"Капитан Андреево\", ГКПП \"Дунав мост-Видин\" и ГКПП \"Дунав мост-Русе\" на българо-румънската граница е интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . \r\nНа българо-македонската и българо-гръцката граница трафикът е нормален на всички контролно-пропускателни пунктове.", "date": "2019.03.19", "title": "ГД \"Гранична полиция\": Трафикът на ГКПП \"Калотина\", ГКПП \"Капитан Андреево\", ГКПП \"Дунав мост-Видин\" и ГКПП \"Дунав мост-Русе\" е интензивен на изход за товарни автомобили"}
{"url": "http://www.focus-news.net/news/2019/03/19/2636451/nikola-petrov-nao-rozhen-sredno-po-10-meteoriti-padat-na-zemnata-povarhnost-vsyaka-godina-no-chesto-ne-gi-vizhdame-zashtoto-sa-v-okeani-i-golemi-moreta.html", "text": "Средно по 10 метеорити падат на земната повърхност всяка година, но често не ги виждаме, защото падат в океани и големи морета. Това каза директорът на Националната астрономическа обсерватория „Рожен“ Никола Петров в интервю за  Агенция „Фокус“  във връзка с падналия метеорит над Берингово море. Той обърна внимание, че 75% от повърхността на земята е вода, заради това метеоритите остават незабелязани. По думите му има и други метеорити, с размери от орех до футболна топка. „Средно се смята, че тези метеорити, които достигат земната повърхност, са между 30 и 50 хил. на година“, каза още Петров. Директорът на НАО „Рожен“ уточни, че средно 10 на година са метеоритите като „Челябинския“ и този над Берингово море. Той отчете, че те са от порядъка на между един и пет метра. „Всяка секунда в земната атмосфера навлизат по няколко стотин тона космически прах. Това са микроастероиди. Те не могат да паднат веднага на земята. Те падат обикновено 20 и 30 дни след като попаднат в атмосферата, най-често след дъждове“, обясни Никола Петров. „Всеки от нас, излизайки на улицата от сутрин до вечер по себе си, по тялото, в косата и по дрехите си има микроастероид“, коментира Петров.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.19", "title": "Никола Петров, НАО „Рожен“: Средно по 10 метеорити падат на земната повърхност всяка година, но често не ги виждаме, защото са в океани и големи морета"}
{"url": "http://www.focus-news.net/news/2019/03/19/2636454/afp-tramp-kaza-na-bolsonaro-che-sasht-i-braziliya-nikoga-ne-sa-bili-po-blizki.html", "text": "Президентът Доналд Тръмп заяви, че американо-бразилските отношения са най-добрите, при посрещането на президента Жаир Болсонаро в Белия дом, съобщава  AFP . \r\n„Бразилия и Съединените щати никога не са били по-близки, отколкото в момента“, каза Тръмп пред Болсонаро в Овалния кабинет. Превод и редакция : Калоян Пенков", "date": "2019.03.19", "title": "AFP: Тръмп каза на Болсонаро, че САЩ и Бразилия „никога не са били по-близки“"}
{"url": "http://www.focus-news.net/news/2019/03/19/2636456/predstoyashti-sabitiya-v-stranata-za-20-mart-agentsiya-fokus.html", "text": "*** \r\nОт 8.00 часа в централата на ГЕРБ партията ще проведе среща със СДС. \r\n*** \r\nОт 9.00 часа започва редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nВ 17.00 часа пред Паметника на войнишкия лъв - част от Мемориала на Първи и Шести пехотен полк, в градината при Националния дворец на културата министър Красимир Каракачанов ще открие фотоизложбата „15 години България в НАТО“.  \r\n*** \r\nОт 9.00 часа в зала № 32 в Националния институт на правосъдието ще се проведе писменият изпит за първоначално назначаване на длъжност „прокурор“. \r\n*** \r\nОт 9.30 часа XVI състав на Специализирания наказателен съд ще гледа молбата за изменение на мярка за неотклонение на Любомир Я. \r\n*** \r\nОт 10.00 часа петчленен състав на Комисията за защита от дискриминация ще проведе заседание по преписка, образувана по  жалба на лишен от свобода австралийски гражданин, изтърпяващ наказанието в наш затвор. \r\n*** \r\nОт 10.00 часа ХIІ състав на Специализирания наказателен съд ще заседава по делото за образуване и ръководена на организирана престъпна група срещу Гриша Г., Данаил Г., Емилия С., Ивайло Т., Камелия М., Милко Д., Милко Т., Тодор С., Ичко Л., Красимира Г.  \r\n*** \r\nОт 10.00 часа Х състав на Специализирания наказателен съд ще заседава по делото за образуване и ръководена на организирана престъпна група срещу Андрей З., Исам Н., Салем С., Салем А., Мария Г., Владица Н., Ивайло Г.  \r\n*** \r\nОт 10.10 часа IX състав на Специализирания наказателен съд ще гледа делото за образуване и ръководена на организирана престъпна група срещу Атанас П., Веселин М., Николай Н. и Чавдар Н.  \r\n*** \r\nВ 10.30 часа в зала „Изток“ заместник-председателят на Народното събрание Явор Нотев ще разговаря с делегацията на Комисията по европейска интеграция на Народната скупщина на Сърбия. В 11.30 часа гостите ще се срещнат и с народните представители от Групата за приятелство България - Сърбия.  \r\n*** \r\nОт 10.30 часа 20 състав на Софийски градски съд ще гледа делото срещу Йоан Матев за убийството в Борисовата градина. \r\n*** \r\nОт 10.00 до 11.30 часа в Център за обучение към Българската академия на науките (ул. „Академик Георги Бончев”, блок 26 Б, ет. 2) ще бъдат представени резултати от научни проекти. \r\n*** \r\nОт 10.30 в сградата на Направление архитектура и градоустройство главният архитект на София арх. Здравко Здравков ще обяви победителите в конкурса за изготвяне на инвестиционен проект за нова детска градина в кв. „Горна баня“. На събитието ще присъстват зам.-кметът по образование и култура доц. д-р Тодор Чобанов и кметът на район „Овча купел“ Христина Семерджиева.  \r\n*** \r\nОт 10.30 часа в Централна поща (ул. „Гурко“ № 6) главният изпълнителен директор на „Български пощи” ЕАД Деян Дънешки ще пусне в употреба издание на тема: „140 години от рождението на Алберт Айнщайн“ –  една пощенска марка и специален пощенски печат. \r\n*** \r\nОт 11.00 часа БСП ще внесе жалба в Конституционния съд във връзка с ограничаване на правото на свобода на словото. \r\n*** \r\nОт 11.00 часа посланичката на Куба у нас Н. Пр. Каридад Ямира Куето Милиан ще даде пресконференция в Клуб „Журналист“ на СБЖ. \r\n*** \r\nОт 11.00 часа XVI състав на Специализирания наказателен съд ще заседава по делото за организиране и ръководене на организирана престъпна група срещу Светозар П., Антон Д., Албена А., Георги С., Веселин С., Росица Я., Донка Г. и Георги Е.  \r\n*** \r\nОт 11.00 часа ХVІІ състав на Специализирания наказателен съд ще гледа делото срещу Петър П., Станислав М., Валентин Х. и Любен М. за организиране и ръководене на организирана престъпна група. \r\nВ 11.30 часа в Северното фоайе на Народното събрание ще бъде открита фотоизложба „България в НАТО“ по повод 15-ата годишнина от членството на България в Алианса. \r\n*** \r\nОт 11.30 часа ХІ състав на Специализирания наказателен съд ще гледа делото за организиране и ръководене на организирана престъпна група срещу Георги С., Георги С. и Георги М.  \r\n*** \r\nОт 11.30 часа в 51-во СУ „Елисавета Багряна“ в район „Красно село“ официално ще бъде открита Кампанията на Столична община по пролетно почистване в града. \r\n*** \r\nВ 12.00 часа на обръщателно трамвайно ухо „Орландовци“ зам. –кметът Дончо Барбалов ще  представи информация за ремонтите работи по проекта за реконструкция на релсовия път по ул. „Каменоделска“ от кръстовището с бул. „К. Стоилов“ до крайно трамвайно ухо „Орландовци“. \r\n*** \r\nОт 12.30 часа в централата на АБВ ще се проведе пресконференция. Тема на пресконференцията ще бъде участието на партията във форума на БРИКС и идеи за българо-индийско сътрудничество. \r\n*** \r\nОт 13.00 часа в зала Сердика на София Хотел Балкан ще се проведе експертна дискусия на тема „Ефекти върху електроенергийния пазар при участие на ВЕИ и ВЕКП чрез договори за компенсиране с премии“, част от поредицата Energy Managers’ Forum. \r\n*** \r\nОт 13.00 часа петчленен състав на Комисията за защита от дискриминация ще проведе заседание по преписка, образувана по жалба срещу Българския институт по метрология.  \r\n*** \r\nОт 13.30 часа петчленен състав на Комисията за защита от дискриминация ще проведе заседание по преписка, образувана по жалба срещу Български енергиен холдинг. \r\n*** \r\nОт 14.00 часа в галерия „България“ - Концертен комплекс „България“ ще се проведе пресконференция за откриването на Европейски музикален фестивал. Участници ще бъдат заместник-кметът на Столична община в направление „Култура, образование, спорт и превенция на зависимости” доц. д-р Тодор Чобанов, Марио Хосен, цигулар, Георги Димитров, диригент, Васил Димитров, директор на музикална агенция „Кантус Фирмус“, Даниела Ханджиева, артистичен директор на „Европейски музикален фестивал“, Кремена Николова, Софийска филхармония, връзки с обществеността.  \r\n*** \r\nВ 15.00 часа в зала 134 на Народното събрание делегацията на Комисията по европейска интеграция на Народната скупщина на Сърбия ще разговаря с депутатите от Комисията по европейски въпроси и контрол на европейските фондове.  \r\n*** \r\nОт 15.30 часа в кино „Люмиер Лидл“ ще бъдат прожектирани късометражните филми „Кристо в Париж“ и „Кристо: острови“, част от „София Филм Фест“. \r\n*** \r\nОт 17.00 часа във Фоайето пред Аулата в НБУ ще бъде открита изложба  \r\n„Инвестиции в променени социални отношения за децата и семействата в България“ по повод  \r\nМеждународния ден на социалната работа и отбелязване на 30 години образование по социална работа в университета. Ще бъде открита официално и новата магистърска програма „Психо-социални интервенции за деца и семейства“. \r\n*** \r\nОт 18.00 часа в Галерия Арте ще бъде открита изложбата „Безкрайните пространства на спомена“ на Иван Димов.  \r\n*** \r\nОт 18.15 часа в кино „Люмиер Лидл“ ще бъде прожектиран филмът „Залез“. \r\n*** \r\nОт 18.30 часа в „Клуб 1“ в НДК ще се състои церемонията по връчването на Годишните награди на Imoti.net. \r\n*** \r\nОт 18.30 часа в Гьоте-институт ще се проведе въвеждащ цикъл от лекции с лектори от България и Германия. Събитието е по повод 100-годишнината от основаването на Баухаус. \r\n*** \r\nОт 19.00 часа зала „България“ Детският радиохор на БНР ще изнесе пролетен концерт по повод 59-та годишнина от създаването на Детския радиохор.   \r\n*** \r\nОт 19.00 часа в Литературен клуб „Перото“ ще бъде представена книгата на Светлозар Василев „Огледало на въображението: психоанализа на филмовото преживяване“. \r\n*** \r\nОт 19.00 часа в Клуб 1 ще се проведат годишните награди на Imoti.net, организирани от „Инвестор”.  \r\n*** \r\nОт 21.00 часа в кино „Люмиер Лидл“ ще бъде прожектиран филмът „Ейми“. \r\n*** \r\nОт 10.30 до 12.00 часа в заседателната зала на общинската администрация ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 10.00 часа в КЦ „Морско казано“ в зала „Георги Баев“ ще се проведе Конференция на тема „Да мислим екологично за бъдещето“. В нея участие ще вземат зам.-кмет по Европейски политики и околна среда Руска Бояджиева, Милена Ярмова, главен експерт „Регионална инспекция по околна среда и води“ – Бургас, инж. Стефан Калчев, директор ОП „Чистота Еко“. \r\n*** \r\nОт 18.30 часа в спортна зала „Младост“ ще започне срещата между отборите на„Нефтохимик 2010“ и „Левски“ от четвъртфиналните плейофи от националната Суперлига при волейболистите. \r\n*** \r\nОт 19.00 часа комедията „Разделям двойки по домовете“ на Младежки театър „Николай Бинев“ – София гостува в Дома на Нефтохимика. \r\n*** \r\nОт 10.00 часа в общината ще се проведе заключителна пресконференция за проекта \"Обновяване на многофамилни жилищни сгради\". \r\n*** \r\nОт 11.00 часа на пл. \"Христо Ботев\" 2 (пред сградата на Централна поща - Благоевград) ще се състои официална церемония за откриване на обновените жилищни сгради по проекта. \r\n*** \r\nОт 16.00 часа в зала 101 в административната сграда на общината ще се проведе лекция в  \r\nИнформационната кампания „Акушерките близо до майките“. \r\n*** \r\nОт 14.00 часа в офиса на ГЕРБ (ул. „Георги Бенковски” №1) Славчо Славов, председател на ПК „Наука и образование” към ОбС ще приема граждани.  \r\n*** \r\nОт 18.00 часа в Градска художествена галерия ще бъде открита селекция на румънски художници с куратор Зузу Каратанасе, която включва 24-ма автори.  \r\n*** \r\nОт 10.00 часа пред паметника на Асеневци ще започне екскурзоводска беседа за гостите на града от „Клуб за екскурзоводство“ към ОДК.  \r\n*** \r\nВ 11.00 часа в АМР „Царевец“ ще бъде отбелязан Международният ден на Франкофонията. \r\n*** \r\nОт 15.00 часа във фоайето на РНБ „П. Р. Славейков“ ще бъдат обявени номинациите в Конкурса за детско-юношеско творчество в областите литература и изобразително изкуство под надслов „Моят роден град” на тема „Търновград: царе и слава”, посветена на 815 години от коронацията на Калоян от папския пратеник кардинал Лъв и  130 години от основаването на Първата публична библиотека във Велико Търново.  \r\n*** \r\nОт 15.00 часа пред паметника на Асеневци ще започне екскурзоводска беседа за гостите на града от „Клуб за екскурзоводство“ към ОДК.   \r\n*** \r\nОт 17.00  часа в Ритуалната зала на общината ще бъде представена най-новата книга на историка проф. Пламен Павлов- „Забравеното Средновековие“. \r\n*** \r\nОт 18.00 часа в  ИЗ „Рафаел Михайлов“ ще се проведат Мартенски научни четения на Великотърновския клон на Съюза на учените, посветени на празника на града 22 март. \r\n*** \r\nОт 18.00 часа в читалище „Искра” ще бъде премиерата на „Криворазбраната цивилизация“ на Добри Войников на Театър Весел. \r\n*** \r\nОт 20.00 часа в Клуб 7 ще играе „Последна радост“ – моноспектакъл на актьора Милен Димитров по разкази на Йордан Йовков. \r\n*** \r\nОт 10.00 часа в Заседателната зала на общината ще бъдат отворени оферти в процедура чрез публично състезание за възлагане на обществена поръчка с предмет: „Текущ ремонт на обекти от общинската инфраструктура на територията на община Враца“, открита с Решение № 791/19.02.2019 година, публикувана в Регистъра на обществените поръчки на 19.02.2019 година с уникален номер: 00814-2019-0007.  \r\n*** \r\nОт 11.45 часа в Камерна зала на ДКТ ще се играе постановката „Опасно зимно приключение“ от Панчо Панчев. \r\n*** \r\nОт 12.00 часа във фоайето на НЧ „Развитие“ ще бъде открита изложба на детски рисунки по 10-те думи на Франкофонията. Ще бъдат наградени участниците. \r\n*** \r\nОт 13.10 часа в Актова зала СУ „Васил Кънчов“ ще бъде прожектиран френски филм. \r\n*** \r\nОт 17.00 часа в Малка зала на ХГ „Иван Фунев“ ще се състои представяне на „Скромните превъплъщения на един чужденец за книжовното и духовното въздигане на своите братя по народност“ от Красимир Григоров. \r\n*** \r\nОт 17.00 часа в Кафе-галерия КДК ще бъдат представени „Пролетни гласове\" - стихове на млади таланти от Литературен клуб \"Ботевци\". \r\n*** \r\nОт 19.00 часа в Камерна зала на ДКТ ще се играе „Нора“ от Хенрик Ибсен. \r\n*** \r\nОт 19.00 часа в Градска концертна зала ще се състои концерта „Между Русия, Виена и Брюксел“ на Симфониета Враца. \r\n*** \r\nОт 14.00 часа в Младежкия дом ще бъде представена лекцията „Колко тежи (не) щастието?“ за опасностите от хранителни разстройства при тийнейджърите. \r\n*** \r\nОт 9.15 часа и от 10.30 часа в Държавен куклен театър „Дора Габе“ ще се играе кукленият спектакъл „Жабокът и слънчевата дъщеря“ на Държавен куклен театър „Дора Габе“. \r\n*** \r\nОт 12.30 часа в Регионален исторически музей (РИМ) – Добрич ще бъде представено наследството от Първата световна война. Модератор е Радослав Симеонов, главен експерт в Министерство на отбраната. \r\n*** \r\nОт 16.15 часа в Художествена галерия – Добрич, Зала „Златото на Добруджа“ ще се проведе  \r\nРаботилница за въображение с учениците на СУ „Св. Климент Охридски“, които ще рисуват по Проект „Големите майстори и малките художници“. \r\n*** \r\nОт 17.30 часа в Музей в Градски парк „Свети Георги“ ще бъде открита Интерактивна изложба „Народна астрономия и метеорология“. \r\n*** \r\nОт 19.00 часа в Драматичен театър „Йордан Йовков“ ще се играе Спектакълът „Юнаци с умни калпаци“ на Драматичен театър „Йордан Йовков“. \r\n*** \r\nОт 19.00 часа в Концертна зала на Младежки център – Добрич ще се играе Спектакълът „Внимание, излъчваме в ефир“ на Театрален клуб „Гео Милев“. \r\n*** \r\nОт 15.00 часа в залата на Общинския съвет Областната дирекция на Държавен Фонд „Земеделие“ – Смолян ще проведе информационна среща с жители.  \r\n*** \r\nОт 13.00 часа в малката зала на Народно читалище „Прогрес“ Областната дирекция на Държавен Фонд „Земеделие“ – Смолян ще проведе информационна среща с жители. \r\n*** \r\nОт 11.00 часа ще се състои церемония по полагане на първа копка на обект „Кръгово кръстовище при км 254+257 на път I–6 София – Бургас и подходи към два броя локални платна\". \r\n*** \r\nОт 10.00 часа в Сесийна зала на общината Областната дирекция на Държавен Фонд „Земеделие“ – Смолян ще проведе информационна среща с жители.  \r\n*** \r\nОт 10.30 часа в кабинета на председателя на съда ще бъде представен Годишен отчетен доклад за работата на Окръжен съд-Пазарджик.  \r\n*** \r\nОт 11.00 часа в галерия ,,Дарение  - Светлин Русев\" ще се състои представяне на 24-ти брой на издание ,,Кайлъка\" на Национален независим литературен кръг ,,Кайлъка\", както и на книгите на Йорданка Косева ,,Момичето от село\" и Иван Атанасов ,,Линията на хоризонта\". \r\n*** \r\nОт 17.00 часа в Арт зала на Регионална библиотека ,,Хр. Смирненски\" ще се състои прожекция на мюзикъла ,,Котките\" от А.Л.Уебър в рамките на поредицата ,,В света на класическата музика\". \r\n*** \r\nОт 19.00 часа на голямата сцена на Драматично-куклен театър ,,Иван Радоев\" ще се играе постановката ,,Вишнева градина\" от А.П.Чехов, режисьор Василий Сенин (Русия). \r\n*** \r\nОт 9.30 часа в заседателната зала на Районната колегия на Български зъболекарски съюз – Пловдив ще се проведе пресконференция във връзка 20 март – Световния ден на оралното здраве. \r\n*** \r\nОт 14.00 часа в „Парк и Спа Хотел Марково“ ще се проведе информационен семинар-дискусия, организиран от Българка Хотелиерска и Ресторантьорска Асоциация. \r\n*** \r\nОт 15.00 часа в зала 10 Окръжният съд ще разгледа делото подсъдимия Димитър Й., обвинен в това, че при управление на МПС е причинил смъртта на А. П. (на 11 г.) по непредпазливост.  \r\n*** \r\nОт 10.00 часа в Общинска служба по земеделие Областната дирекция на Държавен Фонд „Земеделие“ – Смолян ще проведе информационна среща с жители. \r\n*** \r\nОт 11.30 часа в Кметството Областната дирекция на Държавен Фонд „Земеделие“ – Смолян ще проведе информационна среща с жители. \r\n*** \r\nОт 14.00 часа в Читалище „Нов живот – 1948“ Областната дирекция на Държавен Фонд „Земеделие“ – Смолян ще проведе информационна среща с жители. \r\n*** \r\nОт 9.30 часа Архиерейска Преждеосвещенна света Литургия в митрополитски храм „Успение Богородично“ Негово преосвещенство Белоградчишки епископ Поликарп - викарий на Софийския митрополит ще оглави Преждеосвещена света Литургия. \r\n*** \r\nОт 11.00 часа в зала № 105 на Община Сливен председателят на Общински съвет - Сливен Димитър Митев и неговите заместници ще представят дневния ред на предстоящото заседание на  Общинския съвет.  \r\n*** \r\nОт 14.00 часа в зала 2 на РДТ \"Николай Хайтов\" ще се проведе пресконференция, посветена на 27 март - Международния ден на театъра. \r\n*** \r\nОт 15.00 часа ще се проведе пресконференция във връзка с отчитане дейността на Окръжна прокуратура - Смолян през изминалата 2018 г.  \r\n*** \r\nОт 17.00 часа в Информационния център Областната дирекция на Държавен Фонд „Земеделие“ – Смолян ще проведе информационна среща с жители. \r\n*** \r\nОт 11.00 часа в пресклуба на БТА- Стара Загора ще се проведе пресконференция на ГЕРБ- Стара Загора. \r\n*** \r\nОт 11.00 часа в зала 2  на общината ще се проведе пресконференция по повод предстоящата, международна конференция „Жените на Балканите в следващите 100“.  \r\n*** \r\nОт 18.00 часа в РБ „Захарий Княжески“ ще бъде открита изложба и ще се проведе юбилеен концерт по повод 25 години музикално общество „Борис Христов“. \r\n*** \r\nОт 19.00 часа в Драматичния театър ще се играе постановката „Да минеш под дъгата“ от Питър Куилтър на ДТ „А. Будевска“. \r\n*** \r\nОт 19.00 часа в Оперен театър ще се проведе премиерата на „Космическа приказка“ - Мюзикъл за деца.  \r\n*** \r\nОт 19.30 часа в Куклен театър ще се играе „Филифьонката, която вярваше в бедствия“ по Туве Янсон на Държавен Куклен Театър – Бургас. \r\n*** \r\nОт 10.00 часа в зала 203 на общината ще се проведе брифинг по повод 130 години предучилищно образование в Шумен, както и за продължаващата кампания „С предпазен колан на задната седалка”.", "date": "2019.03.19", "title": "Предстоящи събития в страната за 20 март (Агенция „Фокус“)"}
{"url": "http://www.focus-news.net/news/2019/03/19/2636459/nikola-petrov-nao-rozhen-smyata-se-che-nay-zdravite-yaponski-mechove-sa-napraveni-ot-stomana-dobita-ot-meteorit-a-v-nashata-literatura-se-govori-za-sabya-damaskinya.html", "text": "Смята се, че най-здравите японски мечове са направени от стомана, добита от метеорит, а в нашата литература се говори за сабя дамаскиня. Това каза директорът на Националната астрономическа обсерватория „Рожен“ Никола Петров в интервю за  Агенция „Фокус“  във връзка с падналия метеорит над Берингово море.  „Някъде в районите на Близкия изток също е падал метеорит, от който се е добивала много специална и качествена стомана. Това е свързано със съдържанието на астероидите. Някои от тях съдържат много желязо. При преминаване на екстремни ситуации през атмосферата и нагряване се получават сплави, които са доста здрави след това“, обясни Петров. Той отчете, че остатъците на земята от големи паднали метеорити са между 20 и 30 на брой. „Смята се, че един от най-големите е бил точно преди 65 млн. години някъде в Мексиканския залив“, обясни той и допълни, че може би той е бил последната капка в причината за измирането на динозаврите.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.19", "title": "Никола Петров, НАО „Рожен“:  Смята се, че най-здравите японски мечове са направени от стомана, добита от метеорит, а в нашата литература се говори за сабя дамаскиня"}
{"url": "http://www.focus-news.net/news/2019/03/19/2636460/sofiya-nachalnikat-na-rayonnoto-upravlenie-na-mvr-v-botevgrad-shte-opovesti-informatsiya-po-sluchaya-s-42-godishniya-mazh-izdirvan-za-ubiystvoto-na-saprugata-si.html", "text": "Във връзка със случая с 42-годишния мъж от Ботевград, издирван за убийството на съпругата си, в 20.00 часа пред Районното управление на МВР в града ще бъде оповестена информация от началника на управлението. Това съобщиха от пресцентъра на  МВР .", "date": "2019.03.19", "title": "София: Началникът на Районното управление на МВР в Ботевград ще оповести информация по случая с 42-годишния мъж, издирван за убийството на съпругата си"}
{"url": "http://www.focus-news.net/news/2019/03/19/2636462/sadiyskata-kolegiya-na-vss-shte-zasedava-na-2-april-po-distsiplinarno-delo-sreshtu-sadiyata-v-sofiyski-gradski-sad-miroslava-todorova-bavila-sadebni-dela.html", "text": "Съдийската колегия (СК) на Висшия съдебен съвет (ВСС) отложи за 10.30 ч. на 2 април 2019 г. обсъждането и приемането на решение по дисциплинарно дело срещу Мирослава Тодорова – съдия в Софийски градски съд. Това съобщиха от  ВСС .  \r\nВ депозирано до СК писмо от 14 март 2019 г. председателят на Върховния касационен съд (ВКС) посочва, че поради участие в срещи с екипа на Европейската комисия по Механизма за сътрудничество и оценка, не е имал възможност да уведоми колегията, че няма да присъства в заседанието ѝ на 26 март 2019 г. и моли за отлагане на тази точка за 2 април 2019 г. Уточнява се, че би желал да участва в обсъждането и приемането на решение по предложението за налагане на дисциплинарно наказание на съдия Мирослава Тодорова. \r\nГеорги Чолаков – председател на Върховния административен съд, внесе уточнение, че производството е отложено по молба на председателя на ВКС и предстоящото участие на членове на колегията в срещи с ЕК за 26 март 2019 г., предвид планираните за 19 март 2019 г. две процедури за избор на административен ръководител на органи на съдебната власт и три изслушвания на възражения срещу атестационни оценки.", "date": "2019.03.19", "title": "Съдийската колегия на ВСС ще заседава на 2 април по дисциплинарно дело срещу съдията в Софийски градски съд Мирослава Тодорова, бавила съдебни дела"}
{"url": "http://www.focus-news.net/news/2019/03/19/2636463/the-times-of-israel-ministar-predsedatelyat-na-litva-zayavi-che-mozhe-da-premesti-posolstvoto-v-yerusalim.html", "text": "The Times Of Israel: Министър-председателят на Литва заяви, че може да премести посолството в Йерусалим \r\nПремиерът Саулиус Сквернялис заяви, че ще обмисли преместването на посолството на Литва в Израел от Тел Авив в Йерусалим, ако спечели президентските избори през май, съобщава в.  The Times Of Israel . \r\nСквернялис каза, че преместването на мисията може да доведе до по-тесни връзки с Израел и Съединените щати, които Литва вижда като ключов буфер за сигурност срещу Русия. \r\nПрехвърлянето на посолството „може да даде нов тласък на отношенията с Израел, както в областта на сигурността, така и в търговията“, каза Сквернялис пред репортери. \r\n„Ще изпратим сигнал, че САЩ са наши партньори не само на думи, но и по трудни въпроси“, добави той. \r\nИзраелското външно министерство отказа да коментира изявлението на Сквернялис, когато  The Times Of Israel  се свърза с ведомството . \r\nРешението на президента Доналд Тръмп да премести американското посолство в Йерусалим - аплодиран от Израел - разби десетилетия международен консенсус, че статутът на града трябва да бъде решен като част от двустранното мирно споразумение между Израел и палестинците, които също го искат за столица на бъдещата им държава. \r\nВисши политици от други държави-членки на ЕС Чехия и Румъния заявиха, че също обмислят преместването на посолствата в Йерусалим, но до този момент не са взети решения. \r\nЕС като цяло заема позицията, че статутът на Йерусалим трябва да бъде договорен от Израел и палестинците. \r\nСквернялис настоя, че неговият народ „не трябва да се страхува да се различава от съседните държави“, заявявайки, че връзките в културата и сигурността превръщат Израел в един от най-близките съюзници на Литва. \r\nНаследството от Холокоста и тясното сближаване със САЩ са сред причините, поради които Литва се превърна в един от най-близките приятели на Израел в ЕС през последното десетилетие. \r\nЛитва ще проведе президентски избори в два кръга на 12 и 26 май. Превод и редакция : Калоян Пенков", "date": "2019.03.19", "title": "The Times Of Israel: Министър-председателят на Литва заяви, че може да премести посолството в Йерусалим"}
{"url": "http://www.focus-news.net/news/2019/03/19/2636465/pavlin-kosev-asotsiatsiya-na-restorantyorite-i-hotelierite-aktivnata-politika-na-turtsiya-i-egipet-za-privlichane-na-ruski-i-nemski-turisti-prez-tova-lyato-shte-se-otrazi-na-sezona-vav-varna.html", "text": "Активната политика на Турция и Египет за привличане на руски и немски туристи през това лято ще се отрази на сезона във Варна. Очакванията на бранша у нас са за отлив на гостите от тези пазари по Северното Черноморие. Това коментира в интервю за  Радио „Фокус“ – Варна  председателят на Асоциацията на ресторантьорите и хотелиерите Павлин Косев. Според него лято 2019 ще бъде доста динамично, а след среща с мениджмънта, който управлява летищата във Варна и в Бургас, е станало ясно, че засега има доста минуси в чартъри и в самолетни програми.  \r\n„Това неминуемо ще даде отражение и на нашия бизнес, защото малко са туристите, които с автомобили могат да идват при нас. Това са основно румънци. Отлив ще има на туристи от Русия и Германия“, обясни Павлин Косев. Той допълни, че в момента Турция и Египет, се стремят с всички сили да си възвърнат нивата на нощувки и посещения от преди две-три години. „Държавната политика на Турция в момента е да се финансират изключително много чартъри“, посочи още председателят на Асоциацията на ресторантьорите и хотелиерите във Варна. \r\nДиана СТОЕВА", "date": "2019.03.19", "title": "Павлин Косев, Асоциация на ресторантьорите и хотелиерите: Активната политика на Турция и Египет за привличане на руски и немски туристи през това лято ще се отрази на сезона във Варна"}
{"url": "http://www.focus-news.net/news/2019/03/19/2636449/washington-examiner-pentagonat-namira-12-mlrd-dolara-za-granichnata-stena-na-tramp.html", "text": "Министерството на отбраната е определило 12,8 млрд. долара за възможно финансиране, което би могло да се използва, за да се изпълни призива на президента Тръмп за гранична стена, съобщава американското издание  Washington Examiner . \r\nСенатор Джак Рийд разпространи 20-странична електронна таблица в Twitter. \r\nМиналият месец Доналд Тръмп обяви извънредно положение на границата и заяви, че иска да използва 3,6 млрд. долара за проекти за гранични стени. В списъка на Пентагона се казва, че са открити възможни източници на финансиране, които „надвишават необходимата сума“. \r\nНо не е ясно от кои проекти ще изтегли министерството на отбраната. Някои щати, на които са били отпуснати значително количество пари, които не са изразходвани, могат да получат удар. \r\nКалифорния, например, притежава повече от 700 милиона долара за неизползвани военни конструкции. Хавай има повече от 400 милиона долара, които могат да бъдат използвани. \r\nПовече от 200 милиона долара подобно финансиране, отпуснато за Хавай, Мейн, Ню Йорк, Северна Каролина, Гуам, Германия и Гуантанамо също са в списъка. \r\nРийд предупреди в съобщението си, че „военните бази във вашия щат могат да бъдат засегнати негативно“ от извънредното положение на Тръмп. \r\nКонгресът прие резолюция, с която не одобрява стремежа на Тръмп за спешно финансиране, но Тръмп й наложи вето и не се очаква законодателите да имат достатъчно гласове, за да го отхвърлят. Противниците на хода на Тръмп все още се надяват, че съдебно отхвърляне може да попречи на Тръмп да харчи парите. Превод и редакция : Калоян Пенков", "date": "2019.03.19", "title": "Washington Examiner: Пентагонът намира 12 млрд. долара за граничната стена на Тръмп"}
{"url": "http://www.focus-news.net/news/2019/03/19/2636467/pleven-s-kontsert-zaedno-shte-sbadnem-mechtite-si-be-otbelyazan-svetovniyat-den-na-sotsialnata-rabota.html", "text": "С концерт \"Заедно ще сбъднем мечтите си\" бе отбелязан Световният ден на социалната работа, предаде кореспондент на  Радио \"Фокус\" . Превърналият се традиция концерт в зала \"Катя Попова\" се организира за поредна година от Медицинския колеж към МУ-Плевен, под патронажа на кмета на Община Плевен Георг Спартански. Със сценични изяви в концерта участваха с музикални и танцови изпълнения потребители на социални услуги от всички възрастови групи от града и областта. Приветствия отправиха доц. д-р Евгения Бързашка, директор на Медицински колеж- Плевен и Стефан Милев, заместник- кмет „Проекти и хуманитарни дейности“.  \r\nВиолета КРЪСТЕВА", "date": "2019.03.19", "title": "Плевен: С концерт \"Заедно ще сбъднем мечтите си\" бе отбелязан Световният ден на социалната работа"}
{"url": "http://www.focus-news.net/news/2019/03/19/2636455/pravitelstvoto-poe-angazhiment-che-nyama-da-ima-oshteteni-ot-novata-formula-za-izchislyavane-na-pensiite-obzor.html", "text": "Правителството пое ангажимент, че няма да има намаляване на пенсията на нито един пенсионер. Това стана ясно след извънредна среща между премиера Бойко Борисов, вицепремиера Томислав Дончев, министъра на труда и социалната политика Бисер Петков, представители на НОИ и синдикатите във връзка с въвеждането на новата формула при изчисляване на индивидуалния коефициент за отпуснатите от началото на годината пенсии. С променената в края на миналата година формула от 1 януари 2019 г. при изчисляването на пенсията отпадна възможността хората да избират трите най-силни години преди 1997 г., Не влиза и доходът между 1997 г. и 1999 г.  Вземат се предвид само осигуровките от 2000 г. насам. Като мотиви за промяната бяха посочени две причини – да спрат опитите за измама при предоставянето на документи от вече несъществуващи работодатели и да се спре изкривяването на сумите заради липсата на таван на осигурителния доход преди 2000 година.  \r\nВъв връзка с измененията Националният осигурителен институт (НОИ) подготви последваща оценка на ефектите от влезлите в сила разпоредби. От НОИ отчитат, че изключването на доходите за 1997, 1998 и 1999 г. и налагането на ограничение върху крайната стойност на индивидуалния коефициент ще ощети 31.3% от обхванатите лица, без промяна остават размерите на индивидуалния коефициент на 11,9%, а увеличение в размера на индивидуалния коефициент ще имат 56,8%. В понеделник социалният министър Бисер Петков обясни пред журналисти, че ще се прави пълен анализ за влиянието на промените във формулата за изчисление на пенсиите. Тогава той уточни, че ще се изчакат заключителните данни на НОИ и след това ще се прецени дали има основания за отмяна на наложената формула и всъщност основателни ли са опасенията на института. \r\nВъв вторник след спешната среща при премиера стана ясно, че разговорите по темата ще продължат, за да не се допусне ощетяването на нито един пенсионер. „На тази среща бяха обсъдени всички възможности, за да няма бъдещи ощетени пенсионери. Говорим за бъдещи пенсии и за ефекта от една промяна, която е от 2014 г. и влиза в сила тази година“, обясни  социалният министър Бисер Петков . „Целта на реформата, беше да се обвърже по-тясно измерването на пенсиите и тя да се изчислява на база осигуряване“, изтъкна той. Вицепремиерът Томислав Дончев  също успокои, че няма да има намаляване на пенсията на нито един пенсионер. „Искам ясно да кажа, че всички интерпретации, спекулации, че ще има намаляване на пенсиите са неверни. Те не са неточни, те са неверни. Никой няма право да намалява пенсиите не на 30%, не на 1%, на един български пенсионер“ заяви той. Дончев обяви, че правителството има амбициите още тази седмица да гласува отпускането на 53 млн. за Великденски надбавки.  Ася Гонева, член на Надзорния съвет на Националния осигурителен институт от КНСБ  посочи, че още веднъж ще бъдат обсъдени възможностите за законодателни промени във формулата за изчисление на пенсиите да бъдат включени и годините от 1997 до 1999 г.  Управителят на Националния осигурителен институт Ивайло Иванов  съобщи, че бюджетът за фонд „Пенсии“ към НОИ е 10 млрд. лв., които са достатъчни, за да покрият всички необходими разходи. „Няма да се допусне намаляване на пенсиите. В нито един момент не е стоял въпросът за намаляване на пенсиите“, увери Иванов и отбеляза, че до този момент няма нито една пенсия, отпусната по новата формула. Той уточни, че на бъдещите пенсионери ще бъдат изчислени пенсиите по двете формули – по старата и по новата, и за всеки случай ще се прецени по коя формула човек ще получи по-висока пенсия, като ще се гарантира по-благоприятния размер. Това ще стане с компенсационни механизми за допълване на разликата. \r\nСпоред  президента на КТ „Подкрепа“ Димитър Манолов  се създава изкуствено напрежение в обществото и то трябва да бъде туширано. „Ние стигнахме до извода, че трябва да бъдат предприети мерки, и в двата варианта да няма ощетени в очакванията си. Все едно при каква разлика“, допълни той. Манолов уточни, че разликите на база симулация, които са правени в новата формула за изчисления на пенсиите, превишават 3 до 5 %. Той поясни, че при една пенсия от 450 лв., тази разлика ще бъде около 20-тина лв.  \r\nГражданите да могат да избират формулата за пенсионирането си – за това призова  омбудсманът Мая Манолова . „Като национален омбудсман заявявам категоричната си позиция срещу новата формула за изчисляване на пенсиите, която по данни от Националния осигурителен институт ще ощети над 31% от гражданите, които се пенсионират след 1 януари 2019 г.“, обяви Манолова и посочи, че е алармирала за проблема още през октомври 2018 г. „В позицията си предупредих, че при изчисляване на размера на пенсиите, с проекта се предвижда да се вземат предвид само доходи след 1 януари 2000 г., вместо от 1997 г., т.е. от момента, когато реално действа електронният регистър на НОИ. По този начин гражданите освен с невъзможността за избор на най-благоприятни години след 1997 г., са лишени и от допълнително още три години осигурителен доход“, посочи тя. \r\nМанолова отбелязва, че по информация на НОИ през 2019 г. над 67 000 души ще придобият право на пенсия за осигурителен стаж и възраст, като от тях ощетени с по-ниски пенсии ще бъдат над 31%, или близо 21 000 души. Като решение на възникналия проблем тя предлага да се предостави възможност за гражданите да имат право на избор по коя формула да бъде определен размерът на пенсиите им. В случай, че не бъдат предприети законодателни промени за разрешаването на проблема, Манолова заяви, че ще сезира Конституционния съд. \r\nТемата коментира и  лидерът на БСП Корнелия Нинова , която заяви, че проблемът с пенсиите е сериозен, а не спекулация както обясняват от правителството. Нинова отбеляза, че Бойко Борисов заедно с АБВ и „Обединени патриоти“ провежда целенасочена и последователна политика, с която ощетяват пенсионерите и бъдещите такива. По думите ѝ макар сега премиерът да заявява, че не иска да има ощетени пенсионери, на два пъти по време на негово управление народните представители одобряват стъпки в тази посока – веднъж през 2015 г. с мнозинство от ГЕРБ и АБВ и втори път през 2018 г. от ГЕРБ и „Обединени патриоти“. Лидерът на БСП подчерта, че и двата пъти партията ѝ е гласувала против тази реформа. Председателят на ПГ на ГЕРБ Цветан Цветанов  отговори, че правителството полага максимални усилия българските пенсионери да получават по-достойни пенсии и посочи, че затова се полагат усилия за за борбата с корупцията и за това приходните агенции да си свършат работата. По думите му страната ни е в топ пет на държавите с икономически растеж в ЕС и това дава самочувствие на правителството да говори за ново 10-процентно увеличение на доходите в бюджетната сфера през 2020 г. Цветанов отбеляза, че за осемте години на ГЕРБ в управлението, партията е изпълнявала своя ангажимент да дава два пъти годишно добавки за най-ниските пенсии - за Коледа и за Великден. „Да, действително тя не е чак толкова голяма, но говорим за 100 млн. лв. ежегодно. Това означава, че за осем години по сто са 800 млн. лв“, обясни още Цветанов.  \r\nТой припомни, че заедно с „Обединени патриоти“ са поели ангажимента да има увеличение на най-ниските пенсии. „Знаете от 161 лв. пенсиите отидоха на 180 лв. Следващата стъпка беше 200 лв. и да можем да се придържаме и към тези проценти на увеличени в така нареченото Швейцарско правило“, коментира председателят на ПГ на ГЕРБ.", "date": "2019.03.19", "title": "Правителството пое ангажимент, че няма да има ощетени от новата формула за изчисляване на пенсиите (ОБЗОР)"}
{"url": "http://www.focus-news.net/news/2019/03/19/2636464/nikola-petrov-nao-rozhen-kam-momenta-e-nevazmozhno-prognoziraneto-na-malki-asteroidi-kakto-i-otklonyavaneto-na-golemite-ot-tehnite-traektorii.html", "text": "Към момента е невъзможно прогнозирането и проследяването на малки астероиди, както и отклоняването на големите от техните траектории. Това каза директорът на Националната астрономическа обсерватория „Рожен“ Никола Петров в интервю за  Агенция „Фокус“  във връзка с падналия метеорит над Берингово море. „Когато става въпрос за мънички, под мънички разбираме с размерите на автомобил, можем да ги видим едва няколко часа, до един – два дни преди да се сблъскат със земята. Прогнозирането, проследяването на такива астероиди преди да са навлезли в земната атмосфера, е невъзможно за нас да се случи“, посочи Петров. По думите му, ако това се случи, ще бъде случайно. „С тях не можем да се справяме, не можем да противодействаме. Що се отнася за големи от стотици метри и километри се разработват проекти и програми как ние бихме могли да ги отклоняваме от техните траектории. За момента все още това е невъзможно“, коментира той. „Идеята е след около 15 години вече да имаме технологичната възможност да отклоняваме опасните за нас астероиди и комети от техните пътища, така че да няма сблъсък със земята“, каза още Никола Петров.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.19", "title": "Никола Петров, НАО „Рожен“: Към момента е невъзможно прогнозирането на малки астероиди, както и отклоняването на големите от техните траектории"}
{"url": "http://www.focus-news.net/news/2019/03/19/2636458/afp-barnie-preduprezhdava-che-vsyako-zabavyane-na-brekzit-shte-ima-svoyata-tsena-za-es.html", "text": "Главният преговарящ на Европейския съюз предупреди, че удължаването на преговорите по Брекзит ще има „политическа и икономическа цена“ за блока, като призова Лондон да излезе с ясен план, съобщава  AFP . \r\nМишел Барние заяви, че когато лидерите на ЕС се срещнат, за да обсъдят всяко искане за отлагане на Брекзит след 29 март, те очакват министър-председателят Тереза Мей да обясни защо това ще помогне за порядъчен преход. \r\n„Дългото продължаване ... трябва да бъде свързано с нещо ново, нов елемент или нов политически процес“, каза Барние пред репортери, призовавайки Мей да осигури подкрепата на британския парламент за всяко искане. Превод и редакция : Калоян Пенков", "date": "2019.03.19", "title": "AFP: Барние предупреждава, че всяко забавяне на Брекзит ще има своята цена за ЕС"}
{"url": "http://www.focus-news.net/news/2019/03/19/2636468/stefka-todorova-dneven-tsentar-za-detsa-s-uvrezhdaniya-burgas-statusat-na-sotsialniya-rabotnik-v-balgariya-vse-oshte-ne-e-na-nuzhnoto-nivo.html", "text": "Статусът на социалния работник в България все още не е на нужното ниво. Това каза за  Радио „Фокус“ – Бургас  Стефка Тодорова, директор на Дневен център за деца с увреждания – Бургас по повод Деня на социалния работник. Според нея в последните години се залага повече на образованието, докато то функционира в тясна връзка със социалните звена. „Много студенти вече отказват да избират социалните специалности. Доколкото ми е известно в университетите е имало и нулеви години поради тази причина. Разликата между учители и социални работници стана голяма, а всъщност дейностите ни са свързани“, заяви Тодорова. Според нея търпението е най-важната черта, която трябва да притежава един социален работник, за да предоставя качествена социална услуга. „Децата ни даряват с обич, затова трябва да им се отвърне със същото. Специалистите трябва да имат голямо сърце и много търпение, тъй като работата им е много отговорна и, ако не работят по този начин, няма как да постигнат желаните резултати“, посочи Стефка Тодорова. \r\nМария ПОПЧЕВА", "date": "2019.03.19", "title": "Стефка Тодорова, Дневен център за деца с увреждания – Бургас: Статусът на социалния работник в България все още не е на нужното ниво"}
{"url": "http://www.focus-news.net/news/2019/03/19/2636457/ivaylo-kalfin-abv-spravedlivo-e-da-se-preizchislyavat-vsichki-pensii-kogato-se-povishava-minimalnata.html", "text": "Справедливо е да се преизчисляват всички пенсии, когато се повишава минималната. Това каза за обзорното предаване „Това е България“ на  Радио „Фокус“  Ивайло Калфин, министър на труда и социалната политика във второто правителство на Бойко Борисов и член на националното ръководство на АБВ. Той обясни, че ресурс за това има, ако държавата реши да не спестява от пенсионната система, а плаща същите пари като преди 5 години. Tова ще формира ресурс от около 1 млрд., който ще позволи преизчисляване на всички пенсии, обясни той. Според него пенсионната системата от 2015г. е много по-устойчива и справедлива от настоящата, при която се отчитат много несправедливости. \r\n„Половината от пенсионерите получават една и съща пенсия в размер на 200 лв. независимо дали са работили, или не са работили, дали са се осигурявали или не. Това е несправедливо. Пенсията трябва да отразява дохода и трудовият стаж. В момента това нещо не се случва и промените от 2018 г. не водят до повече справедливост. Когато се копира само минималната пенсия без да се преизчислят всички останали, справедливостта изчезва“, обясни той. Ивайло Калфин  каза още, че настоящият пенсионен модел страда от много дефицити, като уточни, че един от тях е проблема в демографията в страната. \r\nЦоня СЪБЧЕВА", "date": "2019.03.19", "title": "Ивайло Калфин, АБВ: Справедливо е да се преизчисляват всички пенсии, когато се повишава минималната"}
{"url": "http://www.focus-news.net/news/2019/03/19/2636470/kyustendil-zamestnik-ministar-tanya-mihaylova-vze-uchastie-v-grazhdanski-dialog-po-temata-za-obrazovanieto-v-grada.html", "text": "Заместник-министърът на образованието и науката Таня Михайлова взе участие в граждански диалог по темата за образованието в Кюстендил, предаде репортер на  Радио „Фокус” – Кюстендил . Тя присъства на граждански диалог в рамките на инициативата „Европа в нашия дом” в Парк-хотел „Кюстендил”. В дискусията участваха кметът на Община Кюстендил Петър Паунов, народните представители от Комисията по образованието и науката Ася Пеева и Борислав Борисов. В диалога по тема образование се включиха още областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска, общинският председател на структурата в Кюстендил Михаела Крумова. В препълнената зала присъстваха директори на учебни заведения и на детски градини, представители на Регионално управление на образованието в Кюстендил, представители на общините в региона, центрове за подкрепа и други. В рамките на събитието бяха дискутирани регионални и национални политики в сферата на образованието. Акцент беше поставен и върху европейската солидарност, благодарение на която се реализират значими инфраструктурни проекти в различните населени места.   \r\n„Заедно имаме една цел и тази цел е качественото образование. Не е необходимо да се убеждаваме, че качествената промяна се случва единствено и само чрез образование. Образованието е това, което от една страна може да осигури конкуренти кадри – хора, които знаят, могат и умеят. Качествените кадри са тези, които ще ни дадат възможност да осигурим една благоприятна среда за развитие на една икономика, чрез която да развиваме една икономика на високите доходи. Нашето образование е гаранция за икономически растеж и за по-високи доходи”, каза Таня Михайлова. Тя открои поставените краткосрочни и дългосрочни цели, но беше посочено, че в образователната система има два много важни центъра – ученик и учител, а всичко това може да се случва в една добра среда. Сред целите са високо образовани ученици, мотивирани учители, развитие на компетентностите и други. Професионалното образование и обучението също е приоритетна тема. Беше посочено, че осигуряват условия за подкрепа на преподавателите. Сред поставените въпроси от страна на участниците в диалога бяха неуважението и агресията от страна на родители на ученици към учителите, както и бъдещето на защитените училища и детски градини. \r\nВенцеслав ИЛЧЕВ", "date": "2019.03.19", "title": "Кюстендил: Заместник-министър Таня Михайлова взе участие в граждански диалог по темата за образованието в града"}
{"url": "http://www.focus-news.net/news/2019/03/19/2636466/kmetat-na-sofiya-yordanka-fandakova-spira-stroitelnite-deynosti-v-zonata-okolo-pl-al-nevski-zaradi-nekachestveno-izpalnenie-obzor.html", "text": "Кметът на София Йорданка Фандъкова спира строителните дейности в зоната около пл. „Ал. Невски“ заради некачествено изпълнение. „Спирам строителните дейности в зоната около пл. „Ал. Невски“, докато изпълнителят на ремонта „ПСТ Груп“ не отстрани некачествено извършени дейности, констатирани многократно. До отстраняване на забележките не спира да тече срокът за изпълнение на договора. Надявам се, че това ще накара изпълнителя най-накрая да си свърши качествено работата и да мобилизира нужния ресурс от работници“, обяви Фандъкова по време на проверка на градинката „Св. Климент Охридски“ заедно с главния архитект на София арх. Здравко Здравков и зам.-кметът Дончо Барбалов.  Йорданка Фандъкова  съобщи, че ще задейства клауза от сключения с изпълнителя договор, според който при констатиране на некачествено изпълнение възложителят може да спре изпълнението на договора до отстраняването на тези забележки. Отстраняването на нарушенията е за сметка на изпълнителя и не води до спиране на срока за изпълнение на договора, като не може да служи за основание за удължаването му. Кметът поясни, че задействането на тази клауза е предпоследната фаза преди спирането на проекта и с това Столична община заявява че няма да допусне да се плащат пари за недобре свършена работа. По думите на Фандъкова твърдението, че в този вид градините „Кристал“, „Св. Климент Охридски“ и части от тротоарите по ул. „Московска“ и бул. „Васил Левски“ са „напълно готови“ е абсурдно, а отказът да се отстранят установените дефекти е недопустим. „Категорично няма да подпишем Акт 15 за приемане на обектите в този вид, както иска изпълнителят“, обяви кметът на София. „С много усилия сме защитили за цялостни ремонти на централната градска част на София европейски средства по ОП „Региони в растеж“ и няма да допуснем те да бъдат давани за лошо свършена работа“ посочи също Фандъкова. Главният архитект на Столична община Здравко Здравков  допълни, че установените забележки в ремонта на градинката „Св. Климент Охридски“ в столицата не са проектантска грешка, а грешка на изпълнителя. „Имаме поредица от забележки. Има разминаване в зануляването на фугите. Направихме бележка по отношение на монтирането на обрушени елементи, които трябваше да бъдат подменени. Очевидно те не са подменени и са замазани с материал, който е чист теракол. Би трябвало да се използва материал, който е за външна употреба. Убеден съм, че всяка една от тези плочки трябва да бъде проверена наново и да бъде подменена. Контактната зона със съществуващите бордюри в момента отново е наплескана с циментова замазка, не знам какъв е материалът. Това, че не са изрязани елементите по периферията е изключително недобро изпълнение“, поясни той. Арх. Здравков уточни, че проектант, надзорник и строител трябва да седнат на една маса и да преглеждат забележките една по една и цялата нивелация. „Много са далеч строителите от акт 15, а в същото време в четвъртък ми изпращат покана да подпиша служебно акта. Категорично това няма да се случи, защото в този случай аз като главен архитект съм от страната на възложителя и ще държим да бъдат спазени всички тези забележки“, обясни арх. Здравков. Той изрази надежда да има мобилизация в градинката, за да може да се отстранят всички забележки.  Заместник-кметът на Столична община Дончо Барбалов  подчерта, че никой не трябва да се съмнява, че ще бъдат наложени неустойки на строителя при некачествено изпълнение. На въпрос дали фирмата ще бъде извадена от списъците за обществени поръчки, след като има нарушения на договора, Барбалов заяви, че първо трябва да приключи договорът. „Това експертите по Закона за обществените поръчки могат да кажат“, допълни още заместник-кметът.  „Фокус“ припомня:  Строителната площадка за зона 4 беше открита на 2 юни 2018 г. Срокът за изпълнение по договор е 365 календарни дни. До момента обектът е спиран за 49 дни през зимните месеци, като изпълнителят има претенции за още 17 дни, които се проверяват. При неспазване на срока по договор изпълнителят дължи неустойка от 178 хил. лв. на ден, с максимален размер на глобата – 3,577 млн. лв. Допълнително при некачествено изпълнение санкцията за изпълнителя е 894 хил. лв. Парите за ремонта са осигурени от оперативна програма “Региони в растеж” 2014-2020 г със съфинансиране от Столична община. Проектът се извършва в няколко етапа като се очакваше да започне този месец и обновяването на настилките на пл. „Ал. Невски“ и Народното събрание. Изпълнението на проекта включва също така частично пренареждане на жълтите павета, обновяване на зелените площи, трансформация на пространството зад Военния Клуб, подобрения в градинката пред църквата „Св. София“, обновяване на участъка от ул. „Париж“ (между ул. „Московска“ и бул. „Цар Освободител), устройване на съвременно енергоефективно улично осветление и изграждане на Wi-Fi зони.  \r\nТеодора ПАТРОНОВА", "date": "2019.03.19", "title": "Кметът на София Йорданка Фандъкова спира строителните дейности в зоната около пл. „Ал. Невски“ заради некачествено изпълнение (ОБЗОР)"}
{"url": "http://www.focus-news.net/news/2019/03/19/2636473/izvestiya-zashto-na-egipet-sa-mu-neobhodimi-su-35i.html", "text": "Египет продължава да се връща към основите: след дълъг период на оборудване на военновъздушните сили с предимно западна техника, военното ръководство на страната преориентира посоката при снабдяването. Медиите съобщиха за сключването на договор за доставка на „повече от 20“ изтребители Су-35, предава в. „ Известия . \r\nЕгипет традиционно е бил внимателен към военновъздушните си сили, отстъпвайки на Турция, Израел и Саудитска Арабия по отношение на оборудването. Дълго време, от средата на 50-те до средата на 70-те години, СССР е бил основният доставчик на съвременни самолети в тази страна. След решението на Ануар Садат да се преориентира към сътрудничество със Запада, Египет получи предимно американско и западноевропейско оборудване, въпреки че съветските машини останаха в експлоатация. \r\nВръщането към сътрудничеството с Москва започна в началото на века с придобиването на модерни системи за противовъздушна отбрана от ново поколение, но това сътрудничество получи наистина силен тласък още през 2010 г., след „Арабската пролет”, когато новото военно ръководство на Египет сключи няколко големи договора за доставка на руски оръжия. \r\nОт броя на авиационните договори можем да си припомним споразумения за доставка на хеликоптери Ка-52 на стойност над 1 милиард долара и изтребители МиГ-29М2 - над 2 милиарда долара. Според източници на „Известия“ в отбранителната промишленост, Египет обмислше възможността за придобиване на допълнителна партида от МиГ, но в крайна сметка е избран Су-35 като машина от по-висок клас и очевидно с по-добре оборудван. \r\nНай-интересното в настоящия процес на преоборудване на египетските въоръжени сили е, че Кайро развива сътрудничество с Москва, въпреки затягането на политиката на санкции на САЩ, което вече е довело до трудности при изпълнението на редица договори, както в Близкия изток, така и в други региони на планетата. \r\nЕкспертите отбелязват, че една от основните причини за тази политика на египетското ръководство, включително президента на страната Абдел Фатах Ал-Сиси, може да бъде недоверие към САЩ, след като американската администрация отказа да подкрепи тогавашния египетски президент Хосни Мубарак по време на „Арабската пролет“. \r\nНаличието на Су-35С в състава на военновъздушните сили ще позволи на Египет да запази място сред собствениците на най-напредналите ВВС в Близкия изток, особено когато Саудитска Арабия получи по-модерни версии на F-15 от тези, които разполагат военновъздушните сили на САЩ, а Израел вече въведе първия си F-35. \r\nЕгипет стана третата страна, сключила договор за Су-35: преди него, тази машина взеха Китай и Индонезия, докато за този договор срещу Китай бяха наложени американски санкции.  \r\nВ случая с индонезийския договор възможността за прилагане на американските санкции също беше обсъждана дълго време, но в крайна сметка лидерите на страната не отмениха сделката: очаква се Джакарта да получи първите машини в края на 2019 г. - началото на 2020 година. \r\nОчаква се следващите купувачи на Су-35 да са Алжир, който вече има няколко дузини изтребители Су-30МКИ (А) като част от военновъздушните сили и Иран, където срокаът за ограничения за снабдяване на редица оръжейни системи в страната изтича през 2020 година. Освен това Пакистан проявява интерес към Су-35, което е разбираемо, като се има предвид, че той е единственият наистина модерен тежък многофункционален изтребител, който Пакистан може да получи без сериозни политически проблеми. Превод и редакция : Калоян Пенков", "date": "2019.03.19", "title": "„Известия“: Защо на Египет са му необходими Су-35?"}
{"url": "http://www.focus-news.net/news/2019/03/19/2636472/blagoevgrad-potushen-e-pozharat-v-rayona-na-selo-parvomay.html", "text": "Потушен е пожарът в района на село Първомай, община Петрич. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие. По думите му огънят е обхванал площ около 200 дка. Инж. Дамянов посочи, че през деня силният вятър е възпрепятствал дейността по овладяването на пожара, но към този момент има само тлеещи дървета. Той коментира, че пожарът е възникнал далеч от къщите и хората. „Категорично няма опасност за населението и неговото имущество“, заяви инж. Дамян Дамянов. Той добави, че екипите ще бъдат на място през цялата нощ и утре ще има по-точна информация, като допълни, че към този момент няма място за притеснение и тревога относно риска от възобновяване на пожара.  \r\nДенис НИКИФОРОВ", "date": "2019.03.19", "title": "Благоевград: Потушен е пожарът в района на село Първомай"}
{"url": "http://www.focus-news.net/news/2019/03/19/2636474/stara-zagora-obshtina-kazanlak-i-mladezhkiyat-obshtinski-savet-organizirat-sastezanie-pod-nadslov-strategat-na-22-mart.html", "text": "Младежкият общински съвет, съвместно с Община Казанлък, организира състезание под надслов „Стратегът”, ориентирано към средните училища, професионалните гимназии, неправителствени организации и сдружения в Казанлък. Това каза за  Радио „Фокус”  заместник-кметът на Казанлък Лилия Цонкова. Тя поясни, че целта на инициативата е да се запознаят младите жители на община Казанлък с приоритетите в развитието на младежките дейности. „Състезанието ще даде нови, свежи и актуални идеи за развитието на младите и ще привлече нови членове към Младежкия общински съвет на Казанлък”, заяви Цонкова. \r\nЗа състезанието всяко училище или сдружение трябва да сформира екип от трима участници на възраст от 15 до 29 години – един стратег и двама помощници. Съревнованието ще се проведе в три кръга: представяне на екипа, разработване и защита на програма по приоритетни области, заложени в Плана за младежки дейности на Община Казанлък, и въпроси от журито и публиката. \r\nПобедителят и неговият екип ще получат грамота и плакет, както и право на членство в Младежкия общински съвет без да минават предварителен подбор. Стратегът ще получи и възможността да работи и реализира своята програма през предстоящия мандат на организацията. Всички участници в инициативата ще получат грамоти. \r\nСъстезанието ще се проведе от 14.00 на 22 март в сградата на Младежкия дом.  \r\nСлавяна ГАЙДАРОВА", "date": "2019.03.19", "title": "Стара Загора: Община Казанлък и Младежкият общински съвет организират състезание под надслов „Стратегът” на 22 март"}
{"url": "http://www.focus-news.net/news/2019/03/19/2636469/ministerstvoto-na-turizma-ochakva-leten-sezon-s-predizvikatelstva-zaradi-spad-na-ranni-zapisvaniya-ot-nyakoi-pazari-obzor.html", "text": "2018 г. e една от най-успешните за българския туризъм в цялата му история. Реализирани са общо 27 млн. нощувки в местата за настаняване с 10 и повече легла, от които 9 млн. са на българи, като за първи път преминахме границата от 9 млн. чуждестранни туристи (над 9,2 млн. такива визити). Това заяви министърът на туризма Николина Ангелкова, откривайки заседанието на Националния съвет по туризъм в София. Тя припомни, че след създаването на самостоятелното Министерство на туризма са постигнати рекордни резултати спрямо 2015 г. - 31% ръст на посещенията на чуждестранни туристи и 34% увеличение на приходите от международен туризъм. „Това ни поставя пред нови предизвикателства тази и следващата година, имайки предвид динамиката на сектора и международната конкуренция, като налага да вземаме мерки поне в две посоки“, посочи тя. „На първо място по отношение на законодателството, за да се гарантира качеството на продукта и, второ, за развитието на разнообразни видове туризъм освен зимен и летен“, коментира Ангелкова. Тя изтъкна, че целта е да се утвърди България като целогодишна дестинация, насочвайки услугите към различни категории туристи. Министерството на туризма има подкрепата на здравния министър Кирил Ананиев да се разработи целева политика, така че базата на балнео- и СПА центровете в малките населени места да се използва рационално и да не се руши. „Положихме огромни усилия да се реализира ЕСТИ. Ние като министерство сме създали план-график за обучения на хората, които трябва да я прилагат, за да сме сигурни, че системата ще е пълна“, заяви министър Ангелкова. Тя подчерта, че след октомври министерството ще бъде безкомпромисно, ако местната власт и бизнесът не изпълняват нужното, за да регистрират туристи и нощувки. По думите й системата ще помогне да се правят много анализи, например за профила на туриста, за прогноза за приходите и др., което ще е от полза за всички.  \r\n„Подготвените подзаконови нормативни актове са в унисон с политиката на кабинета за намаляване на административната тежест – специализираните наредби за категоризацията, за СПА и уелнес центровете, за изискванията за плувните басейни и аквапарковете към местата за настаняване и др.“, посочи Николина Ангелкова и уточни, че това ще гарантира сигурност на посетителите и високо качество на услугите. „Стриктно се следи дейността на туристическите фирми за спазване изискванията на Закона за туризма и при несъответствие се вземат спешни мерки. Над 350 туроператора и около 50 туристически сдружения вече са заличени от регистъра, защото нямат дейност“, каза министър Ангелкова. Тя се спря и на друга важна за министерството и отрасъла тема – стопанисването на морските плажове. „Предстои промяна на Закона за устройството на Черноморското крайбрежие. Предвиждат се санкции като превенция срещу нарушения върху ивиците“, съобщи министърът. „При нерегламентирана търговска дейност на неохраняем плаж глобата е до 50 хил. лв. За нерегламентирано събиране на такси на неохраняем плаж санкцията е до 20 хил. лв. и сигнализираме КЗП“, предупреди министър Ангелкова и обърна внимание, че с цел опазването им са предвидени и санкции за унищожаване на дюни. От 2015 г. досега приходите от концесиониране на плажовете са се повишили от 13 млн. лв. до 18,2 млн. за 2018 г. „Тази година ще е изключително трудна заради силната конкуренция в региона“, посочи още министър Ангелкова. „Има известен спад в ранните записвания за лятото за пазар Русия и Германия. Малък е ръстът на полетите за Бургас, но се очаква те да са по-малко във Варна“, коментира министърът. Тя обяви, че министерството поставя акцент върху таргетираната реклама към основните пазари. „Искаме да задържим постигнатото и с малки стъпки да се опитаме да го надграждаме. Заедно с националните курорти се подготвят и инвестиционни форуми, за да се превърнат в центрове за конгресен туризъм и да разширят крилата на сезоните“, коментира Николина Ангелкова.  \r\nЗам.-председателят на УС на Националния борд по туризъм Мартин Захариев поздрави министерството с постиженията в иновациите и го нарече дигитален отличник. Той припомни, че туристическата администрация първа въведе електронната идентификация и че всички ведомства могат да се поучат от нея.", "date": "2019.03.19", "title": "Министерството на туризма очаква летен сезон с предизвикателства заради спад на ранни записвания от някои пазари (ОБЗОР)"}
{"url": "http://www.focus-news.net/news/2019/03/19/2636476/silvena-gospodinova-bdchr-utre-tryabva-da-stanat-yasni-pobeditelite-v-konkursa-za-maket-na-estestven-voden-obekt-i-elektronna-kartichka-s-poslanie-na-tema-nikoy-ne-ostavya-za-sebe-si.html", "text": "Утре трябва да станат ясни победителите в ученическия конкурс за изработването на макет на естествен воден обект и електронна картичка с послание на тема „Никой не оставя за себе си“. Инициативата е на Басейнова дирекция „Черноморски район“ (БДЧР) - Варна и Регионална инспекция по околната среда и водите - Шумен. Това съобщи за  Радио „Фокус“ - Варна  Силвена Господинова от БДЧР - Варна. Конкурсът се провежда във връзка със Световния ден на водата – 22 март. В него са се включили над 100 деца. Сред тях има представители не само от Варна, но и от Каварна, Шумен, Търговище, Смядово, село Пет могили, Хасково и Плевен. Всички ученици, които са се включили в инициативата ще бъдат наградени с грамоти. „Електронните картички бяха изготвени изцяло от мултимедийните представи на участниците. Имаше и такива, в които е вложено много творчество. Направени са като електронни рисунки“, обясни Силвена Господинова. Според нея конкурсът е провокирал всички ученици да се замислят, че водата е уязвим природен ресурс. Той трябва да бъде пазен, защото не е даденост, от която хората да се възползват в максимален размер. \r\nДиана СТОЕВА", "date": "2019.03.19", "title": "Силвена Господинова, БДЧР: Утре трябва да станат ясни победителите в конкурса за макет на естествен воден обект и електронна картичка с послание на тема „Никой не оставя за себе си“"}
{"url": "http://www.focus-news.net/news/2019/03/19/2636478/parvan-simeonov-galap-interneshanal-bsp-tragva-na-evroizborite-chrez-govorene-za-lichnosti-dokato-gerb-s-partiyni-voynitsi.html", "text": "БСП тръгва на евроизборите чрез говорене за личности, докато ГЕРБ - с партийни войници. Това каза за обзорното предаване „Това е България“ на  Радио „Фокус“  политологът и изпълнителен директор на социологическата агенция „Галъп Интернешънъл“ Първан Симеонов. По думите му предимството на БСП пред ГЕРБ е, че могат да водят разговори за личностите. „ГЕРБ мислят обратно – те не мислят толкова за личности, а за партийни войници, за еврохора. И те са прави, и БСП са прави. Две различни визии-  едната казва „Личности, ярки, протестни“, докато другите казват „Ние побеждаваме, ние сме хармонични и уравновесени, за европейски избори даваме европейски личности, водим в социологията - предлагаме партийни хора“. Между двете визии ще има сблъсък. Българите сме по- настроени да гласуваме за личности, има много доказателства. Ако БСП успее да се възползва от това, че има мрежа от много по-ярки личности, в сравнение с ГЕРБ, може да има успех“, обясни политологът. Първан Симеонов допълни, че ГЕРБ биха имали успех, ако усетят, че партийно-евро-подходът е безличен за хората. Той припомни президентските избори през 2016 г., на които ГЕРБ кандидатираха, по думите му, партиен борец, а БСП номинира непартийна, но личностна фигура.  \r\nЦоня СЪБЧЕВА", "date": "2019.03.19", "title": "Първан Симеонов, „Галъп Интернешънъл“: БСП тръгва на евроизборите чрез говорене за личности, докато ГЕРБ - с партийни войници"}
{"url": "http://www.focus-news.net/news/2019/03/19/2636477/sport-bivsh-vratar-na-levski-se-klasira-na-finala-za-kupata-na-shvetsiya.html", "text": "Отборът на Ескилстуна се класира на финала за Купата на Швеция, след като отстрани шампиона АИК. Тимът, в който играе бившият вратар на Левски Михаил Иванов отстрани АИК с резултат 6:5 след изпълнение на дузпи. Редовното време на срещата завърши при резултат 1:1. Другият финалист е отборът на Хекен, а мачът за трофея ще се изиграе на 30 май.", "date": "2019.03.19", "title": "Спорт: Бивш вратар на Левски се класира на финала за Купата на Швеция"}
{"url": "http://www.focus-news.net/news/2019/03/19/2636495/veliko-tarnovo-72-godishen-mazh-izpadnal-v-mozachna-smart-v-mobal-d-r-stefan-cherkezov-stana-donor-na-cheren-drob.html", "text": "72-годишен мъж, изпаднал в мозъчна смърт в Реанимацията на МОБАЛ „Д-р Стефан Черкезов“ във Велико Търново, стана донор на черен дроб, съобщиха от  лечебното заведение . Мъжът е и бил приет в интензивното отделение на областната болница в неделя с тежък мозъчен кръвоизлив. Въпреки усилията на лекарите, вчера е изпаднал в мозъчна смърт. В този изключително труден момент, близките му са взели благородното решение да дарят органите му и по този начин да бъдат спасени други човешки животи. \r\nРано тази сутрин екип на ВМА беше транспортиран със самолет C-27J „Spartan“ от транспортна авиогрупа Враждебна на Военновъздушните сили до летището в Горна Оряховица. Експлантацията на органите беше извършена в МОБАЛ „Д-р Стефан Черкезов“ – Велико Търново. \r\nТрансплантацията на черния дроб, продължи 5 часа и беше извършена във Военномединската академия в София от екипа на проф. д-р Никола Владов, д.м.н., ръководител на Клиника по чернодробно-панкреатична хирургия и трансплантология. Проф. д-р Владов, заяви, че в момента реципиентът е в добро състояние. \r\nЕкипът на ВМА благодари и на колегите си от Великотърновската болница за доброто сътрудничество, както и на екипите на Военновъздушните сили за бързата и своевременна реакция във всяка донорска ситуация. \r\nОт началото на 2019 година, това е първа успешно реализирана донорска ситуация в България. \r\nОт своя страна координаторите по донорство за област Велико Търново, д-р Сибила Маринова и д-р Ваня Лъчезарова, както и ръководството на МОБАЛ „Д-р Стефан Черкезов“, благодарят на близките на 72- годишния мъж, които въпреки тежката загуба, взеха решение за донорство.", "date": "2019.03.19", "title": "Велико Търново: 72-годишен мъж, изпаднал в мозъчна смърт в МОБАЛ „Д-р Стефан Черкезов“, стана донор на черен дроб"}
{"url": "http://www.focus-news.net/news/2019/03/19/2636479/nimh-maksimalnite-temperaturi-utre-shte-badat-mezhdu-15-i-20-na-mesta-v-yugoiztochnata-polovina-ot-stranata-shte-ima-prevalyavaniya-ot-dazhd.html", "text": "През нощта над Западна България ще е предимно ясно, а над останалите райони облачността ще е значителна. Това съобщи за  Агенция \"Фокус\"  Боряна Маркова, дежурен синоптик в  Националния институт по метеорология и хидрология  (НИМХ). В сутрешните часове на места, главно в източните райони, видимостта ще е намалена. Минималните температури ще са предимно между 3° и 8°. Утре облачността ще се увеличава и вплътнява и на места в югоизточната половина от страната ще има превалявания от дъжд. Вятърът ще се ориентира от север-североизток и ще е до умерен. С него ще нахлува сравнително студен въздух и температурите слабо ще се понижат. Максималните ще са между 15° и 20°. \r\nПо Черноморието облачността ще е значителна. На отделни места ще превали слаб дъжд. Ще духа слаб до умерен вятър от север-североизток. Максималните температури ще са 10°-13°. Температурата на морската вода е 8-9°. Вълнението на морето ще е около 2 бала. \r\nНад планините ще е предимно облачно. На много места ще има слаби валежи от дъжд, над 1800 метра – от слаб сняг. Ще духа слаб до умерен вятър от север-североизток. Максималната температура на височина 1200 метра ще е около 8°, на 2000 метра - около 1°. \r\nВ четвъртък над Западна и Централна България облачността ще бъде предимно значителна. На места там ще има превалявания от дъжд. Ще продължи да духа слаб до умерен север-североизточен вятър. Дневните температури ще са предимно между 13° и 18°, сутрешните – между 3° и 8°. В петък валежи са малко вероятни. Облачността ще се разкъса и ще намалее до предимно слънчево. В събота по-значителна ще бъде облачността над източната половина от страната, на запад ще бъде предимно слънчево. Ще е почти тихо. Минималните температури ще са между 1° и 6°, дневните - предимно между 16° и 21°.", "date": "2019.03.19", "title": "НИМХ: Максималните температури утре ще бъдат между 15° и 20°, на места в югоизточната половина от страната ще има превалявания от дъжд"}
{"url": "http://www.focus-news.net/news/2019/03/19/2636461/ivaylo-kalfin-abv-postoyannata-smyana-na-formulata-na-izchislyavane-na-pensiite-sazdava-nedoverie-kam-pensionnata-sistema.html", "text": "Постоянната смяна на формулата на изчисляване на пенсиите създава недоверие в обществото. Това каза за обзорното предаване „Това е България“ на  Радио „Фокус  , Ивайло Калфин, министър на труда и социалната политика във второто правителство на Бойко Борисов и член на националното ръководство на АБВ. Той допълни, че формулата за изчисляване на пенсиите от 2015, по времето на която той е бил социален министър, не е ощетила хората. Според него големите проблеми в пенсионната система идват с приетите през декември 2018-та без обществено обсъждане изменения. По думите му формулата от 2015г. не е различна от тази, която работи от 2000 г.  \r\n„Просто беше подобрена. Това, което се промени сега, освен трите години от 1997 г. до 2000 г., които, по неизвестни за мен причини, отпаднаха от стажа, и което трябва да се върне – поне това ако е положително от срещата при премиера днес, е добре. Имаше още няколко големи проблеми. Единият е свързан със запазването на тавана на пенсиите за всички. Новите пенсионери не трябваше да имат таван от тази година и много хора разчитаха на това.  Другата голяма промяна е свързана с коефициента за тежест на година стаж, който трябваше много плавно да нараства, докато стигне 1,5, за да може пенсията в България, както е в развитите държави, да бъде 70% от дохода, който човек е имал, като се пенсионера“, каза още бившият социален министър.  \r\nИвайло Калфин допълни, че сега всеки колкото и голяма заплата да получава, 40% от заплата е пенсия. Това са промени от края на 2018 г., които ощетяват пенсионерите, за сметка на спестени ресурси в държавата.  \r\nЦоня СЪБЧЕВА", "date": "2019.03.19", "title": "Ивайло Калфин, АБВ: Постоянната смяна на формулата на изчисляване на пенсиите създава недоверие към пенсионната система"}
{"url": "http://www.focus-news.net/news/2019/03/19/2636496/krasimira-anastasova-kmet-na-dolni-chiflik-predvizhdame-videonablyudenie-v-selata-s-nereglamentirani-smetishta.html", "text": "Предвижда се изграждане на видеонаблюдение в села на територията на община Долни чифлик, в които има нерегламентирани сметища. Така местната администрация ще следи за нарушители. Това каза в интервю за  Радио „Фокус“ – Варна  кметът на Долни чифлик Красимира Анастасова. „Стараем се да почистваме нерегламентираните сметища, когато се образуват такива и когато има сигнали от гражданите“, обясни тя. Кметът на Долни чифлик допълни, че всички отпадъци от общината в момента се извозват в депото в село Езерово за преработка, което съответно оскъпява и услугата. „За съжаление наистина има и недобросъвестни наши съграждани, които си позволяват нерегламентирано да изхвърлят отпадъци“, коментира още Красимира Анастасова. Тя допълни, че Общината се старае да извозва и отпадъците от почистването на дворовете и земеделските земи. Засега не е подавана информация от Регионалната дирекция „Пожарна безопасност и защита на населението“ за сериозни инциденти, свързани с палене на сухи треви и стърнища в община Долни чифлик. \r\nАтанасова съобщи също, че в двора на бивша детска градина в Долни чифлик предстои да бъде изградена голяма детска площадка с нови люлки и пързалки за най-малките деца, на възраст между 2 и 6 години. По думите й идеята за проекта е възникнала наскоро, но вече се водят преговори с фирма за закупуване на  уреди за игра и пейки за майките. „Намерихме едно място, в което можем да създадем на най-малките ни съграждани подходящи условия за игра. Мястото е по-закътано. Това ще се случи с общински средства. Надявам се през май да можем да открием тази детска площадка. Общо взето, и с помощта и на социалното ни предприятие, и с наш труд и средства, ще бъде направено едно екологично кътче за най-малките“, добави Красимира Анастасова. Тя отбеляза, че необходимостта от подобна зона е голяма, защото в града има много деца точно в тази възраст. Кметът на Долни чифлик каза още, че Общината е кандидатствала с два проекта към Предприятието за управление на дейностите по опазване на околната среда (ПУДООС) за изграждане на детски площадки. С общински средства се предвижда да се извърши опресняване и отремонтиране на съществуващите места за игра, където има възникнали проблеми. \r\nДиана СТОЕВА", "date": "2019.03.19", "title": "Красимира Анастасова, кмет на Долни чифлик: Предвиждаме видеонаблюдение в селата с нерегламентирани сметища"}
{"url": "http://www.focus-news.net/news/2019/03/19/2636497/kardzhali-hristo-shopov-i-liliya-maravilya-shte-gostuvat-v-kardzhali-s-postanovkata-vsyaka-godina-po-sashtoto-vreme.html", "text": "Христо Шопов и Лилия Маравиля ще представят в Кърджали постановката „Всяка година по същото време“. Това каза за  Радио „Фокус“  зам.-директорът на Драматично-куклен театър-Кърджали Антоанета Делчева. От 19.00 часа на 16 април в театъра любителите на изисканите диалози ще могат да се срещнат с интерпретацията на известния български актьор и партньорката му на пиесата на Бърнард Слейд. Режисьор е Георги Михалков, преводът и адаптацията са на Андрей Аврамов, продуцент е Лилия Грънчарова.  \r\nГостуването е част от мащабното национално турне на Христо Шопов и Лилия Маравиля с „Всяка година по същото врме\". Това е  новият съвместен проект на Христо Шопов и Лилия Маравиля. „Всяка година по същото време“ е история, наситена с палитрата на всички човешки емоции и състояния“, информира брошурата за премиерата. „ \r\nДарина ДЕЕНИЧИНА", "date": "2019.03.19", "title": "Кърджали: Христо Шопов и Лилия Маравиля ще гостуват в Кърджали с постановката „Всяка година по същото време“"}
{"url": "http://www.focus-news.net/news/2019/03/19/2636498/parlamentskaya-gazeta-nespokoynata-sarbiya.html", "text": "В материал озаглавен „Неспокойната Сърбия“ изданието на Федералното събрание на Руската федерация  “Парламентская газета“  разглежда ескалацията на протестите в Белград през последния уикенд. Агенция „Фокус“ представя материала  без редакционни промени, като мненията и изразените позиции са на автора и агенцията не носи отговорност за тях. \r\nВ нощта от събота до неделя вътрешнополитическата ситуация в Сърбия значително се влоши. Масовите демонстрации, провеждани постоянно в страната от декември миналата година, внезапно станаха по-агресивни. Протестиращите, водени от опозиционери, лидерът на проруската партия „Двери”, Бошко Обрадович и бившият кмет на Белград Драган Джилас, нахлуха в офиса на Държавната телевизионна и радио компания РТС и поискаха да им бъде предоставено ефирно време. Няколко часа по-късно те направиха опит да обсадят резиденцията на президента Александър Вучич. \r\nПравоприлагащите органи успяха да запазят ситуацията под контрол. Специалните части на жандармерията успешно отстраниха демонстрантите от телевизионния център и не им позволиха да проникнат в президентската резиденция. Въпреки това, страстите в града не са затихнали. Хората все още се събират в центъра на Белград. За нападение срещу полицията бяха задържани седем души. \r\nВъпреки случващото се, президентът Александър Вучич се чувства доста уверен. В обръщението си към хората той потвърди факта на нахлуване на опозицията в телевизионния център, но заяви, че \"ние не сме жени от телевизията, за да бъдем заплашени\". На 17 март Сърбия традиционно си спомня за загиналите и пострадалите в резултат на албанския погром в Косово и Метохия през 2004 година. \r\nПротестите в Сърбия срещу вътрешната политика на държавния глава продължават вече три месеца, но това практически не се показва нито по радиото, нито по телевизията. Властите не коментират исканията на протестиращите и подчертават, че опозицията – това са политически маргинали, преминали всички възможни граници. Противниците на властите твърдят, че резултатите от гласуването са били фалшифицирани и в такава ситуация те трябва да имат право да изразяват мнението си по политически и икономически въпроси чрез водещите медии. \r\nОсновните лозунги на протестиращите са за оставката на президента Александър Вучич, министър-председателя Ана Брнабич и лидера на парламента Мая Гойкович, както и отварянето на телевизията към опозицията и началото на открити дебати за ситуацията в страната. За 13 април вече бяха насрочени нови демонстрации, които бяха съгласувани с властите. Очаква се, че поради „легалния“ им статут много повече хора могат да се присъединят към тях. \r\nЕкспертите казват, че причината за действията на опозицията е политическият курс на Вучич, който се фокусира върху сближаването със Запада. Бошко Обрадович и Драган Джилас, двамата основни лидери на най-голямата опозиционна коалиция за Сърбия, която е основната движеща сила на протестите, смятат, че Белград не трябва да търси начини за интегриране с Европейския съюз и да се присъедини към НАТО. Въпреки това, заобиколена от всички страни от държави, принадлежащи към тези организации, за страната е изключително трудно да изгради своята икономика. \r\nВъпреки че гръбнакът на протеста се формира от недоволни от сближаването на Сърбия със Запада и противопоставянето на Вучич, те по-скоро помагат на Запада, заяви политическият анализатор Владимир Зотов. \"Сърбия вече има опит с подобни протестни демонстрации\", каза той. \"Подобна е ситуацията през 2000 година, когато Милошевич беше свален, преди това, по време на бомбардировките на НАТО и след това, от 2008 до 2012 г., когато ставаше дума за Косово.\" \r\nТрябва да се знае обаче, че “Съюзът за Сърбия” далеч не представлява цялата опозиция в страната. Що се отнася до външните фактори, сега всички говорят за признаването на Косово от Сърбия, затова много международни играчи се интересуват от влияние върху политическия живот на Сърбия, включително Запада, представен от Австрия, Германия и САЩ. Ако властите на републиката имат план за локализиране на този протест, тогава Сърбия ще остане повече или по-малко стабилна, отбеляза политологът. \r\nНеделните протести в Белград бяха доста разхвърляни. Според информация на  журналисти, присъстващи на протеста пред президентството, активистите първо пробиха кордона около президентския дворец и като че ли искаха да го нахлуят, а след това решиха да отцепят сградата и да не пуснат президента Александър Вучич да излезе от нея. Въпреки това държавният глава лесно успя да напусне резиденцията. На раздяла той дори махна с ръка на участниците в протеста, които не реагираха на „бягството“ на обсадения политик. \r\nВ същото време, по време на митинга,който вървеше паралелно, според кореспондента на ТАСС, лозунгите постоянно се променяха: протестиращите искаха оставката на правителството и президента, след което призоваха държавния глава да излезе и да се обърне към хората. В същото време една от целите на участниците първоначално беше да не позволят на президента да се обърне към нацията  \r\nСръбската икономика преминава през трудни времена: безработицата достига 25%, а средната работна заплата за 2018 г. е 46 хил. динара, което е около 760 лева. Но освен това много хора са недоволни, че според тях президентът Вучич и неговата Прогресивна партия са узурпирали властта. \r\nВсичко това се случва на фона на преговорите между Белград и Прищина относно признаването на независимостта на Косово. Въпреки това напредъкът в тях все още не е видим. В навечерието на новата година Косово наложи 100% мито върху сръбски стоки, което естествено се възприема в Белград като неприятелска стъпка. Но най-важното е, че през декември миналата година косовският парламент обяви началото на създаването на армията на Косово. В резултат на това преговорите, които се провеждат чрез посредничеството на Европейския съюз, бяха напълно замразени.  Юлиян Марков", "date": "2019.03.19", "title": "„Парламентская газета“ : Неспокойната Сърбия"}
{"url": "http://www.focus-news.net/news/2019/03/19/2636499/elitsa-petrova-institut-po-ribni-resursi-varna-predstoi-spasenite-na-letishte-sofiya-evropeyski-zmiorki-da-badat-pusnati-v-estestven-vodoem.html", "text": "Предстои спасените на Летище „София“ европейски змиорки да бъдат пуснати в естествен водоем. Това каза в интервю за  Радио „Фокус“ – Варна  доц. д-р Елица Петрова, директор на Института по рибни ресурси във Варна. Тя съобщи, че въпреки големия брой змиорки, които са пристигнали мъртви във Варна, оцелелите са стабилизирани и вече са в добро общо състояние. През февруари на Летище „София“ бяха конфискувани 90 кашона с европейски змиорки от вида анкуила анкуила. Част от тях бяха настанени в Аквариума във Варна, а други бяха откарани в акваферма. Според доц. д-р Елица Петрова змиорките вече са стабилизирани, но все още няма насрочена дата за тяхното пускане в природата. „Беше осигурена подходяща храна за тяхното захранване, това е хайвер от треска, и на практика в момента те са в добро състояние, като това, което се предвижда, е, че при отглеждането им в добра кондиция и след като бъдат освободени като веществено доказателство от съда, тъй като знаете, че това беше конфискувана пратка, на практика предстои тяхното пускане в подходящ воден басейн“, съобщи доц. д-р Елица Петрова.  \r\nТя обясни, че едно от изискванията към подобен воден басейн е да има постоянна температура от 15 градуса. По думите й все още няма конкретни идеи за подобни местообитания, където могат да бъдат пуснати змиорките. „Освен нашата организация – Институтът по рибни ресурси, има и други отговорни за това организации, с които поддържаме връзка и с общи усилия, след консултация със заинтересованите страни, тогава ще вземем крайното решение“, посочи доц. д-р Петрова. Тя допълни, че към момента спасените змиорки трябва да бъдат захранени с подходяща храна и да са в добро състояние, за да могат да бъдат пуснати. По думите й, след конкретния случай в Института по рибни ресурси не са постъпвали други животни, които са били жертва на контрабанда. \r\nБояна АТАНАСОВА", "date": "2019.03.19", "title": "Елица Петрова, Институт по рибни ресурси – Варна: Предстои спасените на Летище „София“ европейски змиорки да бъдат пуснати в естествен водоем"}
{"url": "http://www.focus-news.net/news/2019/03/19/2636501/sport-alfred-shryoder-poema-hofenhaym-ot-lyatoto.html", "text": "Футбол: Холандецът Алфред Шрьодер ще бъде старши треньор на Хофенхайм от началото на следващия сезон, обявиха от клуба. 46-годишният специалист ще замени на поста Юлиан Нагелсман, който ще поеме РБ Лайпциг. \r\nШрьодер в момента е асистент на Ерик тен Хаг в Аякс, но между 2015 и 2018 година бе помощник-треньор в Хофенхайм и отлично познава обстановката и играчите. \r\nДоговорът на холандеца е до лятото на 2022 година.", "date": "2019.03.19", "title": "Спорт: Алфред Шрьодер поема Хофенхайм от лятото"}
{"url": "http://www.focus-news.net/news/2019/03/19/2636475/24-info-makedoniya-haradinay-neka-sarbiya-sama-si-reshava-problemite-nie-si-imame-nashi.html", "text": "Косовският премиер Рамуш Харадинай отхвърли като абсурдни твърденията на официален Белград, че той или някой друг от върховете на държавата стои зад протестите в Сърбия срещу сръбския президент Александър Вучич, съобщава македонското електронно издание „ 24 Инфо . \r\nНа пресконференция в Прищина Харадинай призова сръбските власти да не замесват него и други хора в собствените им вътрешни проблеми. \r\n„Призоваваме властите в Сърбия сами да решат вътрешните си проблеми и да ни оставят да си вършим нашите работи“, каза косовският премиер. \r\nТой призова също ръководителите на Европейския съюз да пратят същото искане до Белград. \r\n„Тежкото положение, което имаме, въобще не ни интересува Сърбия и какво се случва там“, заяви Харадинай.  \r\nСръбската прогресивна партия на Вучич и нейните съюзници във властта, които са изправени пред масови протести, изискващи оставката му, обвиниха, между другото, Харадинай и други лидери на косовските албанци, че подпомагат опозиционните демонстрации, за да свалят Вучич и сегашното правителство. \r\nСръбският президент обвини и чуждестранните посолства в „двоен аршин“, защото, според него, те не реагираха на проникването на протестиращите в Радио-телевизия Сърбия (РТС), така както реагираха на събитията в парламента в Скопие на 27 април 2017 г. Според Вучич е имало опит за реализиране на „македонски сценарий“ в Белград, проведен от лидерите на опозицията Вук Йеремич и Драган Джилас. Превод и редакция : Калоян Пенков", "date": "2019.03.19", "title": "„24 Инфо“ (Македония): Харадинай: Нека Сърбия сама си решава проблемите, ние си имаме наши"}
{"url": "http://www.focus-news.net/news/2019/03/19/2636505/sport-ani-vangelova-se-klasira-za-chetvartfinalite-na-dvoyki-na-tenis-turnira-v-tunis.html", "text": "Тенис: Българката Ани Вангелова се класира за четвъртфиналите на двойки на турнира по тенис на червени кортове в Табарка (Тунис) с награден фонд 15 хиляди долара. Вангелова и Каролайн Алешандре Да Роса  от Бразилия победиха Хайди Долдан и Сюзан Долдан  от Парагвай с 6:3, 7:6 за 90 минути. Вангелова и Юлия Стаматова ще участват в надпреварата на сингъл. Ани Вангелова преодоля квалификациите и в първия кръг на основната схема излиза срещу партньорката си на двойки Каролайн Алешандре Да Роса . Стаматова започва с двубой срещу Венсиан Реми от Франция.", "date": "2019.03.19", "title": "Спорт: Ани Вангелова се класира за четвъртфиналите на двойки на тенис турнира в Тунис"}
{"url": "http://www.focus-news.net/news/2019/03/19/2636504/regnum-rusiya-srabskiyat-prezident-se-zaigra-s-politkorektnost.html", "text": "Сръбският президент се заигра с политкоректност, пише в коментарен материал руската агенция  REGNUM \r\nПравославните обичаи призовават да се прощава на  враговете, но само на личните врагове, а не врагове на тяхната вяра и народ, така че повечето сърби не разбират президента на своята страна, коментира репортерът на REGNUM Михаил Демурин във вторник, 19 март, коментирайки изявленията на Александър Вучич за необходимостта да се прости на НАТО. \". \r\nКакто вече беше съобщено, Александър Вучич заяви, че Сърбия никога няма да забрави бомбардировките на НАТО, но трябва да прости на Алианса. Действията на НАТО бяха агресия срещу Сърбия, а сега Алиансът иска да я види в редиците си. „Сърбия не иска да се присъедини към Алианса, но иска да има добри отношения с него“, каза Вучич. \r\n„Позицията на сръбския президент е непонятна за мен. Да, според православния обичай, ние трябва да простим на враговете, но само на нашите лични врагове, но не на враговете на нашата вяра, нашата страна и нашия народ. Вучич говори за НАТО като цяло, за агресията му. \r\nНе забравяйте, че НАТО не само унищожи Белград и други сръбски градове. НАТО отне много от много сърби - Родината. НАТО създаде условията за отнемането на Косово от Сърбия - люлката на сръбската вяра и култура. НАТО си позволи да постави задачата да смаже сръбския национален дух. Тази агресия доведе до хиляди жертви. Това, по мое мнение, не се прощава. \r\nМисля, че повечето сърби няма да разберат Александър Вучич. Дори и тези, които са готови да простят на отделни пилоти или други военни от НАТО. В този случай сръбският президент явно си играеше с политическа коректност. Но защо е започнал да играе по този начин е важен въпрос, който изисква отговор ”, отбелязва Михаил Демурин.  Юлиян Марков", "date": "2019.03.19", "title": "REGNUM (Русия): Сръбският президент се заигра с политкоректност"}
{"url": "http://www.focus-news.net/news/2019/03/19/2636502/1-tv-makedoniya-optimizam-no-ne-i-garantsii-za-data-za-pregovori-spored-federika-mogerini-i-yohanes-han.html", "text": "Европейската комисия похвали, но не даде гаранция, че през юни ще има зелена светлина за започване на преговори на Македония с ЕС. И Могерини, и Хан са доволни днес от динамиката на процеса на реформи, но е ясно, че последната дума ще бъде след доклада през май. Те очакват Македония да приложи останалите мерки за завършване на реформите, опозицията да бъде активно включена в процесите и да се проведат честни, демократични и свободни президентски избори, пише на своята електронна страница македонският национален телевизионен канал  ”1 TB” .  \r\n„Промяната е не само приемането на необходимите закони, но и за тяхното прилагане. Убеден съм, че Северна Македония ще остане ангажирана с работата си през следващите седмици, месеци и години и ще дадем пълната си подкрепа за изпълнението на програмата за реформи. Това означава, че всички политически партии в страната трябва да работят заедно и конструктивно по програмата за реформи. Очакваме опозицията да действа конструктивно, вярваме, че те ще демонстрират чувство за отговорност и капацитет за преодоляване на различията“, каза Могерини. \r\nФокусът трябва да бъде върху съдебната система, организираната престъпност, публичната администрация. Промяната на законодателството и приемането на закони е положително нещо, но е необходима промяна в манталитета. От голямо значение за гражданите е да имат доверие в институциите, с акцент върху качествена и независима съдебна система. \r\n„Нашата обща цел е да получим зелена светлина през юни, да започнем преговорите. И за да получим това, трябва да се обърнем към всички в страната. Днес чухме много за напредъка, но трябва да ви насърча да продължите, а не да забавяте всички тези усилия. Промените в законодателството са положителни и необходими, но искаме да видим постоянна промяна в манталитета и поведението. Това е нещо, което е по-важно от гледна точка на успешния процес на присъединяване към ЕС, каза Йоханес Хан \r\nЗоран Заев обаче е убеден, че процесът на реформи е силен аргумент за началото на преговорите през юни \r\nЩо се отнася до това, дали Франция може да бъде пречка за дата, Могерини заяви, че решението не е свързано с една или друга страна, а е общо, и ще се основава на доклада на ЕК. \r\nНа въпрос дали специалният прокурор Катица Янева трябва да бъде сменена, Могерини не коментира, докато Хан каза, че въпреки че не иска да говори за въпроси, които трябва да бъдат решени в страната, е добре да се отбележи, че законът за Специализираната прокуратура сега е  в парламента и е сигурен, че ще има подходящо правно решение.  Юлиян Марков", "date": "2019.03.19", "title": "„1 ТВ“ (Македония): Оптимизъм, но не и гаранции за дата за преговори според Федерика Могерини и Йоханес Хан"}
{"url": "http://www.focus-news.net/news/2019/03/19/2636503/nova-makedoniya-makedoniya-hashim-tachi-slavi-pobedata-ot-rambuye.html", "text": "Президентът на Косово Хашим Тачи заяви, че резултатите от Мирната конференция в Рамбуйе във Франция преди 20 години е първата дипломатическа победа за Косово, която проправи пътя за намесата на НАТО и спирането на етническото прочистване в Косово, цитира думите му македонският вестник  “Нова Македония“ . \r\nТачи, който ръководи косовската албанска делегация в преговорите със сръбската страна, които се проведоха през 1999 г. с международно посредничество в Рамбуйе, заяви че споразумението е финалната фаза в процеса на освобождение на Косово. \r\n„Приключването на конференцията в Рамбуйе до Париж преди 20 години беше първата ни дипломатическа победа, която проправи пътя за военната намеса на НАТО за предотвратяване на етническо прочистване в Косово. Това споразумение завършва процеса на освобождение на Косово, който започна с нашите жертви и борба. Тя се превърна в свидетелство за провъзгласяването на независимостта на Косово, пише Тачи в социалната мрежа „Фейсбук“. \r\nТачи призова политическите партии на албанците в Косово да се обединят, както направиха в Рамбуйе, за да постигнат следващите цели. \r\n„Обединяването на политическия спектър по това време и непоколебимата вяра в Съединените щати даде възможност за постигането на това споразумение след трудни и изтощителни преговори. Сега, точно както преди 20 години, трябва да се обединим, за да постигнем следващата си мечта - присъединяването на Косово към ЕС, НАТО и ООН, каза Тачи. \r\nМирното споразумение, изготвено от международната контактна група, бе подписано от косовската делегация на 19 март 1999 г., докато сръбската страна го отхвърли. След като специалният пратеник на САЩ Ричард Холбрук не успя да убеди сръбския президент Слободан Милошевич да приеме споразумението на 22 март, НАТО започна въздушни удари по цели в тогавашната Югославия на 24 март. След 78 дни бомбардировки в Куманово е подписано военно-техническо споразумение между НАТО и Югославия, което принуждава Сърбия да изтегли всички свои военни и полицейски сили от Косово. Два дни по-късно разгръщането на международна военна мисия, КФОР, започна да действа в по-малък мащаб, отколкото в началото, и продължава да функционира и до днес в Косово.  Юлиян Марков", "date": "2019.03.19", "title": "Нова Македония (Македония): Хашим Тачи слави победата от Рамбуйе"}
{"url": "http://www.focus-news.net/news/2019/03/19/2636500/", "text": "Председателят на Венецианската комисия Джани Букикио заяви, че албанското правителство се е възползвало от вакуума заради нефункционирането на Конституционния съд в Албания, цитира думите му македонското електронно издание  A1 On .  \r\n„Конституционните съдилища трябва да бъдат независими, за да защитят върховенството на закона. Политиците са склонни да атакуват тези съдилища, когато не харесват процеса. В момента Албания няма функциониращ Конституционен съд. Това доведе до ситуация, при която неконституционните закони, от които правителството се облагодетелства, са приети без възможност за обжалване, в ущърб на страната и върховенството на закона, каза Букикио. \r\nТой вярва, че върховенството на закона трябва да бъде \"ключов елемент\" за решение дали дадена страна да бъде приета в ЕС.  Юлиян Марков", "date": "2019.03.19", "title": "Венецианската комисия: Нефункционирането на Конституционния съд в Албания е от полза за управляващите"}
{"url": "http://www.focus-news.net/news/2019/03/19/2636471/prokuraturata-povdigna-3-obvineniya-na-severin-krasimirov-za-ubiystvoto-na-viktoriya-marinova-obzor.html", "text": "Прокуратурата повдигна 3 обвинения на Северин Красимиров за убийството на Виктория Маринова. 30-годишната телевизионна водеща беше нападната на 6 октомври 2018 г. посред бял ден, докато тичала по крайбрежната алея в Русе. Северин ще отговаря пред съда за три деяния - убийство, изнасилване и блудство, като престъпленията са извършени по особено жесток и мъчителен за жертвата начин. Прокуратурата ще настоява за налагането на най-тежката мярка – доживотен затвор без право на обжалване. Северин Красимиров е единственият обвиняем за престъплението. От прокуратурата обясниха ,че мотивът за убийството на Маринова е сексуален. Държавното обвинение категорично отхвърля твърдението, че престъплението е било поръчано или свързано с професията на жертвата, както и версията, че Северин Красимиров е имал помагачи. „Тази основна версия, която беше повод България да получи упреци, е изключително внимателно и детайлно изследвана и отхвърлена категорично”, заяви говорителят на главния прокурор Румяна Арнаудова. Назначената петорна комплексна съдебно-медицинска, психологична и психиатрична експертиза на Северин Красимиров, сочи че той е вменяем и може да носи наказателна отговорност за извършеното. Делото срещу Северин Красимиров се очаква да бъде насрочено до месец, дотогава  той ще остане в затвора в Русе.  Агенция „Фокус“ припомня:  На 6 октомври 2018 g. 30-годишната телевизионна водеща Виктория Маринова бе изнасилена и убита в Русе. Сигналът за откритото ѝ тяло беше подаден същия ден в 14.18 часа. Смъртта е причинена от удари в главата и задушаване. Няколко дни по-късно, по настояване на българските власти, в Германия бе задържан 21-годишният Северин Красимиров. Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата. На 17 октомври 2018 г., на летище „София“, в изпълнение на издадена от Окръжна прокуратура – Русе Европейска заповед за арест, германските власти предадоха на българските издирвания Северин Красимиров. Красимиров пристигна в България на 18 октомври и бе транспортиран от град София до следствения арест в град Русе.", "date": "2019.03.19", "title": "Прокуратурата повдигна 3 обвинения на Северин Красимиров за убийството на Виктория Маринова (ОБЗОР)"}
