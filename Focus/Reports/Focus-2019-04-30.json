{"url": "http://www.focus-news.net/news/2019/04/30/2652567/seriya-ot-patni-intsidenti-v-parviya-raboten-den-sled-praznitsite-obzor.html", "text": "Серия от пътни инциденти беляза първия работен ден след празниците. \r\nОколо 07.30 часа сутринта турски ТИР избута мантинелата и навлезе в полето при 127 км на АМ „Тракия“ в посока София, където се преобърна. При инцидента няма пострадали. Предполага се, че шофьорът е заспал. \r\n7 души пострадаха, след като микробус се преобърна във варненското село Припек. Четири жени на възраст между 44 и 73 г. са настанени за наблюдение в МБАЛ „Св. Анна” с различни травми - фрактури на прешлени, травми на главите и други, но без опасност за живота. Останалите пострадали - мъж и две жени са освободени с контузни наранявания. Сигналът за инцидента е подаден около 10.45 часа. Според първоначалната информация 70-годишният водач на микробус „Мерцедес” от масовия транспорт губи контрол над превозното средство минава през разделителна мантинела, преобръща се и отново се връща на гумите си.  \r\nПо обяд при 266 км на АМ „Тракия“ в посока Бургас лек автомобил катастрофира заради спукана гума. При инцидента няма ранени. Движението в района не беше спирано, но бе регулирано от „Пътна полиция“ и сигналисти. \r\nУчилищен автобус и кола се удариха челно между Айтос и Карнобат около 15.00 часа на разклона за село Черноград. По първоначални данни, излизайки на главния път ученическият автобус излиза е отнел предимството на лек автомобил. От сблъсъка автобусът се е наклонил и опрял върху микробус, който е бил на кръстовището. В автобуса е имало трима ученици, които не са пострадали сериозно.  \r\nКатастрофа между два ТИР-а временно затрудни движението на дъговия мост във Велико Търново. Двата камиона се удариха около 15.30 часа, като инцидентът се размина само с материални щети. \r\nОколо 17.10 часа на бул. „Народни будители” във Варна 26-годишен мъж изгуби контрол над автомобила си и се блъсна в стълб. При инцидента пострада 23-годишна жена, която е пътувала в колата. Тя е получила сериозни вътрешни травми и е подложена на операция. Има опасност за живота на жената. \r\nС опасност за живота е и жена, която пострада, след като дърво падна върху лек автомобил на пътя Пазарджик-Белово. Инцидентът е станал около 19.30 часа в района между минерален плаж „Топлата вода“ и Орешака. В резултата на силния порив на вятъра, дърво е паднало върху лек автомобил, в който е пътувало семейство от Костенец - мъже, жена и дете. Най-тежко е пострадала жената, която е откарана в МБАЛ Пазарджик в тежко състояние. Мъжът е с наранявания в областта на лицето, но без опасност за живота, детето е невредимо.", "date": "2019.04.30", "title": "Серия от пътни инциденти в първия работен ден след празниците (ОБЗОР)"}
{"url": "http://www.focus-news.net/news/2019/04/30/2652569/blagoevgrad-inspektori-ot-direktsiya-inspektsiya-po-truda-sa-sastavili-30-akta-za-ustanovyavane-na-administrativni-narusheniya-prez-mart.html", "text": "Инспектори от Дирекция „Инспекция по труда“ – Благоевград са съставили 30 акта за установяване на административни нарушения през март. Това каза пред  Радио „Фокус“ – Пирин  Славянка Симитчийска, директор на Дирекция „Инспекция по труда“-Благоевград. По думите й 30 от тях са за установяване на административни нарушения. „От тях 16 са за нарушения на нормите на Кодекса на труда. „Съставените актове за допуснати нарушения на законодателството, свързано с осигуряването на здравословни и безопасни условия на труд (ЗБУТ) са 13, а на Закона за трудовата миграция и трудовата мобилност – 1“, посочи Симитчийска. Тя добави, че са влезли в сила 38 нарушения, с които са наложени имуществени санкции и глоби на нарушителите в общ размер от 64 700 лева като средният размер на глобите е 1 703 лева. „През месец март за извършени 28 проверки относно осигуряване на здраве и безопасност при извършване на строително-монтажни работи“, заяви Симитчийска.  Тя допълни, че са констатирани 138 нарушения на трудовото законодателство като по-голям е делът на нарушенията свързани със ЗБУТ, които са 108 на брой. „Най-честите нарушения са свързани с липсата на ежедневен инструктаж на строителните работници, недостатъчен контрол относно използването на личните предпазни средства от работещите, както и не ползването на лични предпазнми средства от работещите, липсата на ограждения и парапети на обектите. За отстраняването им са предприети принудителни административни мерки – 128 задължителни предписания и са съставени 8 акта за административни нарушения“ , посочи Славянка Симитчийска. \r\nЕкспертът съобщи също, че през март Дирекция „Инспекция по труда“-Благоевград е извършила 16 проверки в отрасъл „Растениевъдство. По думите й при проверките са констатирани 77 нарушения на трудовото законодателство. Симитчийска информира още, че през първото тримесечие на 2019-та година са извършени 143 проверки в Банско, при които са установени 715 нарушения. „Основните нарушения, които са констатирани, са свързани с труд през празнични дни, незаплащан в увеличен размер“, посочи Симитчийска. Тя заяви, че са установени и нарушения, касаещи неспазване на дневната и седмичната почивка на работещите. „Съставени са 18 акта за нарушения като 16 от тях са за работа на лица без трудови договори, а другите 2 са по Закона на трудовата миграция и мобилност“, допълни Симитчийска и уточни, че инспекторите са констатирали граждани от трети държави да полагат труд без разрешение. \r\nТя направи и сравнение относно броя на сключените еднодневните договори през първите три месеца на тази година и същия период на 2018-та. „Предоставените образци на еднодневните трудови договори до края на март са 377, а за същия период от 2018-та година са били 131“, посочи Славянка Симитчийска. Тя коментира, че това показва, че се увеличава интересът към еднодневните трудови договори. \r\nДенис НИКИФОРОВ", "date": "2019.04.30", "title": "Благоевград: Инспектори от Дирекция „Инспекция по труда“ са съставили 30 акта за установяване на административни нарушения през март"}
{"url": "http://www.focus-news.net/news/2019/04/30/2652571/varna-izlozhba-pod-nadslov-familiya-geo-milev-uchilishte-na-pokoleniya-e-predstavena-v-su-geo-milev.html", "text": "Ученици от СУ „Гео Милев” във Варна представят изложба под наслов „Фамилия „Гео Милев” - училище на поколения” във фоайето на училището с архивни снимки от личните колекции на бивши ученици. Това съобщиха от  учебното заведение . Под ръководството на Живка Трифонова - учител по история и цивилизация, ученици от IX, X, XI и XII клас в продължение на месеци издирват, срещат се и разговарят с бивши ученици на училището, чиито деца учат или са учили в СУ „Гео Милев”. В резултат на тази дейност е  подредена  уникална експозиция, която включва фотографии извадени от семейните албуми  на родители, баби и дядовци. До тях са подредени снимки на техните деца, които също са възпитаници на училището, както и други членове на техните фамилии. Освен, че цели семейства са учили в „Гео Милев”, се оказва, че някои са имали едни и същи учители. Затова създателите на изложбата и поставят мотото „Ние всички сме като едно семейство”. \r\nУчениците, които събират снимките, срещат се с бившите възпитаници на училището и ги интервюират са членове на клуб по интереси „Да се знае и помни”. Репродукцията на архивните снимки е на фотографа Ради Радев. Изложбата беше открита днес в присъствието на героите от снимките. \r\nРетроспективни изложби с определена тематика са традиция  в училището. Експозиция показа ученически снимки от  училищния живот на Мариус Куркински, Валери Вълчев, Галин Найденов- имена познати от театралната сцена и киното. Друга фотоизложба е събрала снимки на бивши ученици, които сега са учители в СУ „Гео Милев”.", "date": "2019.04.30", "title": "Варна: Изложба под надслов „Фамилия „Гео Милев” - училище на поколения” е представена в СУ „Гео Милев“"}
{"url": "http://www.focus-news.net/news/2019/04/30/2652570/sport-inter-shte-udalzhi-dogovora-na-milan-shkriniar.html", "text": "Футбол: Интер ще удължи договора на словашкия защитник Милан Шкриниар. Очаква се до края на сезона, от който остават да се изиграят четири срещи, Интер да оповести новия договор на словака. Шкриниар ще получава по 3 млн. евро на сезон, които през следващите сезони ще може да достигнат до 4 млн. Новият контракт ще бъде до 2023 година.", "date": "2019.04.30", "title": "Спорт: Интер ще удължи договора на Милан Шкриниар"}
{"url": "http://www.focus-news.net/news/2019/04/30/2652565/evropeyski-izbori-2019-g-kandidatat-za-evrodeputat-ot-gerb-andrey-kovachev-v-pleven-listata-na-gerb-i-sds-e-nay-dobrata-horata-nyama-da-se-podvedat-po-agresivnata-kampaniya-na-bsp.html", "text": "С помощта на европейската солидарност искаме да наваксаме изоставането си от развитите държави в ЕС, а това ще се случи чрез увеличаване на доходите и на социалните придобивки на българските граждани. Гражданите трябва да знаят с какво Европа може да допринесе, за да имаме сигурност, модернизиране на българските региони и осигуряването на достатъчно стимули за младите хора да търсят своята професионална реализиция у нас. Това каза д-р Андрей Ковачев, кандидат за евродепутат от ГЕРБ, на среща с членове и симпатизанти на партията в Плевен, съобщиха от пресцентъра на  ПП ГЕРБ . Той бе категоричен, че „Европа е нашият дом и ние трябва да продължим с постоянство да отстояваме нашите интереси пред партньорите ни, за да може България да остане стабилна и просперираща държава“. \r\nД-р Андрей Ковачев заяви, че на евроизборите ГЕРБ и СДС се явяват с най-добрата листа, като всички кандидати в нея притежават необходимия опит и експертиза в различни области. „Убеден съм, че мнозинството от българските граждани няма да се подведат по агресивната и негативна кампания, която нашите опоненти от БСП, за съжаление, се опитват да използват”, каза още кандидатът за евродепутат.", "date": "2019.04.30", "title": "Европейски избори 2019 г.: Кандидатът за евродепутат от ГЕРБ Андрей Ковачев в Плевен: Листата на ГЕРБ и СДС е най-добрата, хората няма да се подведат по агресивната кампания на БСП"}
{"url": "http://www.focus-news.net/news/2019/04/30/2652568/evropeyski-izbori-2019-g-valeri-simeonov-nfsb-nie-sme-hora-koito-znayat-da-se-boryat-i-da-zashtitavat-interesite-na-balgariya.html", "text": "Ние сме хора, които знаят да се борят и да защитават интересите на България. Това каза по време на предизборна среща във Видин Валери Симеонов, водач на листата на Коалиция „Патриоти за Валери Симеонов (НФСБ и Средна Европейска класа)”, предаде репортер на  Радио „Фокус“ – Видин . Симеонов посочи, че резултат от неговата дейност са оградата, изградена по границата с Турция, и  дисциплинирането на туристическия бизнес. „Акциите, които лично аз проведох, за да покажа, че държавата е по-силна от мутрите по Черноморието. Исках да покажа, че Законът е по силен, стига да има желание да се спазват“, заяви Валери Симеонов.  \r\nТой допълни, че е защитил интересите на дребния бизнес, като е помогнал на хората, които са имали казани за ракия, както и правата на собствениците на малките бензиностанции, които също били пред закриване, а също и собствениците на земи, отдадени на аренда. Валери Симеонов отбеляза, че е защитил и интересите на българските общности в чужбина, като много хора от тези общности са дошли да завършат образованието си в страната ни. „Успяваме с големи усилия да задържим цената на електроенергията за бита вече 5-та година. За това излизаме пред вас със самочувствието на хора, които могат да се борят за вас и не се боят да назовават грешките на всеки един, независимо от това дали е от нашите партньори или от опозицията“, заяви Валери Симеонов.  \r\nАнна ЛОЗАНОВА", "date": "2019.04.30", "title": "Европейски избори 2019 г.: Валери Симеонов, НФСБ: Ние сме хора, които знаят да се борят и да защитават интересите на България"}
{"url": "http://www.focus-news.net/news/2019/04/30/2652573/dots-rumen-bostandzhiev-psiholog-obiknoveno-horata-koito-manipulirat-go-pravyat-s-tsel-razlichni-vidove-polzi.html", "text": "Обикновено хората, които манипулират, го правят с цел различни видове ползи. Това каза за  Радио „Фокус“ – Бургас  доц. Румен Бостанджиев психолог, сексолог и преподавател. По думите му манипулацията е този вид комуникация и общуване, при която едната страна се опитва да подведе другата страна да вземе решения или да извърши действия, които не винаги са в интерес на човека, който е манипулиран. Той добави, че когато се извършват манипулации се разчита повече на емоционално въздействие и то в посока на това човек да бъде подведен да направи действие, което е в ущърб на неговите собствени интереси. „Когато говорим за манипулация, противоположният вариант е този, в който човек сам взима решения на базата на някакви рационални, емоционални или каквито и да са доводи, но самият той взима решенията. При манипулацията човек е подведен да направи избор, в чиито аргументи не е напълно убеден“, посочи още доц. Бостанджиев. Според него най-честата причина за манипулацията е рекламата, когато някой се опитва да продаде определена стока, представяйки я като нещо, което тя всъщност не е. „Много е важно човек да има критично мислене, според мен това е най-силното оръжие против манипулацията, да имаме достатъчно стабилен характер, ясна представа кои сме и от какво имаме нужда, защото основните линии, по които върви манипулацията са с цел да се създаде фалшива идентичност“, допълни доц. Румен Бостанджиев. \r\nСпециалистът отбеляза също, че обществото манипулира с цел дивиденти. „Много често хората манипулират с цел да извлекат различни дивиденти, запознанство с някого, връзка с някого, дори в сексуалното общуване много често има манипулация“, добави доц. Бостанджиев. По думите му в психотерапията много често се наблюдават манипулации и мрежата е пълна с всевъзможни сайтове водени от хора, които се представят за психотерапевти, фамилни терапевти и любовни такива без да имат абсолютно никаква квалификация и опит в тази посока, затова според доц. Бостанджиев е добре преди човек да потърси помощ от даден психотерапевт да провери в сайта на Българската асоциация по психотерапия или в сайта на Дружеството на психолозите в България и да види регистъра на психолозите. „В политиката също има манипулации, когато се представят неверни тези целящи да компрометират противника, но ако човек е образ и мисли критично и е склонен да проверява информацията от няколко източника ще усети много бързо кой и с каква цел се опитва да го манипулира:, каза още доц. Румен Бостанджиев. \r\nМария КУРТЕВА", "date": "2019.04.30", "title": "Доц. Румен Бостанджиев, психолог: Обикновено хората, които манипулират, го правят с цел различни видове ползи"}
{"url": "http://www.focus-news.net/news/2019/04/30/2652576/shumen-nad-900-dushi-sa-posetili-pametnika-sazdateli-na-balgarskata-darzhava-prez-pochivnite-dni.html", "text": "Над 900 души са посетили паметника „Създатели на българската държава“ в Шумен през почивните дни. Преобладават българските туристи. Това каза пред  Радио „Фокус“-Шумен  екскурзоводът Теодора Димитрова. В дните на великденските празници билети за мемориалния комплекс са закупили близо 860 души. Чуждестранните туристи са около 50 - от Румъния, Турция и Италия. Вече са направени заявки за почивните дни около Гергьовден.  \r\nПаметникът „Създатели на българската държава” е отворен за посетители целогодишно. До 1 юни работното му време е до 18.30 часа, а след това ще бъде удължено с 1 час - до 19.30 часа.  \r\nИвелина ИВАНОВА", "date": "2019.04.30", "title": "Шумен: Над 900 души са посетили паметника „Създатели на българската държава“ през почивните дни"}
{"url": "http://www.focus-news.net/news/2019/04/30/2652572/pazardzhik-vremenno-e-ogranicheno-dvizhenieto-po-pat-i-8-septemvri-belovo-pri-km-170-zaradi-padnaloto-varhu-lek-avtomobil-darvo.html", "text": "Временно е ограничено движението по път I-8 Септември - Белово при км 170 поради пътнотранспортно произшествие. Това съобщиха от  Агенция \"Пътна инфраструктура\" . Обходният маршрут е от път I-8 - път III-8404 - с. Семчиново - с. Варвара - път II -8402 - път I-8.", "date": "2019.04.30", "title": "Пазарджик: Временно е ограничено движението по път I-8 Септември - Белово при км 170 заради падналото върху лек автомобил дърво"}
{"url": "http://www.focus-news.net/news/2019/04/30/2652574/plovdiv-glinena-pesht-za-hlyab-na-otkrito-shte-bade-izgradena-na-3-i-4-may-na-mladezhkiya-halm.html", "text": "Глинена пещ за хляб на открито ще бъде изградена на 3 и 4 май на Младежкия хълм в Пловдив, като част от програмата на инициативата „Пловдив – Европейска столица на културата 2019„. Това съобщиха от  Фондация „Пловдив 2019“ . Събитието е част от подготовката за фестивала „Фурната – експеримент за музикален хляб“, който ще се проведе в два уикенда през месец май (10-12 май и 17-18 май) на Младежкия хълм, в близост до сградата на Приключенския център, чиято фасада ще послужи и за основа на пещта. Екологичното съоръжение ще може да се използва безвъзмездно и целогодишно от гражданите и гостите на града. Идеята и нейната реализация са дело на Фондация „Диря“, а процесът по изграждането ще е под формата на урок-работилница, който стартира в 11.00 часа и през двата дни, и в която всеки може да се включи с помощ и желание да се учи. \r\n„Фурната – международен експеримент за музикален хляб“ е събитие от официалната програма на Пловдив 2019, чиито дейности, по време на двата фестивални уикенда, през месец май ще проследят взаимодействието между създаването едновременно на музика и хляб. Артистично-кулинарният експеримент ще замеси и изпече хляб под звуците на богата музикална програма и множество изпълнители, които ще свирят на китара, виола, арфа, пиано, цигулка, гайда, тамбура, перкусии и др. Повече от 16 български и чуждестранни изпълнители ще се включат в сътворяването на по-различния и мелодичен вкус на хляба. \r\nПрограмата включва множество работилници за деца и възрастни, артистични пърформанси и изложби.", "date": "2019.04.30", "title": "Пловдив: Глинена пещ за хляб на открито ще бъде изградена на 3 и 4 май на Младежкия хълм"}
{"url": "http://www.focus-news.net/news/2019/04/30/2652577/inzh-vera-stanisheva-yugozapadno-darzhavno-predpriyatie-1-000-oblagorodeni-orehovi-fidanki-byaha-zaleseni-na-plosht-ot-100-dka-v-blagoevgradska-kyustendilska-i-sofiyska-oblast.html", "text": "1 000 облагородени орехови фиданки бяха залесени на площ от 100 дка в Благоевградска, Кюстендилска и Софийска области. Това каза за  Радио „Фокус“ – Пирин  инж. Вера Станишева, началник отдел „Възобновяване на горските територии“ в Югозападно държавно предприятие. По думите ѝ височината на фиданките е 1 – 1.5 метра. „Основната цел е свързана с това, че централизираме производството на семенищни фиданки и някои от горските разсадници няма да бъдат специализирани за производство на фиданки за залесяване. Тъй като тези площи се намират в райони, където почвите са подходящи за орехови култури, е необходимо те да бъдат запълнени. Решението на ръководството на Югозападно държавно предприятие е тези площи да бъдат запълнени с плодови градини и да не се оставят да пустеят горските разсадници. Площите, които са подходящи, са в няколко области – Кюстендил, Благоевград и София. В тях ще създадем тези орехови култури“, каза още инж. Станишева. Тя добави, че засаждането е било извършено в по-ранните месеци. Инж. Станишева отбеляза, че фиданките вече са се развили и раззеленили, което означава, че са се прихванали на 100%. \r\nЛивия НИНОВА", "date": "2019.04.30", "title": "Инж. Вера Станишева, Югозападно държавно предприятие: 1 000 облагородени орехови фиданки бяха залесени на площ от 100 дка в Благоевградска, Кюстендилска и Софийска област"}
{"url": "http://www.focus-news.net/news/2019/04/30/2652226/sport-rio-fardinand-stava-sporten-direktor-na-manchestar-yunayted.html", "text": "Бившият защитник на Манчестър Юнайтед Рио Фърдинанд ще се завърне в клуба като спортен директор, твърди Daily Mail. Той вече е говорил с вицепрезидента Ед Удуърд и двамата са се разбрали за назначението му. Фърдинанд прекрати състезателната си кариера преди 4 години и още тогава можеше да започне работа в отбора. Новата му работа ще е да се занимава с трансферите на Юнайтед.", "date": "2019.04.30", "title": "Спорт: Рио Фърдинанд става спортен директор на Манчестър Юнайтед"}
{"url": "http://www.focus-news.net/news/2019/04/30/2652579/prezidentat-rumen-radev-podvigat-na-apriltsi-ni-napomnya-che-rodolyubieto-ne-e-gryah-a-izbor-na-dostoynite-i-che-nashata-sadba-ot-nas-zavisi.html", "text": "Подвигът на априлци ни напомня, че родолюбието не е грях, а избор на достойните и че нашата съдба от нас зависи. Това написа президентът Румен Радев в профила си в социалната мрежа  „Фейсбук“  по повод 143-годишнината от избухването на Априлското въстание. \r\n„Българската земя е пропита с кръвта на плеяда герои, отдали живота си за свободата и независимостта на отечеството. Но има места, които ни карат да вдигаме гордо чела, защото са запечатали величието на нашия народ. Преди 143 години над Клисура проехтяват гласът на Боримечката и пукотът на черешовото топче. Започна героичната българска пролет, която след броени дни беше удавена в кръв. Зли дол побеля от кости, а клисурци се сражаваха до последен дъх за всяка махала и за всяка къща. Жени, деца и старци загинаха мъченически, а шепа смелчаци, които някои нарекоха луди глави, написаха със своите трагични съдби националната ни епопея“, посочва президентът. \r\n„В своята пламенна реч при освещаването на въстаническото знаме преди битката за Зли дол, Григор Попбожков заявява: „Слаби сме физически, но силни по правда и вярваме, че правдата ще възтържествува – ако има християнски бог и християнски свет! ... И когато измъченият народ скочи от всички страни и я подири, тя ще бъде спечелена. Това време, този славен час е настанал“. \r\nТези слова описват драматизма на въстанието и силата на българина, готов да се прости с живота си за честта и свободата. Вярата в независима България е упованието на поелите към осъзната саможертва. Клисурци превърнаха града си в клада, осветила пътя към свободата и към нова България“, пише държавният глава. \r\n„По Великден православните българи се стичаме в църквите, за да почетем чудото на Възкресението. Но нашите храмове не са само от камък. Има и един друг – свят храм, който всеки роден на тази земя носи в сърцето си. В който винаги ще славим възкресението на народа ни от робството. Подвигът на априлци ни напомня, че смирението пред Бог, не е примирение и апатия. Че чистите духом са най-дръзки в мечтите и делата си. Че родолюбието не е грях, а избор на достойните и че нашата съдба от нас зависи. \r\nЗатова сме длъжни да помним! Вечна памет на героите от април 1876-а година! Да живее България!“, пише още Румен Радев.", "date": "2019.04.30", "title": "Президентът Румен Радев: Подвигът на априлци ни напомня, че родолюбието не е грях, а избор на достойните и че нашата съдба от нас зависи"}
{"url": "http://www.focus-news.net/news/2019/04/30/2652204/predstoyashti-mezhdunarodni-sabitiya-za-30-april-agentsiya-fokus.html", "text": "Императорът на Япония Акихито абдикира от трона. \r\n***  Възобновяване на търговските преговори между САЩ и Китай. \r\n***  Министърът на външните работи на Турция Мевлют Чавушоглу ще се срещне с колегите си от Вишеградската четворка. \r\n***  Канцлерът на ФРГ Ангела Меркел приема за среща иракския премиер Адел Абдел Махди. \r\n***  Кандидатът за номинацията на Демократическата партия за президентския пост в САЩ Джо Байдън ще направи първо посещение в рамките на кампанията. \r\n***  Съобщават прогнози за икономическия растеж в еврозоната.  \r\n***", "date": "2019.04.30", "title": "Предстоящи международни събития за 30 април (Агенция „Фокус“)"}
{"url": "http://www.focus-news.net/news/2019/04/30/2652578/varna-nay-mnogo-rumanski-turisti-sa-posetili-hotelite-v-grada-po-vreme-na-velikdenskite-praznitsi.html", "text": "Най-много румънски туристи са посетили хотелите във Варна по време на великденските празници. Това каза в интервю за  Радио „Фокус“ – Варна  председателят на Асоциацията на ресторантьорите и хотелиерите във Варна Павлин Косев. „Румънския пазар е доста силен и голям и колкото и да има хотелиери, които го отричат и не биха искали да има такива туристи, все пак са голям сегмент от пазарния дял“, посочи Павлин Косев. Той съобщи, че в хотелите по варненското Черноморие е имало и турска група, а вчера в града са пристигнали две групи от Германия. „Интересното е, че всички групи, говоря за градските хотели в момента, са със закуска и вечеря, което през предишни години не е било толкова силно осезаемо, докато сега нямаме група, която да няма включена вечеря в пакета“, отбеляза той.  \r\nПавлин Косев обясни, че по време на празника в повечето хотели е имало специална програма, в която е включено боядисването на яйца, специален обяд и вечеря с агнешко и др. Павлин Косев обясни, търсене е имало и от български туристи, които са избрали морето за почивните дни. Той допълни, че въпреки приемането на Великден за семеен празник, много двойки са посетили хотелите и ресторантите във Варна самостоятелно и без деца. „Доста пъстро беше и това, че е семеен празник - имахме и доста двойки, които си бяха оставили децата и бяха тръгнали за празниците малко да се разходят с приятели, т. е. - не всички бяха с целите си семейства, с децата“, каза Павлин Косев. Той допълни, че почивните дни и топлото време са дали добра предпоставка за много добър старт на сезона по варненското Черноморие. \r\nБояна АТАНАСОВА", "date": "2019.04.30", "title": "Варна: Най-много румънски туристи са посетили хотелите в града по време на великденските празници"}
{"url": "http://www.focus-news.net/news/2019/04/30/2652205/gd-granichna-politsiya-trafikat-e-normalen-na-vsichki-granichni-punktove.html", "text": "Трафикът е нормален  на всички гранични пунктове. Това съобщиха от  ГД „Гранична полиция“ . Информацията за трафика на граничните пунктове е към 6.00 часа.", "date": "2019.04.30", "title": "ГД „Гранична полиция“: Трафикът е нормален  на всички гранични пунктове"}
{"url": "http://www.focus-news.net/news/2019/04/30/2652206/nimh-na-mesta-dnes-shte-prevali-kratkotraen-dazhd-s-gramotevitsi-kato-po-intenziven-shte-bade-v-tsentralna-severna-balgariya.html", "text": "Днес въздушната маса над страната ще е неустойчива. Ще се развива купеста и купесто-дъждовна облачност и на места от запад на изток, по преминаването на студен атмосферен фронт, ще превали краткотраен дъжд с гръмотевици. По-интензивни ще бъдат явленията в Централна Северна България. Ще духа до умерен юг-югозападен вятър, който след обяд в западната половина от страната ще се ориентира от запад-северозапад и ще се усили. Преобладаващите максимални температури ще бъдат между 18° и 23°, на места в Източна България до 25°-26°. Привечер от запад ще започне процес на намаление на облачността. Атмосферното налягане е по-ниско от средното за април и през деня още ще се понижи. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nПо Черноморието ще духа до умерен югозападен вятър, който вечерта ще се ориентира от запад. Ще преобладава слънчево време, с временни увеличения на облачността, но без валежи. Максимални температури на въздуха: 18-24°. Температурата на морската вода е 13-15°. Вълнението на морето ще бъде 2-3 бала. \r\nНад планините ще се развива купеста и купесто-дъждовна облачност и на места ще превали и прегърми. Ще духа силен, по най-високите върхове бурен югозападен вятър, който след обяд в ниските части ще се ориентира от запад-северозапад. Максимална температура на височина 1200 метра около 14°, на 2000 метра – около 6°.", "date": "2019.04.30", "title": "НИМХ: На места днес ще превали краткотраен дъжд с гръмотевици, като по-интензивен ще бъде в Централна Северна България"}
{"url": "http://www.focus-news.net/news/2019/04/30/2652168/predstoyashti-sabitiya-v-stranata-za-30-april-agentsiya-fokus.html", "text": "*** \r\nВ 20.10 часа на площад „20-ти Април“ президентът и Върховен главнокомандващ на въоръжените сили Румен Радев ще приеме почетния строй на 61-ва Стрямска механизирана бригада. От 20.25 часа Румен Радев ще произнесе слово, след което ще се проведе тържествена проверка-заря в памет на падналите за свободата на България по време на Априлското въстание.   \r\n*** \r\nОт 10.00 часа ще се проведе заседание на Министерския съвет. \r\n*** \r\nВ Гранд хотел София, ще се проведе втория ден от конференцията за алтернативни източници на природен газ, с акцент върху втечнения природен газ. \r\n*** \r\nОт 10.00 часа 30 състав на Софийския градски съд ще гледа делото срещу Мирослав Боршош. \r\n*** \r\nОт 10.30 часа 6 състав на Специализирания наказателен съд ще гледа делото срещу Петко Ст., Иван Й., Кристиян Д., обвинени в образуване и ръководене на организирана престъпна група. \r\n*** \r\nОт 11.00 часа на паркинга на зала „Арена Армеец\" кметът на София Йорданка Фандъкова ще присъства на пускането в експлоатация на нови 22 автобуси на природен газ. \r\n*** \r\nОт 11.00 часа в зала „Витоша“ на хотел „Маринела“ ще се състои пресконференция по повод 42-рото издание на най-големия боен шампионат в България „Max fight 42“. \r\n*** \r\nОт 11.00 часа 13 състав на Специализирания наказателен съд ще гледа делото срещу Здравко Б., чл. 65 НПК – молба за изменение на мярка за неотклонение. \r\n*** \r\nОт 11.00 часа пред зала „Арена Армеец“ ще се проведе церемония по официално предаване на 22 автобуси YUTONG, задвижвани на природен газ, на Столичен Автотранспорт ЕАД. \r\n*** \r\nОт 14.00 часа 13 състав на Специализирания наказателен съд ще гледа делото срещу Борис А., Данаил П. и др., обвинени в образуване и ръководене на организирана престъпна група. \r\n*** \r\nОт 18.00 часа пред Светия Синод ще се проведе протест против жертвоприношенията на животни. \r\n*** \r\nОт 19.00 часа в Софийската опера и балет ще се играе мюзикълът „Mamma mia!“. \r\n*** \r\nОт 10.00 часа конферентната зала на Областна администрация ще се проведе тристранка. \r\n*** \r\nОт 14.00 часа в ДТ „Никола Вапцаров“ (голяма сцена) ще се проведе 3-тото Национално издание на кампанията „Учи в България, завладей света!“. \r\n*** \r\nОт 9.00 часа ще се проведе редовна сесия на Общински съвет – Бургас. \r\n*** \r\nОт 11.00 часа във „Флора Бургас“ ще се проведе Детски фестивал. \r\n*** \r\nОт 17.00 часа в Културен център „Морско казино“ откривателят на мощите на св. Йоан Предтеча на остров Свети Иван и проучвател на княжевския манастир „Света Богородица“ край Варна – проф. Казимир Попконстантинов, ще се срещне с любители на историята и загадките. \r\n*** \r\nОт 19.00 часа в Културен дом на нефтохимика – Бургас ще се проведе концертът „Класика & рок“ с участието на Група „Сигнал“ и Русенската филхармония. \r\n*** \r\nОт 10.00 часа в пресклуба на БТА ще се състои пресконференция за шестото издание на музикалния фестивал „Звукът на времето“. \r\n*** \r\nОт 11.00 часа в пресклуба на БТА ще се състои пресконференция във връзка с предстоящия Празник на яйцето. \r\n*** \r\nОт 10.30 часа в град Добрич, ул. „България\" № 12, ет. 1 - Бизнес зала, ще се състои встъпителна пресконференция за стартиране на проект „Реконструкция и благоустрояване на градската среда в Добрич. \r\n*** \r\nОт 13.30 часа в Регионална библиотека „Дора Габе“, Стая на приказките, ще се състои \r\nмоето първо посещение в библиотеката. \r\n*** \r\nОт 18.00 часа в Лапидариум ще се проведе Концерт на Джаз формация „Добрич“, посветен на 30 април – Световен ден на джаза. \r\n*** \r\nОт 19.00 часа в Драматичен театър „Йордан Йовков“ ще бъде представен мюзикълът „Кастинг“. \r\n*** \r\nОт 19.00 часа в Концертна зала „Добрич“ ще се състои „Животът е кабаре“ – мюзикъл на Русенска опера. \r\n*** \r\nОт 7.15 часа пред кметството в Куклен директорът на ОДМВР- Пловдив и кметът на Куклен ще дадат изявление за медиите. \r\n*** \r\nОт 9.00 часа в Девически манастир – “Св. Николай“ старозагорският митрополит Киприан ще отслужи св. Божествена Златоустова литургия. \r\n*** \r\nОт 14.00 часа в НЧ „7-ми септември - 1961 г.”, кв. „Димова махала”, ще се проведе „Пъстър и цветен Великден”. \r\n*** \r\nОт 16.00 часа пред Двореца на културата ще се проведе „Христос Воскресе” - празничен Великденски концерт. \r\n*** \r\nОт 10.30 часа в пресклуба на БТА ще се състои пресконференция на КНСБ-Плевен и Областна инспекция по труда-Плевен. \r\n*** \r\nВ Къщата на архитекта, ул. „Сава Силов“ 37, ще се проведе „Джаз на двора“ – шесто издание. \r\n*** \r\nВ 13.00 часа в централата на ВМРО ще се състои среща с най-големия синдикат на служителите в МВР, на която ще бъде обсъдена циганската агресия.", "date": "2019.04.30", "title": "Предстоящи събития в страната за 30 април (Агенция „Фокус“)"}
{"url": "http://www.focus-news.net/news/2019/04/30/2652167/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В един от най-странните обрати в живота на нацисткия лидер Адолф Хитлер, човекът, отговорен за смъртта на 6 милиона еврейски мъже, жени и деца, купува застраховка живот и за инвалидност от еврейска фирма, пише американското издание  Washington Examiner . \r\nНа търг във вторник и сряда на „Исторически търгове Александър“ ще бъдат предложени повече от 1400 артефакти от Втората световна война  и сред тях е застрахователната полица, която покрива Хитлер срещу смърт или увреждания заради „инцидент“. \r\nТя е отменена преди да стане фюрер. \r\nТя е издадена от „вероятно притежаваната от евреи Deutsche Verlagswerke Strauss, Vetter & Co.“, заявиха от аукционната къща. \r\n***  Продаването на най-съвременните оръжейни системи на нашите съюзници означава споделяне на някои или всички тайни на тези съюзници. И това не винаги е добра идея. Два инцидента - един действителен и един незавършен – вкараха в играта тайните на невидимия F-35. Първият включва загубата на японския F-35. Вторият е решението на администрацията на Тръмп да откаже F-35 на Турция, която вече е платила за него, пише американският вестник  Washington Times  в материал, представен без редакторска намеса. \r\nF-35 е най-скъпата оръжейна система, която Пентагонът някога е купувал. Инженерните проблеми, някои от които остават нерешени, отлагат производството му с години. \r\nОсем държави, включително Турция, си партнират със САЩ по програмата F-35. Още три - Израел, Япония и Южна Корея ги купуват чрез нашата програма за военни продажби в чужбина. \r\nНа 9 април един от тези самолети на японските въздушни сили за самоотбрана изчезна и очевидно се разби на около 85 мили (137 км) от Мисава в Северна Япония. Оттогава ние и японците претърсваме района. Някои части на самолета са възстановени, но тялото на пилота и останалите все още липсват в морета с дълбочина около 5 000 фута (1500 метра). \r\nСкоро - ако вече не са - други държави с други мотиви ще се присъединят към търсенето. Ако Русия, Китай или страни, свързани с тях, намерят части от изгубения F-35, някои от неговите тайни могат да бъдат открити с тях. Например, ако един от няколкото компютъра на самолета бъде намерен, от него ще се изсипят повече тайни, отколкото вода. \r\nКогато съветска подводница, носител на балистични ракети, потъва през 1968 година, ЦРУ построява кораба Glomar Explorer, за да я извади от дълбочина от повече от 5 км. Усилието, започнало през 1974 година в рамките на тайна операция, в крайна сметка се оказва неуспешно. По-модерните технологии обаче биха могли да намерят части от японския F-35. \r\nОбикновено продаваме на съюзниците си малко по-слаби системи, от тези, които купуваме за нашите въоръжени сили, за да защитим някои тайни. Японците очевидно не могат да бъдат винени, дори някои от тайните на F-35 да бъдат открити от нашите противници в резултат от катастрофата. Да им се даде възможност да закупят F-35 беше добър ход, защото те бяха и остават надежден съюзник. С Турция обаче не е така. \r\nПрезидентът Реджеп Таийп Ердоган не крие съюзяването на страната си с Русия, независимо от членството на Турция в НАТО. Неговият договор с Русия и Иран за запазване на Башар Асад на власт в Сирия доведе до установяването на военно присъствие в Сирия на два от принципните ни противници. \r\nВ подкрепа на това пренасочване Турция купува руски противовъздушни / противоракетни системи С-400, които трябва да бъдат доставени това лято. Администрацията на Тръмп спря доставката на F-35, както и помощното оборудване на Турция и заплаши с икономически санкции, ако С-400 действително бъдат доставени. \r\nАко F-35 и С-400 бъдат доставени в Турция, турците - с помощта на Русия - ще могат да ги тестват едно срещу друго. По този начин те ще могат да определят много от възможностите на F-35, включително, най-важното, способността му да избягва радарите на С-400. Тази информация може да доведе до откриването на това как да се препрограмира С-400, за да открие и свали F-35. \r\nНо турците вече са платили около 8 млрд. долара за самолети F-35 и помощно оборудване. Освен това, турските компании са сред доставчиците на части за изтребителите. Спирането на участието на Турция в програмата вече наруши програмата за F-35. \r\nАко самолетът не бъде доставен, Lockheed Martin ще трябва да възстанови част или цялата сума, която турците вече са платили. Това също ще наруши програмата, но и двата проблема са преодолими. С коварството на Ердоган не е така. \r\nТежестта на съпротивата на САЩ срещу закупуването на С-400 от Турция се видя през февруари, когато вицепрезидентът Майк Пенс заяви, че Вашингтон „... няма да стои със скръстени ръце, докато съюзници от НАТО купуват оръжия от нашите врагове“. \r\nПрез март генералният секретар на НАТО и командващият Европейското командване на ВС на САЩ генерал Къртис Скапароти заявиха пред Комисията по въоръжените сили на Сената, че турците не трябва да получават F-35, ако продължат със закупуването на руската ракетна система. \r\nЕрдоган е абсолютно категоричен в решението си да купи С-400. Но заплахата от американски санцкии според закон, който предполага налагането им на държави, които купуват военно оборудване от Русия, има някакъв ефект. \r\nЗаплахата от икономически санкции може да вкара здрав разум в главата на Ердоган. Турската лира е слаба, след като загуби 30% от стойността си миналата година. Държавният секретар Майк Помпео и няколко сенатори предупредиха Турция за санкции срещу нея. \r\nРусия е единственият възможен източник на помощ за компенсиране на всички санкции на САЩ, но тя не е обещала такава помощ, вероятно защото руската икономика не е достатъчно силна, за да го направи. \r\nВъншният министър на Турция Мевлют Чавушоглу заяви на пресконференция в средата на април, че Турция взима под внимание притеснения на НАТО – разбирай САЩ – относно покупката на С-400. Ако Турция приеме доставката на системите, нашите санкции трябва да влязат в сила незабавно, дори с риск турската икономика да спре напълно. \r\n***  На 14-ия Международен военно-индустриален панаир (International Defense Industry Fair (IDEF)) в Истанбул Турция ще покаже своя танк Алтай и новия си тежък ударен хеликоптер АТАК-2, пише електронното издание на консервативния ежедневник  Yeni Safak . \r\nПървият танк Алтай ще излезе от поточната линия още през 2020 година и ще бъде доставен на сухопътните сили на Турция. \r\nВ голямо за развитие за местната военна индустрия, базираната в Истанбул компания ВМС спечели на 24 април договор за масово производство на основния боен танк от следващо поколение на Турция. \r\nТой е кръстен на армейски генерал Фаретин Алтай, който командва петия кавалерийски корпус по време на Турската война за независимост. \r\nАлтай, първата програма за създаване на основен боен танк в Турция, включва електронни системи за командване и управление, 120-мм оръдие и броня, всички произведени от турски компании. \r\nМашината ще използва 120-милиметрово гладко оръдие с обичайната 7,62 мм картечница и монтирана на купола 12,7 мм картечница. \r\n„Ени Шафак“ припомня, че усилията за създаване на съвременен боен танк за Турските въоръжени сили са започнали в края на 90-те години. Първата фаза е била фокусирана върху производството на чужди танкове в Турция с местни партньори и търсенията в тази посока са продължили до 2004 година.  \r\nЩо се отнася до ударния хеликоптер, той в момента е в развитие и на IDEF ще бъде показан макет на машината. \r\nATAK-2 трябва да направи първия си тестов полет най-рано през 2024 година. \r\nЗамислен като комбинация от T129 ATAK и T625, ATAK-2 използва подсистеми като трансмисионни, роторни системи и шасита, разработени по проекта T625 Utility Helicopter, както и технологичния ноу-хау, експлоатационния опит и постиженията, постигнати чрез T129 ATAK Helicopter Project. \r\nТова е ударен хеликоптер, който може успешно да изпълнява мисиите си в тежки географски и климатични условия и който ще има увеличен капацитет на полезен товар и модернаавионика, заедно с висока производителност и ниски разходи за поддръжка. \r\nДомашно произведената и независимо разработената бойна машина на пехотата Pusat също ще бъде показана на щанда на страната на IDEF 2019. \r\n***  С малко закъснение научих достатъчно украински, за да мога да го използвам в битовото общуване (но все още не толкова дълбоко, че да мога да го използвам в професионалната комуникация). Използвам украински при всяка възможност, пише Андреас Умланд в материал за украинското издание  „Новое время“ , представен без редакторска намеса. \r\nНо подозирам, че за мен това е много по-лесно, отколкото за много украински граждани, израснали като рускоезични. Когато правя грешка в произношението, граматиката или идиомите, на това или въобще не обръщат внимание, или, ако забележат, то е изключително дружелюбно. Украинците така или иначе са възхитени от това, че чужденец въобще говори на украински и търпеливо ме поправят и с усмивка обясняват грешката ми. \r\nВ съвсем друга ситуация са рускоговорящите украинци, които са лишени от природния талант да учат бързо езици – ценна способност, която някои хора притежават в голяма степен, а други (понякога високообразовани учени) – в по-малка. Фонетични, граматически и стилистични грешки в украинската реч на гражданин на Украйна причиняват - доколкото забелязвам - много по-малко съчувствие сред украинско-говорящите украинци. В определени ситуации такива езикови грешки могат да се превърнат в източник на скрит позор или дори дълбок срам за едната или двете страни - т.е. за човека, който е направил грешката, и за украинско-говорящия човек, който е говорил с него и е забелязал грешката. \r\nНещо повече, много рускоезични украинци, предполагам, не само се страхуват да не сгрешат, когато говорят на украински, но са ужасени да не направят смешна грешка – и самите те да не забележат това. Доброто владеене на езика – а не просто умението да се говори – е един от ключовите социални навици, определящи позицията на човека в различни комуникационни ситуации, отношения и общности. \r\nТъй като съм чужденец и не съм пълноценен член на украинското общество, моите езикови навици не играят значителна социална роля. Моето положение и признание в Украйна е предварително определено от факта, че съм гражданин на друга страна, за когото украинският език по определение не е основен (а мой четвърти език). Но за украинския гражданин може да е много нееприятно да не умее да говори умело на украински, да произнася украинските думи невярно и постоянно да се страхува да не каже нещо не както трябва. Понякога, разбира се, този проблем не играе съществена роля и по-специално в регионите, където се говори на сържик и където лингвистичните правила са гъвкави. Но, например, в Киев доминиращите стандарти за висока култура могат да доведат до такова усещане, че си длъжен да знаеш украински език перфектно, или изобщо да не го използваш, Всъщност, способността да се изразяваш на добре формулиран и правилен руски може в някои ситуации да е по-полезен за социалната самоидентификация и позициониране, отколкото да говориш на лош украински. За сравнение, в моята родина, за югоизточните немци от Саксония и Тюрингия техния силен акцент понякога се превръща в статутен проблем в други региони на Германия, където саксонският и тюрингският диалекти се считат за примитивни и провинциални и дори признак за „по-ниска класа“. Но това са само различия в рамките на един език. \r\nВ Украйна има два много богати и сложни различни езика - всеки със своя поезия, проза, мелодия, културни традиции, исторически произход, регионални различия и разнообразни диалекти. Някои хора имат способността и енергията да овладеят и двата. Но други ще могат напълно да разберат само едно от тях. Тези въпроси са твърде сложни в социално и психологическо отношение, за да бъдат политизирани лекомислено. \r\nИ накрая, напълно могат да приемат аргументите в полза на тежката украинизация, изглежда, имат право само тези украиноезични граждани, които са изучили украинския не в детството си, а по-късно, правейки определени усилия за това. Украинците, които са научили без особени трудности езика още в детството си и не са научили нито един друг език в зряла възраст, настоявайки за тежка украинизация, се сблъскват с етичен проблем: как е възможно да искаш от другите това, което ти сам не си успял да постигнеш и, може би, никога не си се опитал или дори не си в състояние да направиш? \r\nХората, които искат пълно и бързо украинизиране, за които украинският език е техният майчин език, винаги могат да бъдат заподозрени, че се опитват да прокарат егоистичната програма, в която техните езикови умения ще ги поставят в по-добра социална позиция в сравнение с тези, за които украинският не е роден. Често това може да не е така. Но подобни подозрения могат да възникнат сред рускоговорящите. \r\nБурните емоции, които причиняват езиковите проблеми, са свързани с това предизвикателство: справедливата патриотична нужда от пълна и бърза украинизация сама по себе си засяга много личните въпроси на социалното положение, интеграцията, конкуренцията и асимилацията на рускоезичните. Проблемът се задълбочава от факта, че при такова искане може да се види личното и много непатриотично желание на украинско-говорящите хора да реализират своите скрити или дори несъзнателни социални интереси. Винаги ще остане непреодолимо подозрение, че украинизацията се движи не само и не толкова в полза на общото отечество, но и в полза на онези, за които украинският е родният им език - и които в сравнение с рускоезичните, ще имат полза от пълната унификация на езиковата сфера. \r\n***", "date": "2019.04.30", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/30/2652169/beliyat-dom-donald-tramp-predade-za-ratifikatsiya-v-senata-protokola-za-chlenstvoto-na-severna-makedoniya-v-nato.html", "text": "Държавният глава на САЩ Доналд Тръмп предаде за ратификация в Сената Протокола за членството на Северна Македония в НАТО. Това става ясно от писмо, изпратено от американския президент до сенаторите, предава  TACC , като се позовава на информация от Белия дом. \r\n\"Настоящето представям за съвет и съгласие от Сената за ратифицирането протокола към Северноатлантическия договор за присъединяване на Република Северна Македония", "date": "2019.04.30", "title": "Белият дом: Доналд Тръмп предаде за ратификация в Сената Протокола за членството на Северна Македония в НАТО"}
{"url": "http://www.focus-news.net/news/2019/04/30/2652566/nova-tv-makedoniya-studeniyat-dush-ot-frantsiya-i-germaniya-za-nadezhdite-na-zapadnite-balkani-za-barzo-prisaedinyavane-kam-es.html", "text": "Британският вестник The Financial Times публикува текст за срещата на върха в Берлин, озаглавена \"Студеният душ от Франция и Германия за надеждите на Балканите за бързо присъединяване към ЕС\", цитира изданието македонският телевизионен канал  „Нова ТВ“ . \r\nАвторът казва, че германският канцлер Ангела Меркел и френският президент Еманюел Макрон са уведомили лидерите на страните от региона за малките шансове за влизане в блока и са  им казали да \"си уредят нещата у дома\" през това време. \r\nВестникът пише, че Макрон се фокусира върху необходимостта от \"политическа стабилност\" в региона. Френският президент заяви, че Париж е на разположение за ключови икономически и социални реформи и реформи в областта на сигурността, както и за реформи в посока на правовата държава, преди да започне процеса на разширяване на ЕС. The Financial Times припомня, че ЕС отдавна говори за възможността за присъединяване на страните от Западните Балкани към Съюза, за да насърчи икономическия напредък и да подобри по-широката регионална стабилност. \r\nСпоред оценки на анализаторите британският вестник пише, че Меркел и Макрон са организирали тази среща на високо равнище заради опасенията за развитието на региона, въпреки безпрецедентния успех на споразумението по въпроса за името между Македония и Гърция. \r\nЩо се отнася до косовския въпрос, опозицията на Меркел срещу всяко решение между Белград и Прищина, която включва обмен на територии е била изявена категорично , въпреки че такова решение се подкрепя от Брюксел и Вашингтон, подчертава вестникът. \r\nБерлинската среща на върха според  \"The Financial Times\" се организира в момент на \"засилена тревога\" в Брюксел за нарастващата роля на Русия и Китай в Западните Балкани. Макрон в този контекст заяви, че разбира, че други участници \"имат свои собствени интереси на Балканите, но и че европейските интереси са по-важни\".  Юлиян Марков", "date": "2019.04.30", "title": "„Нова ТВ“ (Македония): Студеният душ от Франция и Германия за надеждите на Западните Балкани за бързо присъединяване към ЕС"}
{"url": "http://www.focus-news.net/news/2019/04/30/2652575/granma-kuba-vnetsuelskite-vlasti-neutraliziraha-opit-za-prevrat.html", "text": "Венецуелският вицепрезидент по комуникациите Хорхе Родригес осъди опита за преврат от малка група военни офицери и призовава хората да защитят мира, пише англоезичнта версия на кубинския официоз  Granma .  \r\nВладимир Падрино Лопес, венецуелски министър на отбраната, потвърди в социалната мрежа „Туитър“, че \"боливарските национални въоръжени сили са твърди в защита на националната конституция и нейните законни власти\", добавяйки, че всички военни части са разположени в осемте интегрирани отбранителни региона и докладват за „нормална ситуация“ в техните казарми и военни бази, под командването на установените им командири. \r\nПо-нататък той посочи, говорейки за „организаторите на преврата“: „Те са страхливци! Ние ще стоим твърдо в защита на конституционния ред и мира на Републиката, подпомагани от закона, разума и историята. Винаги лоялни, никога предатели!“. \r\nВ тази връзка венецуелските власти настояват за необходимостта от поддържане на спокойствие и единство, като съобщават, че цялата територия на страната остава в пълно спокойствие, включително Каракас. Председателят на Националното конституционно събрание (подкрепящо Мадуро – бел. ред.) Диосдадо Кабело потвърди, че авиобазата “Ла Карлота“ не е била окупирана от опозиционни сили, както твърдят някои от тях, предаде TeleSUR. \r\n\"Никоя военна база в страната не е била превзета, те (боливарските национални въоръжени сили) са на улицата в Алтамира и ръководят операции от въздушната база\" Ла Карлота \", обясни той. \r\nВъншният министър Хорхе Ареаза осъди подкрепата на колумбийското и американското правителства за последния опит за преврат, според Пренса Латина. \r\n\"Вашингтон и Богота са планирали всички неуспешни неконституционни действия от последните месеци на територията на Венецуела\", каза Ареаза и отхвърли изявлението на колумбийския президент Иван Дуке, призоваващ венецуелския народ да отхвърли \"диктатурата и узурпацията на Мадуро\". \r\nМеждувременно международните реакции в подкрепа на конституционното правителство във Венецуела не закъсняха, осъждайки опита за преврат и всяко насилие, което може да доведе до смърт. \r\nБоливийският президент Ево Моралес написа в своя профил в „Туитър“: „Това ще създаде зловещ прецедент, да позволи на заговорниците за преврат да получат подкрепа в региона. Диалогът и мирът трябва да надделеят над преврата“. \r\nВенецуелският вицепрезидент по комуникациите Хорхе Родригес съобщи тази сутрин, че опит за преврат от малка група военни офицери е неутрализиран. \r\nВ своя акаунт в „Туитър“ Родригес предупреди за подривните дейности на групата: „Информираме хората от Венецуела, че към момента се сблъскваме  и неутрализираме малка група военни предатели, които се позиционират на кръстовище в Алтамира за насърчаване на преврата срещу Конституцията и мирът на републиката.\" \r\nПравителството на Венецуела призова хората да се съберат около президентския дворец \"Мирафлорес\", за да осъдят опит за преврат. \r\nМигел Диаз Канел, председател на държавния и министерския съвет на Куба, написа в „Туитър“: „Ние отхвърляме този опит за преврат, който се опитва да потопи страната в насилие. Предателите, които са се поставили на преден план в това подривно движение, са разположили войски и полиция с военни оръжия на една от обществените магистрали в града, за да всяват тревога и страх. \" \r\nОт своя страна външният министър на Куба Бруно Родригес Парила решително осъди опита за преврат във Венецуела и потвърди твърдата подкрепа на Куба и солидарността с конституционния президент на тази страна.  Юлиян Марков", "date": "2019.04.30", "title": "Granma (Куба): Внецуелските власти неутрализираха опит за преврат"}
{"url": "http://www.focus-news.net/news/2019/04/30/2652593/afp-es-prizova-za-maksimalno-vazdarzhane-vav-venetsuela.html", "text": "Във вторник Европейският съюз призова за \"максимална сдържаност\" във венецуелската криза, след като правителството обеща да сложи край на опита за преврат от подкрепяния от САЩ опозиционен лидер Хуан Гуайдо, предава  AFP . \r\n\"ЕС следи отблизо последните събития във Венецуела. Повтаряме, че може да има само политически, мирен и демократичен изход за сложната криза, пред която е изправена страната,\" заяви в изявление специалният представител на ЕС за външната политика и сигурността Федерика Могерини. \r\n\"Европейският съюз отхвърля всяка форма на насилие и призовава за максимална сдържаност, за да се избегнат загуба на живот и ескалация на напрежението.\" \r\nОпитът на Гуайдо да демонстрира нарастваща военна подкрепа се превърна в безредици, след като  кълба от черен дим се издигнаха над източната част на Каракас и правителството заяви, че \"деактивира\" опита за преврат от малка група \"предателски-настроени\" военни. \r\nМогерини каза, че ЕС \"твърдо стои зад венецуелския народ и неговите законни демократични стремежи\". \r\n\"Ще продължим да не щадим никакви усилия за възстановяване на демокрацията и върховенството на закона чрез свободни и честни избори в съответствие с конституцията на Венецуела\", каза Могерини.  Юлиян Марков", "date": "2019.04.30", "title": "AFP: ЕС призова за „максимално въздържане“ във Венецуела"}
{"url": "http://www.focus-news.net/news/2019/04/30/2652170/kurir-sarbiya-sreshtata-v-berlin-priklyuchi.html", "text": "Електронното издание на белградския ежедневник  Kurir  съобщава, че срещата на върха за Западните Балкани, организирана във федералната германска столица Берлин от канцлера на ФРГ Ангела Меркел и държавния глава на Франция Еманюел Макрон, приключи. \r\nВ краткия материал, публикуван от изданието, се привеждат думите на сръбския президент Александър Вучич след срещата, съгласно които западната ни съседка не е имала никакви условия в хода на разговорите, освен искането към Прищина да отмени 100-процентовите мита за внос на сръбски стоки в Косово.  \r\n\"Имахме поредица от трудни срещи. Сърбия нямаше никакви условия, освен премахването на таксите. Бяхме изненадани от остротата и яростните атаки на албанците към Сърбия и Република Сръбска\", призна Вучич. \r\nТой обеща, че ще се опита да постигне искането на официален Белград в рамките на друга среща, която ще се проведе в Париж на 1 юли тази година. Тереза Герова", "date": "2019.04.30", "title": "Kurir (Сърбия): Срещата в Берлин приключи"}
{"url": "http://www.focus-news.net/news/2019/04/30/2652176/koha-ditore-kosovo-ramush-haradinay-ne-napravi-izyavlenie-sled-sreshtata-v-berlin.html", "text": "Министър-председателят на Косово Рамуш Харадинай не направи изявление след края на срещата на върха за Западните Балкани, организирана във федералната германска столица от канцлера на ФРГ Ангела Меркел и държавния глава на Франция Еманюел Макрон, отбелязва електронното издание на прищинския вестник  Koha Ditore . \r\nПо данни на изданието обаче премиерът на най-младата държава на Балканите е оценил позитивно форума. \r\nВече стана ясно, че следващата среща за косовския въпрос ще се проведе на 1 юли в Париж по покана на Макрон. Тереза Герова", "date": "2019.04.30", "title": "Koha Ditore (Косово): Рамуш Харадинай не направи изявление след срещата в Берлин"}
{"url": "http://www.focus-news.net/news/2019/04/30/2652172/hashim-tachi-sled-sreshtata-v-berlin-beshe-tezhka-bez-konkreten-rezultat-sabirame-se-otnovo-v-parizh-na-1-yuli.html", "text": "Държавният глава на Косово Хашим Тачи описа проведената среща на върха за Западните Балкани в Берлин като \"тежка\", като подчерта, че тя е завършила без резултати. Той обяви, че на 1 юли лидерите ще се съберат отново - този път в Париж, по покана на френския президент Еманюел Макрон, съобщава електронното издание на водещия прищински ежедневник  Koha Ditore . \r\n\"Беше тежка среща. Не можем да кажем, че има конкретен резултат. Косово много ясно заяви, че определено се нуждаем от решение за визовата либерализация, защото я заслужаваме. Изпълнихме всички необходими критерии и ако нещо не се случи в близко бъдеще, ще има голямо разочарование. Тази вечер все още имаше неясноти по този въпрос. Потвърдихме нашия ангажимент за добросъседство, за нормализирането на отношенията със Сърбия. Слушахме внимателно Меркел и Макрон и техните позиции за Балканите. Заключението на всички е, че този проблем трябва да бъде преодолян и че няма да има условен диалог. Обсъдихме и възможностите за по-бързо придвижване на процеса. Потвърждавам, че следващата среща ще се проведе на 1 юли в Париж\", заяви Тачи пред медиите след края на Берлинската среща на високо равнище. \r\nТой повтори искането си Сърбия да признае Косово и да се съгласи на безусловен диалог. Същевременно отрече, че ще се стигне до размяна на територии между двете страни като възможен начин за нормализиране на двустранните отношения между Белград и Прищина.  \r\n„Тази вечер беше възможно да се отбележи постигането на споразумение между Гърция и Македония, но също така и недостатъците в преговорите между Косово и Сърбия. Беше установено, че времето е загубено в процес, който може да продължи и в бъдеще. Сърбия трябва да признае Косово безусловно, диалогът трябва да започне и да продължи безусловно. Надявам се на единството в ЕС по този въпрос. Страните от региона също подкрепят процеса, през който преминаваме. При всички обстоятелства Косово ще остане мултиетническо, няма да има обмен на територии, като винаги ще полага максимални усилия за включването на Прешевската долина, Медведжа и Буяновац към територията на Република Косово. Но решаващо за постигането на споразумението е участието на САЩ”, цитира изданието думите на Тачи. Тереза Герова", "date": "2019.04.30", "title": "Хашим Тачи след срещата в Берлин: Беше тежка, без конкретен резултат - събираме се отново в Париж на 1 юли"}
{"url": "http://www.focus-news.net/news/2019/04/30/2652171/hashim-tachi-nyama-pomirenie-dokato-sarbiya-i-bosna-i-hertsegovina-ne-priznayat-kosovo.html", "text": "Държавният глава на Косово Хашим Тачи хвърли светлина върху хода на срещата на върха за Западните Балкани в Берлин, като поясни, че в рамките й са обсъдени възможностите за сътрудничество и помирение в региона, предава  Tanjug , държавната информационна агенция на западната ни съседка. \r\nВ социалната мрежа \"Фейсбук\" Тачи написа, че отношенията между Белград и Прищина са паднали до най-ниско ниво, което прави невъзможно изпълнението на \"добри инициативи\" от Берлинския процес. Що се отнася до помирението, Тачи бе категоричен - такова едва ли ще има, докато  Сърбия и Босна и Херцеговина не признаят Косово. Тереза Герова", "date": "2019.04.30", "title": "Хашим Тачи: Няма помирение, докато Сърбия и Босна и Херцеговина не признаят Косово"}
{"url": "http://www.focus-news.net/news/2019/04/30/2652175/sitel-makedoniya-parichna-globa-i-petgodishna-zabrana-za-vlizane-v-makedoniya-na-edin-ot-razpanalite-albanskoto-zname-na-samuilovata-krepost.html", "text": "Парична глоба и петгодишна забрана за влизане в Македония бе присъдена на един от разпъналите албанското знаме на Самуиловата крепост в Охрид, предава македонската телевизия  \"Сител\" .  \r\nСкопски медии предадоха, че решение е издадено по предварителна процедура.  \r\nЗа инцидента сигнализираха жители на Охрид, живеещи в непосредствена близост до крепостта. Те направиха снимки и ги разпространиха в социалните мрежи, в резултат на което последва реакция от страна на официалните власти, припомня телевизията. Тереза Герова", "date": "2019.04.30", "title": "\"Сител\" (Македония): Парична глоба и петгодишна забрана за влизане в Македония на един от разпъналите албанското знаме на Самуиловата крепост"}
{"url": "http://www.focus-news.net/news/2019/04/30/2652180/afp-rod-rozenshtayn-podade-ostavka.html", "text": "Заместник-генералният прокурор на САЩ Род Розенщайн, който избра специалния съветник Робърт Мюлер да ръководи разследването за предполагаемата намеса на Русия в президентските избори през 2016 г., обяви, че се оттегля от поста, предава  AFP .    \r\nВ писмо до президента на страната Доналд Тръмп Розенщайн заяви, че ще напусне поста си на 11 май, след повече от две бурни години като втори високопоставен служител в Министерството на правосъдието на САЩ. \r\n54-годишният прокурор изненада страната на 17 май 2017 г. с назначаването на независим адвокат, който да поеме разследването на руската намеса, след като Тръмп уволни директора на ФБР Джеймс Хами. \r\nСлед това генералният прокурор Джеф Сешънс подаде оставка, оставяйки Розенщайн на поста. Тереза Герова", "date": "2019.04.30", "title": "AFP: Род Розенщайн подаде оставка"}
{"url": "http://www.focus-news.net/news/2019/04/30/2652179/faz-hilyadi-chehi-izlyazoha-na-protest-sreshtu-premiera-andrey-babish.html", "text": "Хиляди граждани на Чешката република излязоха на протест срещу министър-председателя Андрей Бабиш и с искания за независима съдебна система, съобщава германският национален ежедневник  Die Frankfurter Allgemeine Zeitung . Централният протест бе проведен във вечерните часове на понеделник в центъра на Прага. Демонстрации имаше в над сто други градове в страната.  \r\nПрипомня се, че във вторник в длъжност встъпва новият министър на правосъдието Мари Бенесова. Прокуратурата проучва дали има основания за повдигането на обвинения срещу Бабиш за предполагаема измама с субсидии. Тереза Герова", "date": "2019.04.30", "title": "FAZ: Хиляди чехи излязоха на протест срещу премиера Андрей Бабиш"}
{"url": "http://www.focus-news.net/news/2019/04/30/2652173/tanjug-sarbiya-sreshtata-za-zapadnite-balkani-v-berlin-prodalzhi-pet-chasa-vinovnikat-e-makron.html", "text": "Сръбската държавна агенция  Tanjug  съобщава, че срещата на върха за Западните Балкани, която се проведе във федералната германска столица Берлин по инициатива на канцлера на ФРГ Ангела Меркел и президента на Франция Еманюел Макрон, е приключила около 23:00 часа местно време (полунощ българско време).  \r\nПодчертава се, че разговорите са финализирани пет часа, след като участниците във форума на високо равнище седнаха на масата за преговори при затворени врати.  \r\nСпоред медийни доклади, работната вечеря е продължила значително повече от предвиденото, тъй като държавният глава на Франция Еманюел Макрон е засегнал темата за необходимостта от напредък на страните от Западните Балкани по пътя към членството в Европейския съюз.  Тереза Герова", "date": "2019.04.30", "title": "Tanjug (Сърбия): Срещата за Западните Балкани в Берлин продължи пет часа, \"виновникът\" е Макрон"}
{"url": "http://www.focus-news.net/news/2019/04/30/2652174/aleksandar-vuchich-prodalzhavame-pregovorite-v-tesen-format-s-posrednichestvoto-na-es-germaniya-i-frantsiya.html", "text": "Президентът на Сърбия Александър Вучич потвърди, че следващата среща за косовския въпрос ще бъде проведена на 1 юли във френската столица Париж, съобщава електронното издание на водещия прищински ежедневник  Koha Ditore . \r\n\"Заключението от срещата е, че ще продължим преговорите в тесен формат, с посредничеството на Европейския съюз, Германия и Франция\", цитира изданието думите на Вучич, който също заяви, че в Берлин не е постигнат напредък в процеса за нормализиране на двустранните отношения между Белград и Прищина.  Тереза Герова", "date": "2019.04.30", "title": "Александър Вучич: Продължаваме преговорите в тесен формат, с посредничеството на ЕС, Германия и Франция"}
{"url": "http://www.focus-news.net/news/2019/04/30/2652183/zasilen-trafik-v-posledniya-pochiven-den-obzor.html", "text": "Засилен бе трафикът в страната в последния от почивните дни. Допълнителни полицейски патрули бяха разположени по основните пътни направления. Отново бе спряно движението на камионите над 12 т по автомагистралите и най-натоваренитe пътища. В участъците на автомагистралите „Хемус и „Тракия“, където текат ремонтни дейности, бяха създадени специални организации на движението, с цел облекчаване на трафика. „В първия от почивните дни организацията беше създадена така, че да подпомогне пътуващите от големите градове към вътрешността на страната. Съответно сега е направено обратното нещо, за да може да подпомогне тези, които се връщат към големите градове“, отбеляза главен инспектор Илия Георгиев от отдел \"Пътна полиция\" към ГД „Национална полиция“. Обстановката по граничните пунктове бе спокойна, въпреки по-интензивния трафик на вход към страната. Въпреки натовареното движение до тежки пътни инциденти в последния от почивните дни не се стигна, а от полицията отчетоха по-малък брой на катастрофите през празничните дни, в сравнение с предходни години. По-голямата вълна от прибиращи се след поредицата от празници се очаква на 1 май.", "date": "2019.04.30", "title": "Засилен трафик в последния почивен ден (ОБЗОР)"}
{"url": "http://www.focus-news.net/news/2019/04/30/2652184/prokuraturata-zadarzha-petima-dushi-za-napadenie-nad-politseyski-sluzhiteli-v-kuklen-obzor.html", "text": "Прокуратурата задържа петима души за нападение над полицейски служители в Куклен. Те са привлечени като обвиняеми по различни престъпления ще останат в ареста за 72 часа, след което Районната прокуратура ще прецени дали да поиска постоянното им задържане под стража. До ареста им се стигна след като в неделя около 17.00 часа заради междусъседски скандал се е стигнало до нападение над полицейски служители, отзовали се на сигнала. Част от участниците в свадата са хвърляли камъни по полицейските коли. В резултат на това е бил счупен един патрулен автомобил. При инцидента няма пострадали. Задържаните са от ромски произход. 40-годишна жена е обвинена за хулиганство с изключителен цинизъм, а трима мъже, на 21, 22 и 25 години, както и 16-годишно момче са с обвинения за хулиганство, нанасяне на лека телесна повреда на полицейски служител при изпълнение на служебните му задължения и унищожаване на предно обзорно стъкло на патрулен автомобил на ОД на МВР-Пловдив. Очаква се във вторник рано сутринта пред кметството в Куклен директорът на ОДМВР-Пловдив и кметът на града да оповестят подробности около случая.", "date": "2019.04.30", "title": "Прокуратурата задържа петима души за нападение над полицейски служители в Куклен (ОБЗОР)"}
{"url": "http://www.focus-news.net/news/2019/04/30/2652186/tereza-mey-velikobritaniya-tryabva-da-se-bori-s-promyanata-na-klimata-kato-sreshtu-porazhenie-ot-natsistite.html", "text": "Великобритания трябва да се бори с промяната на климата на \"военна основа\", както в годините на Втората световна война, когато страната се е мобилизирала, за да не допусне поражение от нацистите. Това заяви министър-председателят на Обединеното кралство Тереза Мей, отбелязва британският национален ежедневник  Independent . \r\nОт редакцията припомнят, че предстои да бъде публикуван нов експертен доклад, който ще съдържа препоръки емисиите на парниковите газове да бъдат намалени още по-бързо от планираното. В тази връзка Мей е настояла страната да бъде поставена на \"военна основа\" и изрично е настояла да се сложи край на \"успокояването\" по въпроса за промяната на климата. \r\nПризивът й бе отправен в навечерието на нов набор от съвети, който Мей ще получи от собствения си наблюдател на проблема с глобалното затопляне. Очаква се той да подчертае, че настоящата официална цел на Лондон - да намали въглеродните емисии с 80% до 2050 г., е неадекватна и трябва да бъде преформулирана. \r\nПредстои и комисията по изменение на климата да обяви, че Обединеното кралство трябва да достигне нулеви емисии още през 2040 г., за да помогне за ограничаването на глобалното повишаване на температурата до 1,5 ° C и за избягване на катастрофалните последици.  \r\nНовата цел също може да създаде предизвикателства пред Лейбъристката партия, която постави амбициозна цел за нулеви емисии до 2050 г., припомнят от редакцията. Тереза Герова", "date": "2019.04.30", "title": "Тереза Мей: Великобритания трябва да се бори с промяната на климата като срещу поражение от нацистите"}
{"url": "http://www.focus-news.net/news/2019/04/30/2652177/rossiyskaya-gazeta-putin-razchita-da-se-dogovori-sas-zelenski-za-obshtoto-grazhdanstvo.html", "text": "Държавният глава на Руската федерация Владимир Путин се надява да постигне споразумение с новия президент на Украйна Владимир Зеленски по въпроса за общото гражданство, ако се стигне до обсъждане на темата, отбелязват в редакцията на вестник  \"Российская газета\" . \r\n\"Много пъти съм казвал, че украинците и руснаците са братски народи и дори повече. По принцип мисля, че те са един народ\", привежда изданието думите на Владимир Путин, изречени пред репортери след церемонията за връчването на наградите \"Герой на труда\". Той добави, че руснаците и украинците ще се възползват от пълното гражданство. \r\nОт редакцията припомнят, че в рамките на посещението си в Пекин Путин заяви пред репортери, че Москва обмисля опростяване на процедурите за предоставяне на руско гражданство за всички украинци, а не само за жителите на Донецката област (ДНР и ЛНР). Тереза Герова", "date": "2019.04.30", "title": "\"Российская газета\": Путин разчита да се договори със Зеленски за общото гражданство"}
{"url": "http://www.focus-news.net/news/2019/04/30/2652188/reuters-yaponskiyat-imperator-akihito-abdikira-sled-tri-desetiletiya-na-trona.html", "text": "След три десетилетие на трона императорът на Япония ще абдикира в полза на по-големия си син, предава  Reuters . \r\nАбдикацията, първата на японския монарх за последните два века, ще бъде отбелязана с кратка и сравнително проста церемония в императорския дворец. На събитието ще присъстват около 300 души, а церемонията ще бъде излъчвана на живо. \r\n85-годишният Акихито е първият японски монарх, който заема трона в следвоенната история на страната. Конституцията, създадена след Втората световна война, определя императора като символ на хората и не предвижда да разполага с политическа власт. Тереза Герова", "date": "2019.04.30", "title": "Reuters: Японският император Акихито абдикира след три десетилетия на трона"}
{"url": "http://www.focus-news.net/news/2019/04/30/2652178/kommersant-gazprom-zaplashi-sas-sad-daniya-zaradi-zabavyaneto-na-severen-potok-2.html", "text": "Руският енергиен гигант \"Газпром\" продължава да вижда \"шанс\" за въвеждането на газопровода \"Северен поток-2\" в експлоатация до края на текущата година, въпреки отсъствието на разрешение от Дания за полагане на тръбите. Но в изявленията на ръководството на компанията прозира несигурност - паралелно \"Газпром\" подготвя базара за юридически действия срещу властите на скандинавската страна, които - от гледна точка на енергийния гигант, бави процеса. Източници на вестник  \"Коммерсант\"  предупреждават, че руската компания има малки шансове за бърза победа в този спор. Според анализатори обаче самата заплаха от иск срещу Дания може да окаже натиск над управляващите в Копенхаген.  \r\n\"Газпром\" смята, че \"понастоящем има шанс за завършване на строителството и стартиране на \"Северен поток-2\", заяви Дмитрий Хандога, заместник-ръководител на външноикономическия отдел на компанията. Основният проблем е, че Дания не дава на компанията-оператор Nord Stream 2 разрешение за изграждане на газопровод в Изключителната си икономическа зона. Припомня се, че на 15 април бе подадена молба за трети опционален маршрут на газопровода на юг от Борнхолм, както поиска датският регулатор. Последният преустанови разглеждането на двете предишни заявления, докато не бъде проучен определеният маршрут. Дмитрий Хандога обяви по-рано, че е подадена жалба срещу това изискване на регулатора. \"Анализираме как ще се отрази издаването на датското разрешително в един или друг срок, работим по набор от мерки, за да запазим изпълнението на проекта по график\", добави той. \r\nАргументите на Nord Stream 2 се основават на факта, че ИИЗ, за разлика от териториалните води, не е под суверенитета на държавата, поясняват източници на изданието.  \r\nСъответно Дания не може да отложи издаването на разрешително при липса на ясни признаци за екологични рискове по предложения от \"Газпром\". \"Това може да се счита за нарушение на Конвенцията на ООН по морско право\", подчертава един от събеседниците на \"Коммерсант\". Той обаче отбелязва, че досегашното обсъждане е само за диалога с регулатора, а не за началото на съдебния процес. Последното, ако \"Газпром\" следва този път, ще отнеме години. \r\nПозицията на Дания принуждава \"Газпром\" сериозно да обмисли предстоящите преговори за разширяване на транзита на газ през Украйна след 2020 година. Без Nord Stream 2, компанията ще трябва да изпомпва около 70 милиарда кубически метра годишно през Украйна, ако търсенето в Европа остане на рекордните нива, регистрирани през 2018 година. Забавянето влошава рентабилността на проекта. \r\nВ рамките на конферентен разговор е зададен въпросът как „Газпром“ може да намали рисковете от прекъсване на транзита, в случай че „Северен поток-2“ не бъде построен, а с Украйна не може да се постигне споразумение. Действащият ръководител на „Газпром Експорт“ Михаил Малгин отбеляза, че компанията „като разумен оператор“ активно изпомпва газ в складове в Европа. Въпреки това, тези мощности не са достатъчни - дори когато през 2017 г. \"Газпром\" изпомпа рекордните осем милиарда кубически метра газ в европейските ПГС, този източник би могъл да покрие само около 10% от дневните доставки за Европа. \r\nСъбеседниците на \"Коммерсант\" отбелязват, че предстоящите два или три месеца ще бъдат ключови за съдбата на \"Северен поток-2\" и преговорите за украински транзит. \r\nАко Германия е в състояние да окаже необходимия политически натиск върху Дания и да получи разрешение, то проектът все още може да бъде завършен до края на годината. В същото време не е ясно дали ще може да функционира от 1 януари 2020 г. и ако да - в какъв режим, тъй като вероятно ще трябва да се съобразява с нормите на изменената директива на ЕС за природния газ. Nord Stream 2 вече се подготвя за дело по този въпрос. \"Във всеки случай, газопроводът ще бъде построен и ако транзитът не успее, ще бъде активиран, независимо дали ще бъде законно или не\", казва един от източниците на редакцията.  \r\nАко до август не бъде получено разрешение от Дания, тогава вероятно няма да бъде възможно да се приключи строителството през тази година. Въпреки че самата тръба през датския участък на \"Северен поток\" може да бъде положена за един и половина до два месеца, все още ще бъде необходимо тя да се тества и напълни с газ. Алексей Гривач от Фонд за национална енергийна сигурност смята, че крайният срок за получаване на разрешение е октомври. Според него заплахата от съдебно дело и възстановяването на потенциални щети може да принуди Копенхаген да издаде разрешително, докато сега датските органи отлагат този въпрос без риск. Като цяло, според експерта, блокирането на „Северен поток-2“ и представянето на неприемливи условия за продължаване на транзита през Украйна може да е насочено към „провокиране на криза с доставките на руски газ за Европа, което би допринесло за растежа на покупките на втечнен природен газ от САЩ“. Тереза Герова", "date": "2019.04.30", "title": "\"Коммерсант\": \"Газпром\" заплаши със съд Дания заради забавянето на \"Северен поток-2\""}
{"url": "http://www.focus-news.net/news/2019/04/30/2652189/izvestiya-v-ukrayna-vdigaha-svatba-s-natsistki-uniformi.html", "text": "Руският вестник  \"Известия\"  съобщава за сватба в украинския град Лвов, на която част от гостите са били облечени в униформи, наподобяващи тези на нацистите. \r\nСъответното става ясно от снимка в социалната мрежа \"Фейсбук\", публикувана от ръководителя на Украинския еврейски комитет Едуард Долински. На нея младоженците позират с гости, някои от които са облечени в униформи на Вермахта, на фона на катедралата \"Св. Георги\" в Лвов, близо до паметника на митрополита на гръцката католическа църква Андрей Шептицки. \r\nСпоред Ukraina.ru Шептицки е сътрудничил активно с германските нашественици по време на Втората световна война. \r\nСнимката предизвика вълна от критики. Украинските потребители са осъдиха подбора на \"костюми\" на гостите на сватбеното тържество.  Тереза Герова", "date": "2019.04.30", "title": "\"Известия\": В Украйна вдигаха сватба с нацистки униформи"}
{"url": "http://www.focus-news.net/news/2019/04/30/2652182/tass-donald-tramp-prodalzhi-embargoto-za-dostavki-na-petrol-ot-iran.html", "text": "Държавният глава на САЩ Доналд Тръмп удължи срока на действия на наложеното по-рано ембарго върху доставките на петрол и петролни продукти от Иран. Това съобщиха от пресслужбата на Белия дом, предава  TACC . \r\nВ указа си американският лидер израз увереност, че в света има достатъчно петрол, така че да може безболезнено да се прекрати сътрудничеството с Иран в тази индустрия. \r\n\"След внимателна оценка на доклада, изпратен до Конгреса на САЩ от информационния отдел на Министерството на енергетиката и други важни фактори, включително икономическите условия в света и увеличаването на производството на петрол от САЩ и някои други страни, както и световното ниво на неизползван капацитет за производство на петрол и наличието на стратегически резерви, стигнах до заключението, че", "date": "2019.04.30", "title": "ТАСС: Доналд Тръмп продължи ембаргото за доставки на петрол от Иран"}
{"url": "http://www.focus-news.net/news/2019/04/30/2652190/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Мерките на Москва за опростяване на процедурите за предоставяне на руско гражданство на украинците, амбициите на Косово към сръбски територии и проблемите около изграждането на газопровода „Северен поток-2“ са част от основните теми, върху които акцентират водещите руски печатни издания. \r\n***  Държавният глава на Руската федерация Владимир Путин се надява да постигне споразумение с новия президент на Украйна Владимир Зеленски по въпроса за общото гражданство, ако се стигне до обсъждане на темата, отбелязват в редакцията на вестник  \"Российская газета\" . \r\n\"Много пъти съм казвал, че украинците и руснаците са братски народи и дори повече. По принцип мисля, че те са един народ\", привежда изданието думите на Владимир Путин, изречени пред репортери след церемонията за връчването на наградите \"Герой на труда\". Той добави, че руснаците и украинците ще се възползват от пълното гражданство. \r\nОт редакцията припомнят, че в рамките на посещението си в Пекин Путин заяви пред репортери, че Москва обмисля опростяване на процедурите за предоставяне на руско гражданство за всички украинци, а не само за жителите на Донецката област (ДНР и ЛНР). \r\n***  Руският енергиен гигант \"Газпром\" продължава да вижда \"шанс\" за въвеждането на газопровода \"Северен поток-2\" в експлоатация до края на текущата година, въпреки отсъствието на разрешение от Дания за полагане на тръбите. Но в изявленията на ръководството на компанията прозира несигурност - паралелно \"Газпром\" подготвя базара за юридически действия срещу властите на скандинавската страна, които - от гледна точка на енергийния гигант, бави процеса. Източници на вестник  \"Коммерсант\"  предупреждават, че руската компания има малки шансове за бърза победа в този спор. Според анализатори обаче самата заплаха от иск срещу Дания може да окаже натиск над управляващите в Копенхаген.  \r\n\"Газпром\" смята, че \"понастоящем има шанс за завършване на строителството и стартиране на \"Северен поток-2\", заяви Дмитрий Хандога, заместник-ръководител на външноикономическия отдел на компанията. Основният проблем е, че Дания не дава на компанията-оператор Nord Stream 2 разрешение за изграждане на газопровод в Изключителната си икономическа зона. Припомня се, че на 15 април бе подадена молба за трети опционален маршрут на газопровода на юг от Борнхолм, както поиска датският регулатор. Последният преустанови разглеждането на двете предишни заявления, докато не бъде проучен определеният маршрут. Дмитрий Хандога обяви по-рано, че е подадена жалба срещу това изискване на регулатора. \"Анализираме как ще се отрази издаването на датското разрешително в един или друг срок, работим по набор от мерки, за да запазим изпълнението на проекта по график\", добави той. \r\nАргументите на Nord Stream 2 се основават на факта, че ИИЗ, за разлика от териториалните води, не е под суверенитета на държавата, поясняват източници на изданието.  \r\nСъответно Дания не може да отложи издаването на разрешително при липса на ясни признаци за екологични рискове по предложения от \"Газпром\". \"Това може да се счита за нарушение на Конвенцията на ООН по морско право\", подчертава един от събеседниците на \"Коммерсант\". Той обаче отбелязва, че досегашното обсъждане е само за диалога с регулатора, а не за началото на съдебния процес. Последното, ако \"Газпром\" следва този път, ще отнеме години. \r\nПозицията на Дания принуждава \"Газпром\" сериозно да обмисли предстоящите преговори за разширяване на транзита на газ през Украйна след 2020 година. Без Nord Stream 2, компанията ще трябва да изпомпва около 70 милиарда кубически метра годишно през Украйна, ако търсенето в Европа остане на рекордните нива, регистрирани през 2018 година. Забавянето влошава рентабилността на проекта. \r\nВ рамките на конферентен разговор е зададен въпросът как „Газпром“ може да намали рисковете от прекъсване на транзита, в случай че „Северен поток-2“ не бъде построен, а с Украйна не може да се постигне споразумение. Действащият ръководител на „Газпром Експорт“ Михаил Малгин отбеляза, че компанията „като разумен оператор“ активно изпомпва газ в складове в Европа. Въпреки това, тези мощности не са достатъчни - дори когато през 2017 г. \"Газпром\" изпомпа рекордните осем милиарда кубически метра газ в европейските ПГС, този източник би могъл да покрие само около 10% от дневните доставки за Европа. \r\nСъбеседниците на \"Коммерсант\" отбелязват, че предстоящите два или три месеца ще бъдат ключови за съдбата на \"Северен поток-2\" и преговорите за украински транзит. \r\nАко Германия е в състояние да окаже необходимия политически натиск върху Дания и да получи разрешение, то проектът все още може да бъде завършен до края на годината. В същото време не е ясно дали ще може да функционира от 1 януари 2020 г. и ако да - в какъв режим, тъй като вероятно ще трябва да се съобразява с нормите на изменената директива на ЕС за природния газ. Nord Stream 2 вече се подготвя за дело по този въпрос. \"Във всеки случай, газопроводът ще бъде построен и ако транзитът не успее, ще бъде активиран, независимо дали ще бъде законно или не\", казва един от източниците на редакцията.  \r\nАко до август не бъде получено разрешение от Дания, тогава вероятно няма да бъде възможно да се приключи строителството през тази година. Въпреки че самата тръба през датския участък на \"Северен поток\" може да бъде положена за един и половина до два месеца, все още ще бъде необходимо тя да се тества и напълни с газ. Алексей Гривач от Фонд за национална енергийна сигурност смята, че крайният срок за получаване на разрешение е октомври. Според него заплахата от съдебно дело и възстановяването на потенциални щети може да принуди Копенхаген да издаде разрешително, докато сега датските органи отлагат този въпрос без риск. Като цяло, според експерта, блокирането на „Северен поток-2“ и представянето на неприемливи условия за продължаване на транзита през Украйна може да е насочено към „провокиране на криза с доставките на руски газ за Европа, което би допринесло за растежа на покупките на втечнен природен газ от САЩ“. \r\n***  Косово става все по-агресивно спрямо Сърбия. Съвсем наскоро между двете страни се обсъждаше план за размяна на територия. Но сега изглежда, че той е напълно забравен. Президентът на Косово Хашим Тачи даде ясно да се разбере, че вече не се нуждае от размяна - той просто иска да откъсне ново парче от Сърбия. В редакцията на руския вестник  \"Взгляд\"  размишляват над въпроса дали Прищина ще съумее да реализира намеренията си. \r\nПреди отпътуването си за Берлин Тачи обяви, че възнамерява да повдигне въпроса за присъединяването към страната на част от южните райони на Централна Сърбия, населени с албанци. Очакванията му за срещата в Берлин бяха за \"добра възможност за откриване на перспективи за региона\". \r\n„Косово изпълни всички условия за либерализиране на визовия режим, възнамеряваме да продължим диалога. Не очаквам, че ще има диалог или преговори, но ще изкажа позицията си в подкрепа на присъединяването на Прешево, Медведжа и Буяновац. Няма да допуснем двоен суверенитет [по отношение на северната част на Косово] и няма да допуснем модела „две Германии“, увери Тачи преди началото на форума на високо равнище Берлин. \r\n\"Змията\" се изразява така, както умее, т.е. много неясно, но на Балканите и около тях го разбраха перфектно. Накратко, така стоят нещата.  \r\nИма теория за разделянето на Косово на две части: сръбска, с Косовсо поле и мнозинството от манастирите от ранното средновековие, и албанска. Тя е промотирана в бивша Югославия още от 60-те години на миналия век. Някои от хуманитарната интелигенция по онова време дори предложиха да дадат цяла Метохия на Албания, за да затворят въпроса. Карти за разделение на Косово бяха изготвени на ръка с фломастър и от Слободан Милошевич по приблизително същия принцип: Косово поле, манастирите и Митровица трябва да останат за сърбите. \r\nНо след погромите от март 2004 г. цялата идея загуби своята значимост, тъй като албанците изгориха 36 църкви и манастири и изгониха сръбското население. Съществува подозрение, че контролираните погроми през пролетта на 2004 г. са били специално насочени към Сръбската православна църква и паметниците, тъй като ако няма манастири, няма да има и план за разделяне на Косово по „културно-исторически” принцип. \r\nВсички принципи за решаване на обсъжданата доскоро ситуация също достигнаха до идеята за действителното разделение на Косово, само че под други предлози и под имена, по-красиви за западноевропейското ухо. Създаването на автономия на сръбските общности в Северно Косово (което така и не се случи) би означавало разделяне на сръбските райони от Прищина „на терен”, но без юридическо присъединяване към „голямата” Сърбия. В бъдеще това може дори да доведе до създаването на друга сръбска република (трета поред) с права на автономия. Но вече в състава на Косово, признато от Белград - точно като съществуването на Република Сръбска в Босна, формално влизаща в състава на Босна и Херцеговина. \r\nАлбанците последователно и целенасочено, както могат, саботират този процес. Преговорите бяха прекъсвани, отлагани или отменяни поради технически или идеологически подробности. Така веднъж албанците донесоха макет за митнически печат, на който беше изобразен черен орел. Сърбите принципно не се противопоставят на идеята за собствени печати на косовските митнически служители. Стига да са неутрални, без да включват държавни символи на Албания. Преговорите се провалиха. След като изчакаха няколко дни, косоварите транспортираха войски с хеликоптери и превзеха тези митнически пунктове, до които бяха донесени и новите печати. Е как да се преговаря с тях без много убедителен гранатомет зад гърба?  \r\nВ крайна сметка албанците постигнаха целта си: Европа спретна саботаж за създаване на автономия за сръбските общности в Северно Косово. Преговорите се провалиха, на пръв поглед окончателно, но се роди сравнително „нова“ идея за размяна на територии. Сърбия получава Митровица и всичко на север от нея, а Косово получава две общини от Прешевската долина, населена предимно от албанци: самото Прешево и Буяновац. \r\nДо този момент човечеството не знаеше за съществуването на Прешевската долина - малък и беден участък с предимно албанско население. Строго погледнато, терминът „Прешевската долина” или просто „долината” се използва само от албанци, които са го наложили на останалия свят, за да вкарват сръбската Медведжа в нея. Сърбите отричат подобна географска концепция и я определят като \"политическо клише\". Въобще няма такава долина. Картите лъжат. \r\n***  Руският вестник  \"Известия\"  съобщава за сватба в украинския град Лвов, на която част от гостите са били облечени в униформи, наподобяващи тези на нацистите. \r\nСъответното става ясно от снимка в социалната мрежа \"Фейсбук\", публикувана от ръководителя на Украинския еврейски комитет Едуард Долински. На нея младоженците позират с гости, някои от които са облечени в униформи на Вермахта, на фона на катедралата \"Св. Георги\" в Лвов, близо до паметника на митрополита на гръцката католическа църква Андрей Шептицки. \r\nСпоред Ukraina.ru Шептицки е сътрудничил активно с германските нашественици по време на Втората световна война. \r\nСнимката предизвика вълна от критики. Украинските потребители са осъдиха подбора на \"костюми\" на гостите на сватбеното тържество. \r\n***", "date": "2019.04.30", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/30/2652185/the-times-ispanskite-sotsialisti-shte-upravlyavat-s-pravitelstvo-na-maltsinstvoto.html", "text": "Испания е изправена пред нова несигурност, след като Испанската социалистическа работническа партия (ИСРП) обяви, че ще се опита да управлява страната с правителство на малцинството, отбелязва британският национален ежедневник  The Times . \r\nПартията на премиера Педро Санчес спечели 123 от 350-те места в парламента в Мадрид с подкрепата на 29% от избирателите. Високопоставени членове на партията на социалистите вече дадоха индикация, че ще търсят подкрепата на отделните партии за всеки отделен закон.   \r\nВ деня след гласуването вицепремиерът Кармен Калво, 61 г., потвърди,  че ИСРП ще се опита да управлява сама, без да се стреми към коалиционно споразумение. „Смятаме, че имаме повече от достатъчна подкрепа, за да сме на руля на тази лодка, която трябва да продължи своето пътуване“, цитира изданието думите й.  \r\nОт редакцията припомнят, че партията на Санчес спечели най-много гласове на изборите, но не и достатъчно, за да разчита на мнозинство в парламента.  Тереза Герова", "date": "2019.04.30", "title": "The Times: Испанските социалисти ще управляват с правителство на малцинството"}
{"url": "http://www.focus-news.net/news/2019/04/30/2652194/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Изборите в Испания, преговорите между Консервативната партия и лейбъристите за Брекзит, както и сравнението на премиера Тереза Мей на борба с климатичните промени с тази срещу нацистите са част от основните теми, върху които акцентира британския печат. \r\n***  Министърът на външните работи на Обединеното кралство Джереми Хънт предупреди премиера Тереза Мей, че постигането на споразумение с Лейбъристката партия може да се окаже още по-непопулярно от предходните две сделки за Брекзит. \r\nПървият дипломат на Лондон заяви пред вестник  The Telegraph , че междупартийните преговори рискуват отчуждаване на консервативните депутати, така че в крайна сметка да се стигне до ситуация, в която \"губим повече тори, отколкото печелим депутати от Лейбъристката партия\". \r\nХънт сподели, че не очаква преговорите с партията на Джереми Корбин да доведат до нещо хубаво, защото - съгласно думите му - има сериозни опасения дали лидерът на лейбъристите е сериозен в позицията си за Брекзит.  \r\n„Разговорите бяха по-детайлни и продуктивни, отколкото си мислехме и очаквахме, затова все още е много трудно да си представим розова градина\", коментира външният министър на Великобритания.  \r\n\"Но мисля, че основният въпрос е дали лейбъристите са сериозни по отношение на желанието да осъществят Брекзит\", подчерта Хънт, като същевременно допълни, че според него партията има \"фундаментален проблем\" с излизането на страната от структурите на Европейския съюз. \r\n***  Испания е изправена пред нова несигурност, след като Испанската социалистическа работническа партия (ИСРП) обяви, че ще се опита да управлява страната с правителство на малцинството, отбелязва британският национален ежедневник  The Times . \r\nПартията на премиера Педро Санчес спечели 123 от 350-те места в парламента в Мадрид с подкрепата на 29% от избирателите. Високопоставени членове на партията на социалистите вече дадоха индикация, че ще търсят подкрепата на отделните партии за всеки отделен закон.   \r\nВ деня след гласуването вицепремиерът Кармен Калво, 61 г., потвърди,  че ИСРП ще се опита да управлява сама, без да се стреми към коалиционно споразумение. „Смятаме, че имаме повече от достатъчна подкрепа, за да сме на руля на тази лодка, която трябва да продължи своето пътуване“, цитира изданието думите й.  \r\nОт редакцията припомнят, че партията на Санчес спечели най-много гласове на изборите, но не и достатъчно, за да разчита на мнозинство в парламента. \r\n***  Министърът на външните работи на Обединеното кралство Джереми Хънт предупреди премиера Тереза Мей, че постигането на споразумение с Лейбъристката партия може да се окаже още по-непопулярно от предходните две сделки за Брекзит. \r\nПървият дипломат на Лондон заяви пред вестник  The Telegraph , че междупартийните преговори рискуват отчуждаване на консервативните депутати, така че в крайна сметка да се стигне до ситуация, в която \"губим повече тори, отколкото печелим депутати от Лейбъристката партия\". \r\nХънт сподели, че не очаква преговорите с партията на Джереми Корбин да доведат до нещо хубаво, защото - съгласно думите му - има сериозни опасения дали лидерът на лейбъристите е сериозен в позицията си за Брекзит.  \r\n„Разговорите бяха по-детайлни и продуктивни, отколкото си мислехме и очаквахме, затова все още е много трудно да си представим розова градина\", коментира външният министър на Великобритания.  \r\n\"Но мисля, че основният въпрос е дали лейбъристите са сериозни по отношение на желанието да осъществят Брекзит\", подчерта Хънт, като същевременно допълни, че според него партията има \"фундаментален проблем\" с излизането на страната от структурите на Европейския съюз. \r\n***", "date": "2019.04.30", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/30/2652181/vzglyad-kosovo-premina-v-nastaplenie-sreshtu-sarbiya.html", "text": "Косово става все по-агресивно спрямо Сърбия. Съвсем наскоро между двете страни се обсъждаше план за размяна на територия. Но сега изглежда, че той е напълно забравен. Президентът на Косово Хашим Тачи даде ясно да се разбере, че вече не се нуждае от размяна - той просто иска да откъсне ново парче от Сърбия. В редакцията на руския вестник  \"Взгляд\"  размишляват над въпроса дали Прищина ще съумее да реализира намеренията си. \r\nПреди отпътуването си за Берлин Тачи обяви, че възнамерява да повдигне въпроса за присъединяването към страната на част от южните райони на Централна Сърбия, населени с албанци. Очакванията му за срещата в Берлин бяха за \"добра възможност за откриване на перспективи за региона\". \r\n„Косово изпълни всички условия за либерализиране на визовия режим, възнамеряваме да продължим диалога. Не очаквам, че ще има диалог или преговори, но ще изкажа позицията си в подкрепа на присъединяването на Прешево, Медведжа и Буяновац. Няма да допуснем двоен суверенитет [по отношение на северната част на Косово] и няма да допуснем модела „две Германии“, увери Тачи преди началото на форума на високо равнище Берлин. \r\n\"Змията\" се изразява така, както умее, т.е. много неясно, но на Балканите и около тях го разбраха перфектно. Накратко, така стоят нещата.  \r\nИма теория за разделянето на Косово на две части: сръбска, с Косовсо поле и мнозинството от манастирите от ранното средновековие, и албанска. Тя е промотирана в бивша Югославия още от 60-те години на миналия век. Някои от хуманитарната интелигенция по онова време дори предложиха да дадат цяла Метохия на Албания, за да затворят въпроса. Карти за разделение на Косово бяха изготвени на ръка с фломастър и от Слободан Милошевич по приблизително същия принцип: Косово поле, манастирите и Митровица трябва да останат за сърбите. \r\nНо след погромите от март 2004 г. цялата идея загуби своята значимост, тъй като албанците изгориха 36 църкви и манастири и изгониха сръбското население. Съществува подозрение, че контролираните погроми през пролетта на 2004 г. са били специално насочени към Сръбската православна църква и паметниците, тъй като ако няма манастири, няма да има и план за разделяне на Косово по „културно-исторически” принцип. \r\nВсички принципи за решаване на обсъжданата доскоро ситуация също достигнаха до идеята за действителното разделение на Косово, само че под други предлози и под имена, по-красиви за западноевропейското ухо. Създаването на автономия на сръбските общности в Северно Косово (което така и не се случи) би означавало разделяне на сръбските райони от Прищина „на терен”, но без юридическо присъединяване към „голямата” Сърбия. В бъдеще това може дори да доведе до създаването на друга сръбска република (трета поред) с права на автономия. Но вече в състава на Косово, признато от Белград - точно като съществуването на Република Сръбска в Босна, формално влизаща в състава на Босна и Херцеговина. \r\nАлбанците последователно и целенасочено, както могат, саботират този процес. Преговорите бяха прекъсвани, отлагани или отменяни поради технически или идеологически подробности. Така веднъж албанците донесоха макет за митнически печат, на който беше изобразен черен орел. Сърбите принципно не се противопоставят на идеята за собствени печати на косовските митнически служители. Стига да са неутрални, без да включват държавни символи на Албания. Преговорите се провалиха. След като изчакаха няколко дни, косоварите транспортираха войски с хеликоптери и превзеха тези митнически пунктове, до които бяха донесени и новите печати. Е как да се преговаря с тях без много убедителен гранатомет зад гърба?  \r\nВ крайна сметка албанците постигнаха целта си: Европа спретна саботаж за създаване на автономия за сръбските общности в Северно Косово. Преговорите се провалиха, на пръв поглед окончателно, но се роди сравнително „нова“ идея за размяна на територии. Сърбия получава Митровица и всичко на север от нея, а Косово получава две общини от Прешевската долина, населена предимно от албанци: самото Прешево и Буяновац. \r\nДо този момент човечеството не знаеше за съществуването на Прешевската долина - малък и беден участък с предимно албанско население. Строго погледнато, терминът „Прешевската долина” или просто „долината” се използва само от албанци, които са го наложили на останалия свят, за да вкарват сръбската Медведжа в нея. Сърбите отричат ​​подобна географска концепция и я определят като ​​\"политическо клише\". Въобще няма такава долина. Картите лъжат. Тереза Герова", "date": "2019.04.30", "title": "\"Взгляд\": Косово премина в настъпление срещу Сърбия"}
{"url": "http://www.focus-news.net/news/2019/04/30/2652192/ravnosmetkata-sled-praznitsite-dvama-zaginali-i-98-postradali-pri-katastrofi-1800-sa-preminalite-prez-speshnoto-otdelenie-na-pirogov-obzor.html", "text": "68 катастрофи с 98 пострадали и двама загинали са станали по време на празниците. Шестима души са с опасност за живота. Това стана ясно на брифинг на главения инспектор Илия Георгиев от \"Пътна полиция\" във връзка с пътната обстановка и безопасното пътуване през празничните дни. Той допълни, че има и 10 случая на нарушение на забраната за движение в аварийната лента. Георгиев обясни, че служителите на реда са ангажирани да следят всичко, като се обръща внимание на употребата на алкохол и наркотици, както и на правоспособността на водачите и превишената скорост.  \r\nМеждувременно от УМБАЛСМ „Н. И. Пирогов” отчетоха, че 1800 човека са потърсили помощ в Спешното отделение на лечебното заведение от 26 април. Екипите на болницата отчитат тежки дежурства в дните около Великден. От тези 1800 души за лечение се налага да останат 260. Пациентите без здравни осигуровки, настанени за лечение в „Пирогов”, са 15. Университетската болница се е погрижила не само за жители и гости на София по време на почивните и празнични дни около Великден. Екипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни. \r\nНатоварено е било и дежурството в детското спешно отделение. През него са преминали над 520 деца, като на 50 от тях се е наложило да останат за лечение в „Пирогов”. В реанимационните структури се борят за живота на 60 пациенти. Натоварени са били хирургичните, травматологичните, неврохирургичните спешни кабинети и клиники. В тях са постъпили сложни медицински случаи от София и страната. През спешния неврологичен кабинет са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти. Двама мъже на 45 и 71 години са хоспитализирани след прекомерна употреба на алкохол. Няма деца и младежи, които да са посрещнали Великден в „Пирогов” поради същата причина. \r\nИрина ИВАНОВА", "date": "2019.04.30", "title": "Равносметката след празниците: Двама загинали и 98 пострадали при катастрофи, 1800 са преминалите през Спешното отделение на „Пирогов” (ОБЗОР)"}
{"url": "http://www.focus-news.net/news/2019/04/30/2652195/reuters-pentagonat-odobri-izprashtaneto-na-oshte-320-voenni-na-granitsata-s-meksiko.html", "text": "Пентагонът одобри изпращането на още около 320 военни за охрана на границата с Мексико, предава  Reuters . \r\nВ изявлението на Пентагона се казва, че привеждането на решението в изпълнение ще са необходими около 7,4 милиона долара до септември. Повече информация по въпроса предстои да бъде представена в края на седмицата.  \r\nАгенцията припомня, че към настоящия момент на границата с южната съседка на САЩ са разположени около 5000 военни, които наблюдават движенията на мигрантите.  Тереза Герова", "date": "2019.04.30", "title": "Reuters: Пентагонът одобри изпращането на още 320 военни на границата с Мексико"}
{"url": "http://www.focus-news.net/news/2019/04/30/2652196/emsc-zemetresenie-ot-45-po-rihter-e-registrirano-kray-bregovete-na-zapadna-turtsiya.html", "text": "Земетресение с магнитуд от 4,5 по скалата на Рихтер е регистрирано в понеделник вечер край бреговете на Западна Турция, показва справка на  официалната интернет страница на Европейския средиземноморски сеизмологичен център (EMSC) . \r\nЕпецентърът на труса е бил на 131 км северозападно от турския град Измир и на 38 км северозападно от Митилини, Гърция. Дълбочината му е била от 10 км под земната кора.  \r\nНе се привеждат данни за пострадали или материални щети.  Тереза Герова", "date": "2019.04.30", "title": "EMSC: Земетресение от 4,5 по Рихтер е регистрирано край бреговете на Западна Турция"}
{"url": "http://www.focus-news.net/news/2019/04/30/2652197/kathimerini-gratskiyat-vanshen-ministar-zapochva-obikolka-v-persiyskiya-zaliv.html", "text": "В периода от 30 април до 3 май министърът на външните работи на Гърция Йоргос Катругалос ще посети три страни от Персийския залив, за да обсъди развитието в региона и Източното Средиземноморие. Това се казва в съобщение от външнополитическото ведомство в Атина, отбелязва електронното издание на гръцкия вестник  Kathimerini .  \r\nВ рамките на посещенията си в Оман, Катар и Бахрейн, Катругалос ще се съсредоточи върху дипломатическите инициативи на Гърция и усилията за постигане на стабилност в региона, поясняват от МВнР на южната ни съседка. \r\nПървият дипломат на Атина ще обсъди и задълбочаването на икономическото сътрудничество между Гърция и трите държави от Персийския залив в сектори като енергетиката, инфраструктурата, фармацевтиката, туризма и привличането на инвестиции. Тереза Герова", "date": "2019.04.30", "title": "Kathimerini: Гръцкият външен министър започва обиколка в Персийския залив"}
{"url": "http://www.focus-news.net/news/2019/04/30/2652198/pregled-na-mezhdunarodnite-novini-do-600-chasa-agentsiya-fokus.html", "text": "Държавният глава на Косово Хашим Тачи описа проведената среща на върха за Западните Балкани в Берлин като \"тежка\", като подчерта, че тя е завършила без резултати. Той обяви, че на 1 юли лидерите ще се съберат отново - този път в Париж, по покана на френския президент Еманюел Макрон, съобщава електронното издание на водещия прищински ежедневник  Koha Ditore . \r\n\"Беше тежка среща. Не можем да кажем, че има конкретен резултат. Косово много ясно заяви, че определено се нуждаем от решение за визовата либерализация, защото я заслужаваме. Изпълнихме всички необходими критерии и ако нещо не се случи в близко бъдеще, ще има голямо разочарование. Тази вечер все още имаше неясноти по този въпрос. Потвърдихме нашия ангажимент за добросъседство, за нормализирането на отношенията със Сърбия. Слушахме внимателно Меркел и Макрон и техните позиции за Балканите. Заключението на всички е, че този проблем трябва да бъде преодолян и че няма да има условен диалог. Обсъдихме и възможностите за по-бързо придвижване на процеса. Потвърждавам, че следващата среща ще се проведе на 1 юли в Париж\", заяви Тачи пред медиите след края на Берлинската среща на високо равнище. \r\nТой повтори искането си Сърбия да признае Косово и да се съгласи на безусловен диалог. Същевременно отрече, че ще се стигне до размяна на територии между двете страни като възможен начин за нормализиране на двустранните отношения между Белград и Прищина.  \r\n„Тази вечер беше възможно да се отбележи постигането на споразумение между Гърция и Македония, но също така и недостатъците в преговорите между Косово и Сърбия. Беше установено, че времето е загубено в процес, който може да продължи и в бъдеще. Сърбия трябва да признае Косово безусловно, диалогът трябва да започне и да продължи безусловно. Надявам се на единството в ЕС по този въпрос. Страните от региона също подкрепят процеса, през който преминаваме. При всички обстоятелства Косово ще остане мултиетническо, няма да има обмен на територии, като винаги ще полага максимални усилия за включването на Прешевската долина, Медведжа и Буяновац към територията на Република Косово. Но решаващо за постигането на споразумението е участието на САЩ”, цитира изданието думите на Тачи. \r\n***  Срещата на върха на страните от Западните Балкани, която се проведе във федералната германска столица Берлин даде възможност на Сърбия да чуе единствено критики по свой адрес и не доведе до деблокиране на диалога между Белград и Прищина за нормализиране на двустранните отношения. Това заяви държавният глава на западната ни съседка Александър Вучич, предава  РИА Новости . \r\n\"Успяхме да видим, най-искрено, как се отнасят към Сърбия и как към Косово и Метохия, говоря за хора от региона\", каза Вучич. \r\nСъгласно думите му, Прищина продължава да настоява за отмяната на 100-процентовите мита, наложени от Прищина за внос на сръбски стоки в страната, за което е   получила подкрепа и оправдание от някои от присъстващите, по-специално от министър-председателя на Северна Македония Зоран Заев и лидера на управляващия кабинет в Босна и Херцеговина Денис Звиздич.  \r\nСпоред Вучич той и премиерът Ана Бърнабич  \"са се борили за Сърбия\", но представителите на деветте страни, участвали в срещата, признават независимостта на Косово. \r\n\"Ние действахме по името на страната по азбучен ред. Изслушахме лавина от обвинения срещу нас, докато накрая достигнахме до Сърбия\", каза Вучич. \r\n\"Албанците от Прищина започнаха да казват, че трябва да признаем Косово. Втората точка - не трябва да има автономия за сърбите, няма да се допусне втора Република Сръбска в Косово и няма изпълнителна власт за Общността на сръбските общини\", обобщи сръбският президент. \r\n***  Държавният глава на Руската федерация Владимир Путин се надява да постигне споразумение с новия президент на Украйна Владимир Зеленски по въпроса за общото гражданство, ако се стигне до обсъждане на темата, отбелязват в редакцията на вестник  \"Российская газета\" . \r\n\"Много пъти съм казвал, че украинците и руснаците са братски народи и дори повече. По принцип мисля, че те са един народ\", привежда изданието думите на Владимир Путин, изречени пред репортери след церемонията за връчването на наградите \"Герой на труда\". Той добави, че руснаците и украинците ще се възползват от пълното гражданство. \r\nОт редакцията припомнят, че в рамките на посещението си в Пекин Путин заяви пред репортери, че Москва обмисля опростяване на процедурите за предоставяне на руско гражданство за всички украинци, а не само за жителите на Донецката област (ДНР и ЛНР). \r\n***  Парична глоба и петгодишна забрана за влизане в Македония бе присъдена на един от разпъналите албанското знаме на Самуиловата крепост в Охрид, предава македонската телевизия  \"Сител\" .  \r\nСкопски медии предадоха, че решение е издадено по предварителна процедура.  \r\nЗа инцидента сигнализираха жители на Охрид, живеещи в непосредствена близост до крепостта. Те направиха снимки и ги разпространиха в социалните мрежи, в резултат на което последва реакция от страна на официалните власти, припомня телевизията. \r\n***  Великобритания трябва да се бори с промяната на климата на \"военна основа\", както в годините на Втората световна война, когато страната се е мобилизирала, за да не допусне поражение от нацистите. Това заяви министър-председателят на Обединеното кралство Тереза Мей, отбелязва британският национален ежедневник  Independent . \r\nОт редакцията припомнят, че предстои да бъде публикуван нов експертен доклад, който ще съдържа препоръки емисиите на парниковите газове да бъдат намалени още по-бързо от планираното. В тази връзка Мей е настояла страната да бъде поставена на \"военна основа\" и изрично е настояла да се сложи край на \"успокояването\" по въпроса за промяната на климата. \r\nПризивът й бе отправен в навечерието на нов набор от съвети, който Мей ще получи от собствения си наблюдател на проблема с глобалното затопляне. Очаква се той да подчертае, че настоящата официална цел на Лондон - да намали въглеродните емисии с 80% до 2050 г., е неадекватна и трябва да бъде преформулирана. \r\nПредстои и комисията по изменение на климата да обяви, че Обединеното кралство трябва да достигне нулеви емисии още през 2040 г., за да помогне за ограничаването на глобалното повишаване на температурата до 1,5 ° C и за избягване на катастрофалните последици.  \r\nНовата цел също може да създаде предизвикателства пред Лейбъристката партия, която постави амбициозна цел за нулеви емисии до 2050 г., припомнят от редакцията. \r\n***  След три десетилетие на трона императорът на Япония ще абдикира в полза на по-големия си син, предава  Reuters . \r\nАбдикацията, първата на японския монарх за последните два века, ще бъде отбелязана с кратка и сравнително проста церемония в императорския дворец. На събитието ще присъстват около 300 души, а церемонията ще бъде излъчвана на живо. \r\n85-годишният Акихито е първият японски монарх, който заема трона в следвоенната история на страната. Конституцията, създадена след Втората световна война, определя императора като символ на хората и не предвижда да разполага с политическа власт. \r\n***  След като по-рано \"Ислямска държава\" разпространи видеозапис с лидера на джихадистите Абу Бакр ал Багдади, САЩ обещаха да проследят и победят оцелелите лидери на близкоизточната радикална групировка, предава  AFP . \r\nВодената от САЩ международна коалиция срещу групата ще се бори по целия свят, за да \"осигури трайно поражение на тези терористи и да гарантира, че всички техни оцелели лидери ще получават справедливостта, която заслужават\", заяви говорител на Държавния департамент на САЩ. \r\nБлизкоизточната радикална групировка \"Ислямска държава\" разпространи видео с лидера на организацията Абу Бакр ал Багдади - първото по рода си за последните пет години, в които се появяваха множество съобщения за смъртта му. Не е ясно кога е билo заснето видеото, но лицето, което говори, и което се смята, че е Ал Багдади, говори за дългогодишната борба за Багуз, последния бастион на \"Ислямска държава\" в Източна Сирия. Миналият месец той падна, припомня агенцията.  \r\nЛидерът на групировката обещава, че операциите на \"Ислямска държава\" срещу Запада са \"дълга битка\", и че джихадистите ще \"отмъстят\" за загиналите си другари. \"След тази битка ще има и други\", уверява Ал Багдади.  \r\nНа видето Ал Багдади, на 47 г., има дълга сива брада, която изглежда като боядисана с къна и говори бавно, като често прави паузи, пояснява AFP. \r\nЛидерът на \"Ислямска държава\" се появява за първи и последен път на публично място в Мосул през 2014 г., когато обявява ислямски \"халифат\" на териториите на Сирия и Ирак. Оттогава бе съобщавано множество пъти за неговото убийство или раняване. Последният му гласов запис бе разпространен през август миналата година, осем месеца след като Ирак обяви, че е победил джихадистите.  \r\nАнализаторите на американското правителство \"ще разгледат този запис и ние ще наредим на разузнаването да потвърди неговата автентичност\", заяви говорителят на Държавния департамент. \r\n***", "date": "2019.04.30", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/04/30/2652199/afp-nad-10-hilyadi-kanadtsi-sa-evakuirani-ot-domovete-si-zaradi-navodneniya.html", "text": "Повече от 10 000 души са били евакуирани от домовете им в източната част на Канада през последните дни заради пролетните наводнения, предава  AFP . \r\nСъгласно разпространената информация, нивата на придошлите води са надминали рекордите, регистрирани през 2017 г. Властите предупредиха, че може да са необходими седмици, докато водите се отдръпнат.  \r\nСъобщава се, че най-силно засегнато е градче, разположено западно от Монреал. Близо шест хиляди живущи в него са били принудени да изоставят домовете си през почивните дни заради прииждащите води. Към настоящия момент регионалните власти увериха, че ситуацията се \"стабилизира\". Тереза Герова", "date": "2019.04.30", "title": "AFP: Над 10 хиляди канадци са евакуирани от домовете си заради наводнения"}
{"url": "http://www.focus-news.net/news/2019/04/30/2652200/a1-on-makedoniya-v-bukuresht-puskat-bezplaten-internet.html", "text": "Градските власти в Букурещ заявиха, че гражданите ще могат да се възползват от безплатен безжичен интернет в публичните пространства с помощта на програмата WFI4EU, предава македонската електронна медия  A1 On . \r\nХората, живеещи в Букурещ, ще имат свободен достъп до WIFI на обществени места като паркове, пазари, обществени сгради, библиотеки, музеи и др.  \r\nПрез февруари румънската столица получи безвъзмездно средства в размер на 15 000 евро за инсталиране на Wi-Fi мрежа в публични пространства.  \r\nУточнява се, че достъпните мрежи няма да имат търговски реклами и няма да използват личните данни на потребителите за целите на търговската мрежа. Тереза Герова", "date": "2019.04.30", "title": "A1 On (Македония): В Букурещ пускат безплатен интернет"}
{"url": "http://www.focus-news.net/news/2019/04/30/2652201/mihail-gorbachov-rusiya-i-sasht-tryabva-nezabavno-da-vazstanovyat-dialoga-za-strategicheskata-stabilnost.html", "text": "Бившият съветски лидер Михаил Горбачов предупреди, че диалогът между Русия и САЩ за стратегическа стабилност трябва да бъде подновен незабавно, тъй като политиката на ядрено възпиране представлява постоянна заплаха за мира. Съответната си позиция той изрази в статия за американското издание  The Wall Street Journal , предава  TACC . \r\nБившият президент на СССР изрази солидарност с мнението на Джордж Шулц, държавен секретар на САЩ в периода 1982-1989 г., с Уилям Пери, който е бил министър на отбраната на САЩ през 1994-1997 г., и сенатора от щата Джорджия Сам Нан. В статия в същия вестник от 11 април те подчертаха необходимостта от възможно най-скорошно възобновяване на диалога между САЩ и Русия по въпросите на стратегическата стабилност. \r\n\"Съгласен съм с тях за спешната необходимост от [подновяване] на стратегическото взаимодействие между САЩ и Русия. Аз също съм убеден, че ядреното възпиране, вместо да защитава мира, го поставя под постоянна заплаха\", подчерта Горбачов. Той припомни, че някога не е успял да убеди в това британския премиер Маргарет Тачър, която е била убедена, че ядрените оръжия са възпрепятствали избухването на Трета световна война. \"Днес чуваме същите аргументи в САЩ и Русия\", предупреди Горбачов. \r\n\"Ядрените оръжия приличат на пистолет, висящ на стена в пиеса, написана и поставена от непознат човек. Ние не знаем намеренията на режисьора. Ядрените оръжия може да се задействат поради технически проблем, човешка грешка или компютърна неизправност\", алармира бившият лидер на СССР.   Тереза Герова", "date": "2019.04.30", "title": "Михаил Горбачов: Русия и САЩ трябва незабавно да възстановят диалога за стратегическата стабилност"}
{"url": "http://www.focus-news.net/news/2019/04/30/2652187/the-telegraph-dzheremi-hant-predupredi-britanskiya-premier-che-sporazumenieto-s-leybaristite-mozhe-da-otblasne-oshte-poveche-tori.html", "text": "Министърът на външните работи на Обединеното кралство Джереми Хънт предупреди премиера Тереза Мей, че постигането на споразумение с Лейбъристката партия може да се окаже още по-непопулярно от предходните две сделки за Брекзит. \r\nПървият дипломат на Лондон заяви пред вестник  The Telegraph , че междупартийните преговори рискуват отчуждаване на консервативните депутати, така че в крайна сметка да се стигне до ситуация, в която \"губим повече тори, отколкото печелим депутати от Лейбъристката партия\". \r\nХънт сподели, че не очаква преговорите с партията на Джереми Корбин да доведат до нещо хубаво, защото - съгласно думите му - има сериозни опасения дали лидерът на лейбъристите е сериозен в позицията си за Брекзит.  \r\n„Разговорите бяха по-детайлни и продуктивни, отколкото си мислехме и очаквахме, затова все още е много трудно да си представим розова градина\", коментира външният министър на Великобритания.  \r\n\"Но мисля, че основният въпрос е дали лейбъристите са сериозни по отношение на желанието да осъществят Брекзит\", подчерта Хънт, като същевременно допълни, че според него партията има \"фундаментален проблем\" с излизането на страната от структурите на Европейския съюз.  Тереза Герова", "date": "2019.04.30", "title": "The Telegraph: Джереми Хънт предупреди британския премиер, че споразумението с лейбъристите може да отблъсне още повече тори"}
{"url": "http://www.focus-news.net/news/2019/04/30/2652203/predstoyashti-sabitiya-v-stranata-za-30-april-agentsiya-fokus.html", "text": "*** \r\nВ 20.10 часа на площад „20-ти Април“ президентът и Върховен главнокомандващ на въоръжените сили Румен Радев ще приеме почетния строй на 61-ва Стрямска механизирана бригада. От 20.25 часа Румен Радев ще произнесе слово, след което ще се проведе тържествена проверка-заря в памет на падналите за свободата на България по време на Априлското въстание.    \r\n*** \r\nОт 10.00 часа ще се проведе заседание на Министерския съвет.  \r\n*** \r\nВ Гранд хотел София, ще се проведе втория ден от конференцията за алтернативни източници на природен газ, с акцент върху втечнения природен газ. \r\n*** \r\nОт 10.00 часа 30 състав на Софийския градски съд ще гледа делото срещу Мирослав Боршош. \r\n*** \r\nОт 10.30 часа 6 състав на Специализирания наказателен съд ще гледа делото срещу Петко Ст., Иван Й., Кристиян Д., обвинени в образуване и ръководене на организирана престъпна група.  \r\n*** \r\nОт 11.00 часа на паркинга на зала „Арена Армеец\" кметът на София Йорданка Фандъкова ще присъства на пускането в експлоатация на нови 22 автобуси на природен газ.  \r\n*** \r\nОт 11.00 часа в зала „Витоша“ на хотел „Маринела“ ще се състои пресконференция по повод 42-рото издание на най-големия боен шампионат в България „Max fight 42“.  \r\n*** \r\nОт 11.00 часа 13 състав на Специализирания наказателен съд ще гледа делото срещу Здравко Б., чл. 65 НПК – молба за изменение на мярка за неотклонение. \r\n*** \r\nОт 11.00 часа пред зала „Арена Армеец“ ще се проведе церемония по официално предаване на 22 автобуси YUTONG, задвижвани на природен газ, на Столичен Автотранспорт ЕАД. \r\n*** \r\nОт 14.00 часа 13 състав на Специализирания наказателен съд ще гледа делото срещу Борис А., Данаил П. и др., обвинени в образуване и ръководене на организирана престъпна група.  \r\n*** \r\nОт 18.00 часа пред Светия Синод ще се проведе протест против жертвоприношенията на животни. \r\n*** \r\nОт 19.00 часа в Софийската опера и балет ще се играе мюзикълът „Mamma mia!“.  \r\n*** \r\nОт 10.00 часа конферентната зала на Областна администрация ще се проведе тристранка.  \r\n*** \r\nОт 14.00 часа в ДТ „Никола Вапцаров“ (голяма сцена) ще се проведе 3-тото Национално издание на кампанията „Учи в България, завладей света!“. \r\n*** \r\nОт 9.00 часа ще се проведе редовна сесия на Общински съвет – Бургас. \r\n*** \r\nОт 11.00 часа във „Флора Бургас“ ще се проведе Детски фестивал. \r\n*** \r\nОт 17.00 часа в Културен център „Морско казино“ откривателят на мощите на св. Йоан Предтеча на остров Свети Иван и проучвател на княжевския манастир „Света Богородица“ край Варна – проф. Казимир Попконстантинов, ще се срещне с любители на историята и загадките. \r\n*** \r\nОт 19.00 часа в Културен дом на нефтохимика – Бургас ще се проведе концертът „Класика & рок“ с участието на Група „Сигнал“ и Русенската филхармония. \r\n*** \r\nОт 10.00 часа в пресклуба на БТА ще се състои пресконференция за шестото издание на музикалния фестивал „Звукът на времето“.  \r\n*** \r\nОт 11.00 часа в пресклуба на БТА ще се състои пресконференция във връзка с предстоящия Празник на яйцето.  \r\n*** \r\nОт 10.30 часа в град Добрич, ул. „България\" № 12, ет. 1 - Бизнес зала, ще се състои встъпителна пресконференция за стартиране на проект „Реконструкция и благоустрояване на градската среда в Добрич. \r\n*** \r\nОт 13.30 часа в Регионална библиотека „Дора Габе“, Стая на приказките, ще се състои \r\nмоето първо посещение в библиотеката. \r\n*** \r\nОт 18.00 часа в Лапидариум ще се проведе Концерт на Джаз формация „Добрич“, посветен на 30 април – Световен ден на джаза. \r\n*** \r\nОт 19.00 часа в Драматичен театър „Йордан Йовков“ ще бъде представен мюзикълът „Кастинг“. \r\n*** \r\nОт 19.00 часа в Концертна зала „Добрич“ ще се състои „Животът е кабаре“ – мюзикъл на Русенска опера. \r\n*** \r\nОт 7.15 часа пред кметството в Куклен директорът на ОДМВР- Пловдив и кметът на Куклен ще дадат изявление за медиите. \r\n*** \r\nОт 9.00 часа в Девически манастир – “Св. Николай“ старозагорският митрополит Киприан ще отслужи св. Божествена Златоустова литургия. \r\n*** \r\nОт 14.00 часа в НЧ „7-ми септември - 1961 г.”, кв. „Димова махала”, ще се проведе „Пъстър и цветен Великден”. \r\n*** \r\nОт 16.00 часа пред Двореца на културата ще се проведе „Христос Воскресе” - празничен Великденски концерт. \r\n*** \r\nОт 10.30 часа в пресклуба на БТА ще се състои пресконференция на КНСБ-Плевен и Областна инспекция по труда-Плевен.  \r\n*** \r\nВ Къщата на архитекта, ул. „Сава Силов“ 37, ще се проведе „Джаз на двора“ – шесто издание. \r\n*** \r\nВ 13.00 часа в централата на ВМРО ще се състои среща с най-големия синдикат на служителите в МВР, на която ще бъде обсъдена циганската агресия.", "date": "2019.04.30", "title": "Предстоящи събития в страната за 30 април (Агенция „Фокус“)"}
{"url": "http://www.focus-news.net/news/2019/04/30/2652202/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nДнес въздушната маса над страната ще е неустойчива. Ще се развива купеста и купесто-дъждовна облачност и на места от запад на изток, по преминаването на студен атмосферен фронт, ще превали краткотраен дъжд с гръмотевици. По-интензивни ще бъдат явленията в Централна Северна България. Ще духа до умерен юг-югозападен вятър, който след обяд в западната половина от страната ще се ориентира от запад-северозапад и ще се усили. Преобладаващите максимални температури ще бъдат между 18° и 23°, на места в Източна България до 25°-26°. Привечер от запад ще започне процес на разкъсване и намаление на облачността. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-Всички автомагистрали;  \r\n-път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-път I-1 Благоевград-ГКПП „Кулата“; \r\n-път I-4 п. в. „Коритна“-Велико Търново-Шумен; \r\n-път I-5 Русе-Велико Търново; \r\n-път I-8 ГКПП „Калотина“-София; \r\n-път I-9 Варна-Бургас; \r\n-път II-18 Околовръстен път София; \r\n-път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n−\tобособяване на две ленти за посоката Бургас – София и една лента за посока София – Бургас. Срок до 30.04.2019 г.; \r\n−\t обособяване по две ленти за посока Бургас – София и една лента посока София – Бургас. Срок до 02.05.2019 г.; \r\n−\t обособяване по една лента за посока София – Бургас и посока Бургас – София. Срок до 03.05.2019 г. \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n−\t обособяване на две ленти за посоката Бургас – София  и една лента за посока  София – Бургас. Срок до 30.04.2019 г. \r\n−\t обособяване по две ленти за посока Бургас - София  и  една лента посока София – Бургас. Срок до 02.05.2019 г.; \r\n−\t обособяване по една лента за посока София - Бургас и посока Бургас – София. Срок до 03.05.2019 г. \r\n−\t обособяване на две ленти за посоката  София – Бургас  и една лента за посока  Бургас – София. Срок до 05.05.2019 г; \r\n−\t - обособяване на две ленти за посоката  Бургас – София  и една лента за посока  София – Бургас. Срок до 07.05.2019 г.; \r\n−\t На 07.05.2019 г. - обособяване по една лента за посока София - Бургас и посока Бургас – София. Срок 07.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\nНа 02.05.2019 г. от 10:00 часа се обособяват по една лента за посока София – Бургас и посока Бургас – София до 10:00 часа на 03.05.2019 г.  \r\n-Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\nНа 01.05.2019 г. се обособяват две ленти за движение в посока Бургас и една лента за движение в посока София от 10:00 часа /сряда/ 01.05.2019 г. до 10:00 часа на 02.05.2019 г. /четвъртък/. \r\n-Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЗа периода на Великденските празници се обособяват една лента за движение в посока Бургас и две ленти за движение в посока София. Срок до 30.04.2019 г.  \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението по АМ \"Тракия\" в района на гр. Пазарджик в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n−\t обособяване на две ленти за посоката  Варна – София  и една лента за посока  София – Варна. Срок до 30.04.2019 г.; \r\n−\t От 01.05.2019г. 10,00 ч до 02.05.2019 г. – 10,00 ч – обособяване по две ленти за посока Варна - София  и  една лента посока София - Варна; \r\n−\t От 02.05.2019г. 10,00 ч до 03.05.2019 – 10,00 ч - обособяване по една лента за посока София - Варна и посока Варна – София. \r\n−\t От 03.05.2019 г. до 05.05.2019 г. - обособяване на две ленти за посоката  София – Варна и една лента за посока Варна - София; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\n−\t обособяване на две ленти за посоката Варна – София и една лента за посока София – Варна. Срок до 30.04.2019 г.; \r\n−\t От 01.05.2019 г. 10,00 ч до 02.05.2019 г. – 10,00 ч – обособяване по две ленти за посока Варна - София и една лента посока София - Варна; \r\n−\t От 02.05.2019 г. 10,00 ч до 03.05.2019 г. – 10,00 ч - обособяване по една лента за посока София - Варна и две ленти в посока Варна – София. \r\n−\t От 03.05.2019 г. до 05.05.2019 г. - обособяване на две ленти за посоката  София – Варна  и една лента за посока  Варна - София; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица.Срок до 07.05.2019 г. \r\nАМ „Струма“:  няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 30.04.2019 г. \r\nДвижението в участъка с. Белотинци – с. Краводер от км 73+542 до км 125+450 се осъществява в една лента поради възстановяване на ограничителни системи /мантинели/. Движението се регулира от сигналисти на място. Срок до 30.04.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 30.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Разград:  \r\nДвижение в участъка Цар Калоян – Разград от км 47+200 до км 69+800 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 30.04.2019 г. \r\nОбласт Шумен: \r\nДвижението по път I-2 между Нови Пазар и Зайчино ореше от км 138+103 до км 146+760 се осъществява в една лента поради облицоване на канавки и частични ремонтни дейности на асфалтовата настилка. Срок до 30.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nДвижението в участъка Сопот – Севлиево от км 24+000 до км 69+832 се осъществява с повишено внимание поради частични ремонти дейности на асфалтовата настилка. Водачите да се движат със съобразена скорост. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Хасково – Кърджали в участъка граница с област Хасково – с. Калинка от км 319+000 до км 336+000 се осъществява с повишено внимание поради извършване на частични ремонтни дейности на асфалтовата настилка. Движението е сигнализирано с пътни знаци и сигналисти. Срок до 30.04.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 30.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход „Предел“ от км 0+000 до км 21+400 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП „Станке Лисичково“ от км 0+000 до км 24+000 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 30.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ –7909: Движението по път III-7909 Горно Езерово – Братово от км 11+000 до км 12+000 се осъществява с повишено внимание поради частични ремонтни дейности на асфалтовата настилка.Участъкът е сигнализиран с пътни знаци. Срок: до 10.05.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-609: Движението по път III-609 Чуково – Гостилица при км 72+050 се осъществява в едната лента поради извършване на ремонтни дейности на мостово съоръжение. Движението се регулира с пътни знаци. Срок до 02.05.2019 г.” \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 08.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-305: Движението по път III-305 Ъглен – Боаза от км 34+000 до км 51+800 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок: 30.04.2019г. \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г.; \r\nПът III-1301: Движението по път III-1301 с. Фурен – с. Лехчево от км 23+600 до км 30+580 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 с. Видрица – с. Ребро от км 23 до км 30 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 03.05.2019 г.  \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента поради машинно подравняване на банкети, оформяне на земни окопи, изсичане на храсти, в двете направления. Срок до 03.05.2019 г.;  \r\nПът III-623:  Движението по път III-623 Егълница – Лобош от км 36 до км 41 се осъществява в една лента поради ремонтни дейности на асфалтовата настилка. Организацията на движението се регулира с пътни знаци. Срок до 03.05.2019 г.     \r\nПът III-811: Движението по път III-811 Ракита – Брезник от км 31+500 до 34+000 в района на гр. Брезник се осъществява в една лента поради частични ремонтни дейности на асфалтовата настилка. Организацията на движение се регулира с пътни знаци. Срок до 03.05.2019 г.;   \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 03.05.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-34: Движението по път II-34 Жернов – Никопол от км 41+300 до км 43+100 се осъществява с повишено внимание поради частични и довършителни ремонтни дейности и оформяне на окопи и улеи. Срок до 30.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът IІ-49: Движение по път IІ-49 Разград – Кубрат в участъка от км 52+300 до км 70+300 се осъществява с повишено внимание поради частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 30.04.2019 г. \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Срок до 30.04.2019 г. \r\nПът IІІ-4902: Движението по път IІІ-4902 път IІ-49 – Побит Камък – Завет в участъка от км 0+000 до км 20+500 се осъществява с повишено внимание поради частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-23: Движението по път II-23 Русе – Кубрат от км 0+030 до км 27+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран със знаци, скоростта е ограничена до 40 км/ч. Срок до 30.04.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново от км. 3+700 до км 22+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран със знаци, скоростта е ограничена до 40 км/ч. Срок до 30.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 07.05.2019 г. \r\nПът ІІ-23: Движението по път ІІ-23 Исперих – Дулово в участъка от границата с Област Разград до края на гр.Дулово от км 94+200 до км 116+546 се осъществява в една лента с повишено внимание поради полагане на хоризонтална маркировка . Движението се регулира със знаци и конуси. Срок до 07.05.2019 г. \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Чирпан – Мирово от км 103+500 до км 120+000 се осъществява в една лента поради ремонтни дейности. Движението се регулира от сигналисти. Срок до 03.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-И", "date": "2019.04.30", "title": "Актуална пътна обстановка"}
{"url": "http://www.focus-news.net/news/2019/04/30/2652208/ochakva-se-pravitelstvoto-da-prieme-strategiya-za-tsifrovizatsiya-na-zemedelieto-i-selskite-rayoni.html", "text": "Проект на решение за приемане на стратегия за цифровизация на земеделието и селските райони на Република България е първа точка в дневния ред на кабинета за седмичното правителствено заседание. Министрите ще разгледат и доклади за одобряване на позицията на България за неформалното заседание на Съвета на Европейския съюз по конкурентоспособност(вътрешен пазар и индустрия), което ще се проведе на 2 и 3 май 2019 г. в Букурещ, и за неформалната среща на държавните и правителст¬вените ръководители на Европейския съюз, която ще се прове¬де на 9 май 2019 г. в Сибиу. Ще бъдат приети и доклади за резултатите от участието на  България в неформалното заседание на Съвета на Европей¬ския съюз по икономически и финансови въпроси (ЕКОФИН), проведено на 5 и 6 април 2019 г. в Букурещ, в неформалното заседание на минист¬рите по заетостта и социалната политика на Европейския съюз, проведено на 10 и 11 април 2019 г. в Букурещ, и в неформалното заседание на Съвета на Европей¬ския съюз по общи въпроси, формат „кохезионна политика“, проведено на 11 и 12 април 2019 г. в Букурещ.", "date": "2019.04.30", "title": "Очаква се правителството да приеме стратегия за цифровизация на земеделието и селските райони"}
{"url": "http://www.focus-news.net/news/2019/04/30/2652207/prezidentat-rumen-radev-shte-prisastva-na-chestvaneto-na-143-godini-ot-aprilskoto-vastanie-v-klisura.html", "text": "Днес и  на 1 май 2019 г. в Клисура държавният глава ще участва в тържествената програма по повод 143 години от Априлското въстание. Това съобщиха от  Прессекретариата на държавния глава . \r\nДнес в 20.10 ч. на площад „20-ти Април“ президентът и Върховен главнокомандващ на въоръжените сили ще приеме почетния строй на 61-ва Стрямска механизирана бригада. От 20.25 часа Румен Радев ще произнесе слово, след което ще се проведе тържествена проверка-заря в памет на падналите за свободата на България.   \r\nНа 1 май от 10.00 часа на площад „20-ти Април“ държавният глава ще наблюдава възстановка на моменти от Априлската епопея и ще произнесе слово.", "date": "2019.04.30", "title": "Президентът Румен Радев ще присъства на честването на 143 години от Априлското въстание в Клисура"}
{"url": "http://www.focus-news.net/news/2019/04/30/2652209/kmetat-na-sofiya-yordanka-fandakova-shte-prisastva-na-puskaneto-v-eksploatatsiya-na-novi-22-avtobusi-na-priroden-gaz.html", "text": "Кметът на София Йорданка Фандъкова ще присъства на 30 април на пускането в експлоатация на нови 22 автобуси на природен газ. Това съобщиха от пресцентъра на  Столична община . Автобусите са марка Ютонг, нископодови, климатизирани, с възможност за ползване на интернет от пътниците. Част от автобусите ще се движат по линия 604. От средата на месец май ще обслужват и линии 113, 384 и 75.   \r\nСъбитието ще се състои в 11.00 часа на паркинга на зала „Арена Армеец\".", "date": "2019.04.30", "title": "Кметът на София Йорданка Фандъкова ще присъства на пускането в експлоатация на нови 22 автобуси на природен газ"}
{"url": "http://www.focus-news.net/news/2019/04/30/2652210/burgas-na-30-april-zapochva-remontat-na-patnoto-platno-ot-izhoda-na-burgas-pri-kragovoto-krastovishte-mezhdu-ulitsite-stambolov-transportna-i-prof-yakimov.html", "text": "На 30 април започва ремонтът на пътното платно от изхода на Бургас при кръговото кръстовище между улиците „Стамболов“, „Транспортна“ и „Проф. Якимов“ до надлеза при квартал „Ветрен“. Това съобщиха от пресцентъра на  Община Бургас . За тази цел то ще бъде затворено за автомобили, а движението ще се осъществява двупосочно в другото платно. Участъкът е с обща дължина около 8 километра. Крайният срок за изпълнение е до 15 юни, защото след това започва активният летен сезон и Община Бургас не желае да посреща своите гости със задръствания. Ще се работи на два етапа от по 4 километра, като се предвижда преасфалтиране и на самото кръстовище при улиците „Стамболов“, „Транспортна“ и „Проф. Якимов“. \r\nМиналата година беше ремонтирано обратното платно - от „Ветрен\" до Бургас. С изпълнението на тазгодишната задача движението по този път ще стане значително по-удобно и безопасно. Финансирането осигуряват заедно и солидарно Община Бургас и Агенция \"Пътна инфраструктура\" (АПИ).", "date": "2019.04.30", "title": "Бургас: На 30 април започва ремонтът на пътното платно от изхода на Бургас при кръговото кръстовище между улиците „Стамболов“, „Транспортна“ и „Проф. Якимов“"}
{"url": "http://www.focus-news.net/news/2019/04/30/2652211/dobrich-remontat-na-chast-ot-patya-dobrich-silistra-prodalzhava-do-8-may-dvizhenieto-se-regulira-s-patni-znatsi.html", "text": "Ремонтът на част от път II-71 Добрич-Силистра продължава до 8 май, движението се регулира с пътни знаци, предаде кореспондентът на  Радио „Фокус” – Варна . С повишено внимание поради ремонтни дейности на асфалтовата настилка до 8 май се осъществява и движението на автомобили по част от  път II-29 Генерал Тошево – ГКПП „Кардам“.  Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е ясно, тихо е, температурата на въздуха е около 11 градуса.  \r\nЖулиета НИКОЛОВА", "date": "2019.04.30", "title": "Добрич: Ремонтът на част от пътя Добрич-Силистра продължава до 8 май, движението се регулира с пътни знаци"}
{"url": "http://www.focus-news.net/news/2019/04/30/2652191/faz-sreshtata-v-berlin-belgrad-i-prishtina-se-dogovoriha-da-prodalzhat-usiliyata-si-za-prilagane-na-sashtestvuvashtite-sporazumeniya.html", "text": "След приключване на срещата на върха за Западните Балкани, организирана в Берлин по инициатива на канцлера на ФРГ Ангела Меркел и френския президент Еманюел Макрон, Косово и Сърбия потвърдиха желанието си за разрешаване на спора помежду им, съобщава германският национален ежедневник  Die Frankfurter Allgemeine Zeitung . \r\nВ нощта срещу вторник от пресслужбата на правителството в Берлин поясниха, че двете страни са постигнали съгласие \"да продължат усилията си за прилагане на съществуващите споразумения\". Те са изразили желание и да се включат в \"конструктивен\" диалог, за да намерят решение за нормализиране на отношенията им, става ясно още от разпространеното съобщение.  Тереза Герова", "date": "2019.04.30", "title": "FAZ: Срещата в Берлин: Белград и Прищина се договориха \"да продължат усилията си за прилагане на съществуващите споразумения\""}
{"url": "http://www.focus-news.net/news/2019/04/30/2652212/blagoevgrad-v-grada-shte-se-provede-3-toto-natsionalno-izdanie-na-kampaniyata-uchi-v-balgariya-zavladey-sveta.html", "text": "Община Благоевград ще бъде домакин на 3-тото Национално издание на кампанията „Учи в България, завладей света!“. Това съобщиха от пресцентъра на  Община Благоевград . Инициативата ще се проведе на 30 април в ДТ „Никола Вапцаров“ (голяма сцена). Абсолвентите от „Актьорство и драматичен театър“ на проф. Иван Добчев към НАТФИЗ, ще представят „Черна дупка“ от Горан Стефановски. Постановката е на  Иван Добчев, сценографията и костюмите на Ирена Дойчева, а музиката на Асен Аврамов. Билетите за представлението се продават на касата на театъра, а броят им е ограничен.  \r\nОт 14.00 часа в камерна зала при вход свободен ще се проведе и среща с водещи преподаватели на Академията: проф. Иван Добчев (факултет „Сценични изкуства“), доц. д-р в.с. Цветан Недков (факултет „Екранни изкуства“). Студентите от факултет „Екранни изкуства“ ще представят свои творби, създадени от тях по време на обучението им – реклами, клипове, рекламни клипове на НАТФИЗ и други.  \r\nМладите жители на Благоевград ще бъдат безвъзмездно консултирани от водещите преподаватели на Академията, ще получат кандидатстудентски материали и възможност да видят дипломните спектакли на студентите в НАТФИЗ, чиито места биха могли да заемат и ваучери за 10% отстъпка при посещаването на груповите консултации в София през юни и август. \r\n „Учи в България, завладей света!“ е кампания за популяризиране на професионалното образование в България и превантивно ограничаване на интелектуалната емиграция на младите българи. Инициативата е на НАТФИЗ „Кръстьо Сарафов“.", "date": "2019.04.30", "title": "Благоевград: В града ще се проведе 3-тото Национално издание на кампанията „Учи в България, завладей света!“"}
{"url": "http://www.focus-news.net/news/2019/04/30/2652213/die-welt-nedovolstvoto-ot-demokratsiyata-otbelyazva-rekordni-niva-v-germaniya-pokazva-prouchvane.html", "text": "Все повече хора в Германия са недоволни от функционирането на демокрацията: международно проучване за 2017 г.,  публикувано от социологическата агенция \"Пю\" във Вашингтон, показва, че 43% от анкетираните във ФРГ не са доволни от това как работи демокрацията. Това е увеличение от 17 процента в сравнение с предходната година, подчертават в редакцията на германския национален ежедневник  Die Welt . Мнозинството (56%) обаче все още изразява задоволство от състоянието на демокрацията във федералната република. \r\nНай-недоволни от начина, по който функционира демокрацията, са последователите на \"Алтернатива за Германия\" (69%). Сред респондентите, които не споделят идеите на дясната популистка партия, процентът е 37.  \r\nНедоволството сред привържениците на популистките партии е особено изразено и в други европейски страни. Проучването изследва 27 държави, 10 от които са европейски.  \r\nОказва се, че в шест страни от Стария континент сред мнозинството се шири недоволство от демокрацията. Това са Франция (51%), Унгария (53%), Обединеното кралство (55%), Италия (70%), Испания (81%) и Гърция (84%). С изключение на Германия, малка част от респондентите са недоволни в Швеция (30%), Нидерландия (34%) и Полша (44%). \r\nВ пет от тези десет европейски държави недоволството нараства значително спрямо предходната година, но никъде увеличаването му не е толкова голямо, колкото в Германия. Недоволството от 2017 г. до 2018 г. е намаляло само във Франция - с 14%.  \r\nУточнява се, че анкетите са проведени сред 30 133 души от 27 държави. Проучването е правено в периода между  14 май и 12 август 2018 година. \r\nНедоволството също се е увеличило в САЩ: 58% са недоволни от статута на демокрацията, в сравнение с 51% през 2016 г. Тереза Герова", "date": "2019.04.30", "title": "Die Welt: Недоволството от демокрацията отбелязва рекордни нива в Германия, показва проучване"}
{"url": "http://www.focus-news.net/news/2019/04/30/2652214/burgas-zatvaryat-ulitsa-astoriya-v-kvartal-dolno-ezerovo.html", "text": "Във връзка с празника на кв. „Долно Езерово“ в Бургас, ще бъде затворена за движение на превозни средства ул. „Астория“, в участъка от ул. „Младост“ до ул. „Средногорие“. Това съобщиха от пресцентъра на  Община Бургас . Ограничението на движението ще е в сила от 17.00 часа на 30 април до 06.00 часа на 2 май. Движението на превозни средства ще се извършва съгласно създадената временна организация.", "date": "2019.04.30", "title": "Бургас: Затварят улица „Астория“ в квартал „Долно Езерово“"}
{"url": "http://www.focus-news.net/news/2019/04/30/2652216/burgas-otkrivatelyat-na-moshtite-na-sv-yoan-predtecha-na-ostrov-sv-ivan-i-prouchvatel-na-knyazhevskiya-manastir-sveta-bogoroditsa-prof-kazimir-popkonstantinov-gostuva-v-grada.html", "text": "Едно от големите имена в съвременната българска археология гостува в Бургас. Това съобщиха от пресцентъра на  Общината . Откривателят на мощите на св. Йоан Предтеча на остров Свети Иван и проучвател на княжевския манастир „Света Богородица“ край Варна – проф. Казимир Попконстантинов, ще се срещне с любители на историята и загадките. Инициативата се организира от Югоизточен съюз на екскурзоводите „Ваня Райкова“ – Бургас и Община Бургас. Срещата ще се проведе  от 17.00 часа на 30 април в Културен център „Морско казино“, а входът е свободен. Професор Попконстантинов ще представи интересни подробности за направените от него и екипа му открития. След презентацията срещата ще продължи с дискусия, по време на която всеки ще може да зададе своите въпроси към археолога.", "date": "2019.04.30", "title": "Бургас: Откривателят на мощите на св. Йоан Предтеча на остров Св. Иван и проучвател на княжевския манастир „Света Богородица“ проф. Казимир Попконстантинов гостува в града"}
{"url": "http://www.focus-news.net/news/2019/04/30/2652215/voenna-tehnika-shte-bade-predislotsirana-do-letishte-dobroslavtsi-za-uchastie-v-podgotovkata-na-voenniya-parad-po-povod-denya-na-hrabrostta-i-praznika-na-balgarskata-armiya.html", "text": "Във връзка с подготовката за военния парад в Деня на Храбростта и празник на Българската армия ще бъде предислоцирана военна техника на въоръжение в Българската армия от военните формирования в страната до летище „Доброславци“ край София. Това съобщиха от пресцентъра на  Министерство на отбраната . \r\nВоенната техника ще се придвижва по националната пътна инфраструктура от градовете Асеновград, Благоевград, Карлово, Стара Загора и Ямбол. За транспортирането на техниката, която ще участва в парада, ще бъде използван железопътен транспорт. \r\nОт Министерството се обръщат към гражданите с молба да спазват мерките за безопасност на органите на Служба „Военна полиция“, които ще ескортират колоните.", "date": "2019.04.30", "title": "Военна техника ще бъде предислоцирана до летище „Доброславци“ за участие в подготовката на военния парад по повод Деня на Храбростта и празника на Българската армия"}
{"url": "http://www.focus-news.net/news/2019/04/30/2652217/blagoevgrad-shofyorite-da-se-dvizhat-s-povisheno-vnimanie-po-glaven-pat-e-79-v-uchastaka-ot-blagoevgrad-do-otklonenieto-za-selo-stara-kresna-poradi-kosene-na-treva.html", "text": "Шофьорите да се движат с повишено внимание по главен път Е-79 в участъка от Благоевград до отклонението за село Стара Кресна от км 360+000 до км 392+500, поради косене на трева. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Нормално интензивен е трафикът по главен път Е-79 и второкласен път 19 Симитли - Гоце Делчев. Шофьорите да се движат с повишено внимание и съобразена скорост на второкласен път 19 Симитли - Разлог в участъка от град Симитли до прохода Предел от км 0+000 до км 21+400, поради косене на трева и изрязване на храсти в участъка. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово - село Ръждак - Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.04.30", "title": "Благоевград: Шофьорите да се движат с повишено внимание по главен път Е-79 в участъка от Благоевград до отклонението за село Стара Кресна, поради косене на трева"}
{"url": "http://www.focus-news.net/news/2019/04/30/2652193/aleksandar-vuchich-na-sreshtata-na-varha-na-zapadnite-balkani-sarbiya-chu-edinstveno-kritiki-po-svoy-adres.html", "text": "Срещата на върха на страните от Западните Балкани, която се проведе във федералната германска столица Берлин даде възможност на Сърбия да чуе единствено критики по свой адрес и не доведе до деблокиране на диалога между Белград и Прищина за нормализиране на двустранните отношения. Това заяви държавният глава на западната ни съседка Александър Вучич, предава  РИА Новости . \r\n\"Успяхме да видим, най-искрено, как се отнасят към Сърбия и как към Косово и Метохия, говоря за хора от региона\", каза Вучич. \r\nСъгласно думите му, Прищина продължава да настоява за отмяната на 100-процентовите мита, наложени от Прищина за внос на сръбски стоки в страната, за което е   получила подкрепа и оправдание от някои от присъстващите, по-специално от министър-председателя на Северна Македония Зоран Заев и лидера на управляващия кабинет в Босна и Херцеговина Денис Звиздич.  \r\nСпоред Вучич той и премиерът Ана Бърнабич  \"са се борили за Сърбия\", но представителите на деветте страни, участвали в срещата, признават независимостта на Косово. \r\n\"Ние действахме по името на страната по азбучен ред. Изслушахме лавина от обвинения срещу нас, докато накрая достигнахме до Сърбия\", каза Вучич. \r\n\"Албанците от Прищина започнаха да казват, че трябва да признаем Косово. Втората точка - не трябва да има автономия за сърбите, няма да се допусне втора Република Сръбска в Косово и няма изпълнителна власт за Общността на сръбските общини\", обобщи сръбският президент. Тереза Герова", "date": "2019.04.30", "title": "Александър Вучич: На срещата на върха на Западните Балкани Сърбия чу единствено критики по свой адрес"}
{"url": "http://www.focus-news.net/news/2019/04/30/2652220/tsgm-vavezhda-spetsialen-rezhim-na-rabota-na-prevoznite-sredstva-na-obshtestveniya-transport.html", "text": "Центърът за градска мобилност уведомява жителите и гостите на гр. София, че се въвежда специален режим на работа на превозните средства на обществения транспорт. Това съобщиха от пресцентъра на  ЦГМ . \r\nНа 1 май 2019 г. – Ден на труда и международната работническа солидарност, както и на 6 май 2019 г. – Ден на храбростта и Българската армия, се въвежда следния режим на работа на превозните средства на обществения транспорт: „Столичен електротранспорт“ ЕАД : \r\nНа 1, 4, 5 и 6 май 2019 г. линиите ще работят по празнични разписания. \r\nНа 30 април 2019 г. и на 2 и 3 май 2019 г. линиите ще работят по делнични разписания. „Столичен автотранспорт“ ЕАД : \r\nНа 1, 4, 5 и 6 май 2019 г. линиите ще работят по празнични разписания, като на 1, 4, 5 и 6 май 2019 г. автобусни линии № 78, 88, 94, 102, 111, 113, 120, 213, 280, 310 и 404 ще работят с променени разписания. \r\nНа 30 април 2019 г. и на 2 и 3 май 2019 г. линиите ще работят по делнични разписания, като на 30 април 2019 г. и на 02 и 03 май 2019 г. автобусни линии № 9, 11, 26, 45, 56, 64, 67, 72, 73, 74, 76, 77, 78, 79, 82, 83, 84, 88, 94, 98, 100, 102, 108, 111, 120, 150, 184, 213, 280, 305, 309, 310, 314, 404, 413 и 604 ще работят с променени разписания.", "date": "2019.04.30", "title": "ЦГМ въвежда специален режим на работа на превозните средства на обществения транспорт"}
{"url": "http://www.focus-news.net/news/2019/04/30/2652221/haskovo-kmetat-dobri-belivanov-obyavi-dneshniya-den-za-neucheben-den-za-uchenitsite-ot-obshtinata.html", "text": "Кметът Добри Беливанов обяви 30 април за неучебен ден за учениците от общината. Това става със заповед 545, издадена на 24 април, съобщиха от пресцентъра на  Община Хасково . Така ваканцията на децата става до 1 май включително.", "date": "2019.04.30", "title": "Хасково: Денят е неучебен за всички училища на територията на общината"}
{"url": "http://www.focus-news.net/news/2019/04/30/2652222/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с пресвързване на уличен водопровод на бул. „Симеоновско шосе“ във вилна зона „Симеоново - изток“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: бул. „Симеоновско шосе“  от ул. „Витошки езера“  до  № 424; ул. „Чемшир“, ул. „Киселица“ \r\nпо ул. „Каменица“  от  № 35 до бул. „Симеоновско шосе“; ул. „Боровец“, ул. „Еминица“ , ул. „Балеви ливади“, ул. „Чифлишка“, ул. „Стефан Икономов“,  ул. „Симеон Пиронков“ , ул. „Павел Матев“ и ул. „Зелен бор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Чифлишка“.  \r\nВъв връзка с подмяна на пожарен хидрант на ул. „Победа“ в кв. „Славовци“ в Нови Искър се налага спиране на водоподаването от 09.30 до 15.30 часа на клиентите на „Софийска вода”, живеещи в района на: ул. „Победа“ от ул. „Липите“ до оранжериите. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ пред фирма „Надин“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/30/2652223/nevrokopskiyat-mitropolit-serafim-shte-oglavi-bogosluzheniyata-za-praznika-na-chudotvornata-ikona-na-sv-bogoroditsa-portaitisa-ot-rozhenskiya-manastir.html", "text": "На Светли Вторник, всяка година в  Роженския манастир се отбелязва празника на  копието на чудотворната Иверска икона – св. Богородица Портаитиса от Роженския манастир.  Историята на тази икона започва още от І век. По предание тя е нарисувана от св. апостол и евангелист Лука.  По-чуден начин тя се отзовава в Иверския манастир на Света Гора, Атон, откъдето е и Роженското чудотворно копие. Празникът на чудотворната икона е на третия ден на Великден.  Светата Литургия за празника ще  оглави Негово високопреосвещенство Неврокопският митрополит Серафим, предаде репортер на  Агенция „Фокус“  . Начало на богослужението - 7.30 часа. След св. Литургия бе извършена традиционната лития с чудотворната икона до храм „Св. св. Кирил и Методий”, където  бе отслужен водосвет.  Празникът на чудотворната икона на Св. Богородица Портаитиса (Справка на Агенция „Фокус“) \r\nПрез 1762 г. Роженският манастир става метох на светогорския манастир Ивирон (метох е манастир, подчинен на друг манастир, т. е. негово поделение). Светогорските манастири на Атон имат традиция във всеки метох на своите манастири да имат копие на най-известната чудотворна икона. Затова през 1790 г. е направено копие на чудотворната Иверска икона – св. Богородица Портаитиса. То е изографисано от монах Яков. Отстрани на иконата са добавени 10 малки сцени, които показват чудното пристигане на иконата на Св. Гора Атон и първите чудеса в Иверския манастир. \r\nИсторията на тази икона започва още от І век. По предание тя е нарисувана от св. апостол Лука. Той е първият, който започва да рисува икони. През ІХ век един от най-големите гонители на иконопочитанието – Византийският император Теофил, издава поредния указ за унищожаването на иконите. По силата на тази разпоредба войници са обикаляли и претърсвали навсякъде, църкви, манастири, дори и частните домове на хората. В дома на една вдовица от град Никея (сега южно от гр. Истанбул) един отряд войници намерил иконата. Войниците искали да я вземат, но понеже било привечер вдовицата успяла да ги убеди да оставят иконата за последно да пренощува в дома й. През нощта жената заедно със сина си взели иконата и я занесли на брега на морето. Там те се помолили св. Богородица да запази иконата от унищожаване, да запази и тях от гнева иконоборците. След това пуснали иконата в морските вълни. Но иконата изправена върху морските вълни се отправила в западна посока. Като видяла това, майката дала съвет на сина си и той да тръгне след иконата. Момчето тръгнало на запад, стигнало до Св. Гора Атон и станало монах там. В края на Х век иконата се явила в огнен стълб сред морето пред Иверския манастир. Монасите като видели това чудо се качили на лодки и се отправили към иконата, за да я вземат, но колкото те се доближавали до иконата, толкова тя през същото време се отдалечавала от тях. Тогава те се върнали обратно в манастира и направили молебен св. Богородица да подари тази чудотворна икона на манастира. През нощта Божията Майка се явила на един от тях – монах Гавриил и му казала, че ще подари иконата на манастира, но иска той сам да дойде да я вземе. На другия ден монах Гавриил разказал на монасите желанието на св. Богородица, прекръстил се и тръгнал по морските вълни като по суша, стигнал до иконата и я изнесъл на брега. Иконата била поставена в главната манастирска църква. На следващата сутрин клисарят отишъл да пали кандилата и не видял иконата в църквата. Започнали да я търсят. Намерили я над вратата на манастира. Монасите върнали иконата обратно в църквата, но на следващата сутрин тя отново била над вратата на манастира. Това се повторило няколко дни поред. Св. Богородица отново се явила на монах Гавриил и му казала: „не ме изкушавайте повече, не вие мен ще пазите, а аз ще ви пазя”. Тогава монасите направили един параклис до вратите на манастира, където поставили иконата. Понеже св. Богородица сама си избрала място до портите на манастира започнали да наричат иконата Портаитиса (Вратарница). Известна е още и като Иверска икона на св. Богородица по името на манастира. Празникът на чудотворната икона е винаги  на третия ден на Великден.  \r\nНикола ПЕТКОВ", "date": "2019.04.30", "title": "Неврокопският митрополит Серафим ще оглави богослуженията за празника на чудотворната икона на св. Богородица Портаитиса от Роженския манастир"}
{"url": "http://www.focus-news.net/news/2019/04/30/2652225/burgas-obshtinskiyat-savet-shte-provede-redovno-zasedanie.html", "text": "Общински съвет – Бургас ще проведе редовно заседание от 9.00 часа в заседателната зала в „Културен дом на нефтохимика“, съобщиха от  ОбС – Бургас . Дневният ред включва 65 докладни записки. Очаква се общинските съветници да да дадат своя вот относно предложението на проект за деление на гр. Бургас на райони, както това и за приемането на Наредба за изменение на Наредбата за преместване обектите за търговски и други обслужващи дейности и елементите на градското обзавеждане на територията на Община Бургас. Освен това, по време на днешното заседание се очаква съветът да вземе решение относно изтеглянето на заем чрез „Фонд за градско развитие“ за реконструкция, ремонт и обновяване на сградата на Културен дом на нефтохимика. По време на редовното заседание се очаква и взимането на решение относно осигуряването на средства за изготвяне на прединвестиционни проучвания за изграждане на нова пътна връзка в ж. к. „Меден рудник“. Предстои да бъде разгледан и план за развитие  на социалните услуги в Община Бургас през 2020 година, общинска стратегия  за подкрепа за личностно развитие на децата и учениците в Община Бургас (2019-2021) и план за изпълнение на дейностите за подкрепа на личностно развитие в Община Бургас за 2019 г. Освен това, по внесена от кмета Димитър Николов доклада записка, се очаква да бъде прието отправяне на искане до  Министерски съвет за безвъзмездно прехвърляне в собственост на Община Бургас на имоти – държавна собственост, намиращисе в местност „Рибарско пристанище” (бивша местност „Ченгене скеле“), землище кв. Крайморие, гр. Бургас, за изграждане на етнографски културно – туристически комплекс. В днешния ден предстои да бъдат взети решения и относно изграждането на светофарна уредба на кръстовището между улиците „Генерал Гурко“ и „Цар Симеон“, както и относно изработването на Подробен устройствен план за трасе на дъждовен колектор в района на кв. „Сарафово“.", "date": "2019.04.30", "title": "Бургас: Общинският съвет ще проведе редовно заседание"}
{"url": "http://www.focus-news.net/news/2019/04/30/2652224/denyat-30-april-v-balgarskata-istoriya.html", "text": "На този ден през 1872 г. комисия в състав Васил Левски, Любен Каравелов, Кириак Цанков и Тодор Пеев подготвя програма и устав на Българския революционен централен комитет (БРЦК). На 30 април башибозушки орди обкръжават и Брацигово. На 5 май към тях се присъединява и редовна турска войска. През 1981 г. български алпинисти покоряват четвъртия по височина връх на планетата - Лхоце в Хималаите, висок 8501 м. На 30 април са родени: Иван Пеев - български композитор, аранжор, пианист; Стоил Стефанов Стоилов - български оперетен режисьор и артист. На тази дата умират: Тодор Владиславов Стоянов - български кинооператор и режисьор; Ганчо Георгиев Ганчев - български драматичен и киноартист.  \r\n1995 г.  \r\nВ периода 29 - 30 април се провежда Седма национална конференция на СДС, която преизбира Иван Костов за лидер и отменя решението за \"чисто минало\". Заместници на Костов стават Александър Божков, Васил Гоцев, Надежда Михайлова и Петър Стоянов. \r\nИван Костов е икономист, математик, политически и държавен деец. Роден е в София. Завършва икономика и математика. От 1974 г. е асистент във Висшия икономически институт в София. Главен асистент във ВМЕИ и доцент в същия институт от 1991 г. След 10 ноември 1989 г. се включва активно в обществено-политическия живот на страната. Избран е за председател на Националния координационен съвет на Съюза на демократичните сили (СДС) в края на април 1994 г., а на XI национална конференция (2000 г.) е преизбран. В периода 1990-91 г. заема поста на министър на финансите в правителството на Димитър Попов . Същия пост заема и в правителството на Филип Димитров (1991-1992 г.). Депутат в VII Велико народно събрание и в ХХXVII, ХХXVIII и ХХXIX Народно събрание. В периода 1997 - 2001 г. е министър-председател на България. След загубата на парламентарните избори от ОДС през юни 2001 г. подава оставка и от лидерския пост на СДС. \r\n1991 г. \r\nМинистър-председателят Димитър Попов и военният министър Йордан Мутафчиев посещават Главната квартира на НАТО в Брюксел. \r\n1981 г. \r\nБългарски алпинисти покоряват четвъртия по височина връх на планетата - Лхоце в Хималаите, висок 8501 м. \r\n1969 г. \r\nБългария и Дания подписват културна спогодба. \r\n1958 г. \r\nПрието е държавно решение за построяване на телевизионни съоръжения. \r\n1955 г. \r\nСъветското правителство приема решение за оказване на помощ на България за развитие на научноексперименталните изследвания в областта на използването на атомната енергия за мирни цели. \r\n1953 г. \r\nПубликувано е съобщение на Държавната планова комисия и Централното статистическо управление при Министерския съвет, че първият петгодишен план е изпълнен за 4 години (за промишлеността - за 3 години и 10 месеца). \r\n1919 г. \r\nОбнародван е Закон за борба с маларията, който въвежда държавен монопол върху хинина и създава целеви фонд. \r\n1917 г. \r\nУтвърждава се Закон за допълнение на Закона за устройство на въоръжените сили на България. \r\n1876 г. \r\nТурското командване предприема решително настъпление срещу Панагюрище. Градът е завладян и разорен. Най-дълга съпротива оказват въстаниците под връх Еледжик под командата на Телийски. \r\nНа 30 април башибозушки орди обкръжават и Брацигово. На 5 май към тях се присъединява и редовна турска войска. Положението на въстаниците става неудържимо, но въпреки това те водят упорита борба срещу превъзхождащия ги противник. Тежък удар на въстанието в Брацигово нанасят местните първенци, които влизат в преговори с турците и успяват да арестуват по-видните революционери начело с В. Петлешков. Предаден в ръцете на турските власти, той е подложен на нечовешки мъчения. На път за Пловдив Петлешков поглъща отрова и умира. \r\nПод ръководството на Цанко Дюстабанов революционният комитет в Габрово провежда заседание и взема решение да обяви въстанието на следващия ден. \r\n1872 г. \r\nКомисия в състав Васил Левски, Любен Каравелов, Кириак Цанков и Тодор Пеев подготвя Програма и Устав на БРЦК. \r\n1861 г. \r\nПловдивската община свиква събор, в който участват 200 миряни и 60 свещеници. Съборът потвърждава отцепването от Патриаршията и избира настоятелство от седем души начело с поп Златан, което поема ръководството на църковно-народните работи в епархията. На тази дата са родени:   \r\n1964 г. \r\nРоден е Светозар Йорданов Зафиров - български юрист, специалист по гражданско, търговско, вещно, авторско право и правото на индустриална собственост, данъчно право и търговски арбитраж. През 1988 г. завършва специалност \"Право\" в СУ “ Св. Климент Охриски”. Светозар Зафиров е сред учредителите на първата в София действаща адвокатска фирма \"Юстус\" (след промените в Указ 56). Работи в Софийската адвокатска колегия, членувал в IBI (Международна адвокатска асоциация) - Лондон. Работи с адвокатска къща в Чикаго (САЩ), с дружества от САЩ, Италия, Русия, всички балкански държави, Швейцария и Панама. \r\n1937 г. \r\nРоден е Иван Пеев - български композитор, аранжор, пианист. Учи в Българска държавна консерватория, в класа по цигулка на професор Вл. Аврамов (1955 – 1959 г.). Работи като главен специалист в редакция \"Забавна музика\" на \"Балкантон\" (1977 – 1986 г.) и като музикален редактор в редакция \"Продукция\" на направление \"Забавна музика\" на Българското радио от 1987 г. Като дете получава първа награда в общобългарското състезание за инструменталисти (1949 г.), участва в първите световни фестивали на младежта и студентите в Берлин и Букурещ. През 50-те години се увлича от джаза и е един от перспективните български джазпианисти. Организира различни оркестри с музиканти като А. Везнев, П. Славов, Л. Борисов, Ст. Славов, Ем. Манолов и др. В началото на 60-те години солисти на неговия оркестър са Е. Димитров и М. Косева. Ръководител е на оркестър \"6+1\", който в продължение на десетина години съпровожда концертните турнета на Л. Иванова. Един от изявените аранжори в българската забавна музика (повече от 500 аранжимента). Песента \"Градините на любовта\" (музика Г. Костов) в негов аранжимент печели Първа награда на фестивала \"Златният Орфей\" през 1980 г. Първите си композиторски опити прави като студент. Активно композира от 70-те год. в сътрудничество с М. Хранова, дует \"Ритон\" и др. Сред най - популярните му песни са: \"Твоят поглед\", \"Обич последна\", \"Големият час\", \"Едно момче на път\". Песента \"Изповед\" (изп. дует \"Ритон\") печели Първа награда на радиоконкурса \"Пролет\" (1987 г.), а \"Южният вятър\" (изп. дует \"Ритон\") - втора награда на същия конкурс през 1984 г. \r\n1983 г. \r\nРоден е Стоил Стефанов Стоилов - български оперетен режисьор и артист. Следва драматическо изкуство във Виена. Дебютира през 1919 г. в Народния театър - София, в ролята на Франц Мор (“Разбойници” от Шилер). През 1921 г. постъпва като режисьор-артист в театър “Ренесанс” - София. През 1922 г. става режисьор артист в Свободния театър и директор и режисьор на новосъздадения Кооперативен театър в София. Поставя над 80 пиеси - оперети. Някои от постановките му са считани за образци в историята на оперетното изкуство: “Мамзел Нитуш” от Ф. Ерве; “Графиня Марица”, “Царицата на чардаша” и “Принцесата на цирка” от И. Калман; “Чучулигата”, “Фраскита”, “Идеалната съпруга”, “Циганска любов” от Фр. Лехар и др. \r\nРодена е Иванка Дочева Касабова - българска драматична актриса. Работи в “Съвременен театър” на М. Икономов (1906-1912 г.), в различни провинциални и пътуващи театри. От 1944 г. до 1956 г. е в Бургаския театър. \r\n1871 г. \r\nУмира Спас Зафиров (Сотир) – български възрожденски просветен и обществен деец. Завършва гимназия в Атина, където изучава гръцки и френски език. Учителства в Пещера, Пазарджик, Калофер и Пловдив, взема дейно участие в обществения живот. Въвежда празнуването на деня на Кирил и Методий в Калофер. Автор е на преводи - повечето от гръцки, пише и оригинални творби, издадени през 1857 г. под заглавието \"Блъгарска гусла\", издава практически учебник по френски език (1862 г.). На тази дата умират: \r\n2007 г. \r\nУмира Гриша Островски - български театрален и филмов режисьор; професор (от 1971 г.). Гриша Островски е роден на 25 май 1918 г. в Париж. Завършва театрознание във ВИТИЗ. Режисьор е в Театъра на народната армия (1951 г. -1957 г.), в Държавния сатиричен театър \"Алеко Константинов\" (1957 г.-1975 г.), във Варненския театър (1975 г.-1979 г.), в Народния театър за младежта (от 1979 г.). Негови постановки са \"Дон Карлос\", \"Когато розите танцуват\", \"Еквус\", \"Опера за три гроша\". От 1946 г. е преподавател по актьорско майсторство и режисура в Държавната театрална школа в София (ВИТИЗ, дн. НАТФИЗ). В киното работи първоначално с оператора Тодор Стоянов. Режисьор е на \"Отклонение\" (1967 г.), \"Мъже в командировка\" (1969 г.), \"Герловска история\" (1971 г.). Заснема спорната екранизация по Йордан Йовков \"Нона\" (1973 г.). Режисьор е на \"Като белязани атоми\" (1979 г.). Филми: \"Разходки с ангела\" (актьор, 1990 г.), \"Всичко от нула\" (актьор, 1996 г.). Театрални спектакли: \"Любоф\" (1998 г.), \"Питър Пан\" (1998 г.), \"Краят на играта\" (2000 г.), \"Крадецът на праскови\" (2002 г., Ямболски театър). Автор е на автобиографичната книга \"Тъга за истина\" (1998 г.). Носител е на наградата \"Икар\" за цялостно творчество (2002 г). \r\n1999 г. \r\nУмира Тодор Владиславов Стоянов - български кинооператор и режисьор. Стоянов завършва операторско майсторство в Държавното полувисше училище за фотография и кинематография (1952 г.). Работи в СИФ “Бояна”, където е асистент-оператор (1952 – 1969 г.) и оператор от 1969 г. Заснема филмите “Бедната улица” (1960 г.), “Двама под небето” (1962 г.), “Смърт няма” (1963 г.), “Крадецът на праскови” (1964 г.), “Горещо пладне” (1966 г.), “Отклонение” (1967 г., сърежисьор с Гриша Островски). В творческата режисура разработва съвременни проблеми: “Мъже в командировка” (1969 г., съвместно с Гриша Островски), “Странен двубой” (1971 г.), “Последна проверка” (тв, 1973 г.), “Присъствие” (1975 г.), “Насрещно движение” (тв, 1978 г.), “Милост за живите” (1981 г.), “Почти ревизия” (тв, 1983 г.), “Вибрации” (1984 г.), “Небе за всички” (1987 г.), “Любовниците” (тв, 1991 г.). Носител е на наградите : златен медал и наградата на ФИ и ПРЕССИ на кинофестивала в Москва (1967 г.); първа награда на кинофестивала в Делхи (1968 г.); сребърен плакет на сп. “Световно кино”, Швейцария; на кинофестивала във Варна за нов кинематографичен език (1966 г.). \r\n1990 г. \r\nУмира Ганчо Георгиев Ганчев - български драматичен и киноартист. Един от ветераните на Народен Театър \"Иван Вазов\" и на филмовия екран. Прочут е дебютът му като Черния капитан във филма на З. Жандов \"Тревога\" (1951 г.). Оттогава се утвърждава амплоато му на майстор на отрицателния епизодичен персонаж, на \"черния характер\". Сред по-известните му филми се открояват \"Под игото\" (1952 г.), \"Героите на Шипка\" (1955 г.), \"Тайната вечеря на Седмаците\" (1957 г.), \"Гераците\" (1958 г.), \"Сиромашка радост\" (1958 г.), \"Стубленските липи\" (1960 г.), \"Призори\" (1961 г.), \"Калоян\" (1963 г.), \"Грамофон и маслини за моите приятели\" (тв, 1965 г.), \"Заветът на инката\" (1966 г.), \"Любовницата на Граминя\" (1969 г.), \"На всеки километър\" (1969 г.), \"Откраднатият влак\" (1971 г.), \"На живот и смърт\" (тв, 1974 г.), \"По дирята на безследно изчезналите\" (тв, 1977 г.), \"Боянският майстор\" (1981 г.), \"Бронзовият ключ\" (тв, 1983 г.), \"Мечтатели\" (1987 г.) и др. \r\n1961 г. \r\nУмира Елена Карамихайлова – българска художничка. Завършва Роберт колеж в Цариград (1895 г.). Учи живопис във Виена (1896 г.) и Мюнхен (1910 г.). Майстор на женския портрет (“Стара жена”, 1908 г.; “Сестра ми”, 1909 г.; “Автопортрет”, 1916 г. и др.). Рисува фигурални и сюжетни композиции (“Разходка край Беленското езеро”, 1917 г.; “Оптимизъм”, 1919 г., и др.). Обръща се към образа на селянката и майката (“Българска мадона”, 1914 г.; “Овчарки от Земен”, 1950 г.), към натюрморта. \r\n1954 г. \r\nУмира Владимир Наумов  – български композитор, аранжор, барабанист. Завършва БДК - специалност ударни инструменти. Създава детски песни, филмова музика, обработва народни песни. Забавна музика композира от средата на 70-те години. От края на 70-те години популярни стават някои негови обработки на народната музика (\"Джоре дос\", \"Петруно, пиле шарено\", \"Пустото лудо и младо\" и др.). Обикновено работи като студиен музикант и сам осъществява инструменталния съпровод на песните си. \r\n1908 г. \r\nУмира митрополит Доситей Самоковски. Самоковската епархия и управляваната от него Кюстендилска епархия са преобразувани в архиерейски наместничества и са присъединени към Софийската епархия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.30", "title": "Денят 30 април в българската история"}
{"url": "http://www.focus-news.net/news/2019/04/30/2652227/prof-gencho-nachev-bi-tryabvalo-v-nachaloto-na-2021-g-da-se-izvarshi-parvata-belodrobna-transplantatsiya-v-balgariya.html", "text": "Би трябвало в началото на 2021 г. да се извърши първата белодробна трансплантация в България. Това каза директорът на Университетската многопрофилна болница за активно лечение „Св. Екатерина“ проф. Генчо Начев в „Сутрешен блок“ по  БНТ . По думите му, ако това се случи, ще бъде истински пробив. Според него трябва да се увеличи броят на донорите. „Това е проблем, който съществува в цял свят, но България е на едно от последните места. За тази цел се предприемат определени мерки\", каза проф. Начев. По думите му координаторите по донорство трябва да работят съвместно с директорите на болниците, защото \"теглят едно и също въже\". „Да се ангажират значи всяка сутрин да се обаждат в 3.00 или 5.00 ч. да знаят какво има и в 8.30 да докладват на центъра в София къде каква ситуация съществува. След като знаем, че в центрове като Варна, Велико Търново и Плевен се работи добре и основно донорите идват от там. Този опит трябва да се приложи навсякъде в страната“, уточни проф. Генчо Начев. Той обърна внимание, че в областта на донорството е напреднала Хърватска. „Най-напред беше Испания, която е на първо място по донори на милион население, след това Хърватска я изпревари. Защо? Защото Католическата църква се обвърза с тази дейност, застана изцяло зад нея. Тук трябва да кажем, че има положителен момент. По инициатива на министъра на здравеопазването се проведе среща с Негово Светейшество Патриарх Неофит и мисля, че Православната църква също ще застане зад тази инициатива“, допълни още проф. Начев. На въпрос дали има напредък по отношение на донорството, той уточни, че такъв няма. „Сърдечни трансплантации за 15 години са направени 60, т.е. по 4 на година. Тази година за първото четиримесечие досега една, т.е. очаква се пак да са около 4“, допълни още проф. Начев.   \r\nВъв връзка с реформата в здравеопазването и попитан дали отпускането на средства за заплати на медиците е нейното начало, проф. Начев посочи, че това е кърпеж. \"Не може да се прави реформа в година на избори. Който си мисли такова нещо, значи е наивник. Реформата се прави в първите 6 до 12 месеца след спечелване на изборите. За да се направи такава реформа, трябва да се знае екипът, който ще я извърши\", допълни още проф. Начев.", "date": "2019.04.30", "title": "Проф. Генчо Начев: Би трябвало в началото на 2021 г. да се извърши първата белодробна трансплантация в България"}
{"url": "http://www.focus-news.net/news/2019/04/30/2652228/pazardzhik-ogranicheno-e-dvizhenieto-na-tovarni-mps-po-transportniya-most-v-selo-boshulya-poradi-remont.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.04.30", "title": "Пазарджик: Ограничено е движението на товарни МПС по транспортния мост в село Бошуля поради ремонт"}
{"url": "http://www.focus-news.net/news/2019/04/30/2652229/haskovo-denyat-e-neucheben-za-vsichki-uchilishta-na-teritoriyata-na-obshtina-dimitrovgrad.html", "text": "Кметът на Димитровград Иво Димов обяви 30 април за неучебен за всички училища на територията на общината. Това съобщиха от пресцентъра на  Община Димитровград . 30 април е единственият учебен ден между няколко празника. Така времето от Великденските празници от 26 април до 1 май включително ще бъде неучебно за учениците в община Димитровград.", "date": "2019.04.30", "title": "Хасково: Денят е неучебен за всички училища на територията на община Димитровград"}
{"url": "http://www.focus-news.net/news/2019/04/30/2652230/stara-zagora-v-grada-se-provezhda-muzikalniyat-forum-dzhaz-na-dvora.html", "text": "Шестото издание на музикалния форум \"Джаз на двора\" се провежда в \"Къщата на архитекта\" в Стара Загора. Това съобщиха от пресцентъра на  Община Стара Загора . Събитието се организира от „Сдружение за съвременно изкуство и култура – Различният поглед“, с подкрепата на Община Стара Загора. С него се отбелязват Международният ден на балета (27 април) и Международният ден на джаз музиката (30 април). \r\nДжаз вечерите се осъществяват с подкрепата на Община Стара Загора и Национален фонд „Култура“.   \r\nКонцертът на JOHNNY MERCER SONGBOOK - Даниел Николов (вокал) и Валентин Данев (китара) е тази вечер от 20.00 часа. \r\nЛекциите с дискусии на тема THE GREAT AMERICAN SONGBOOK ще се провеждат от 17.00 часа. \r\nВходът за всички прояви е свободен.", "date": "2019.04.30", "title": "Стара Загора: В града се провежда музикалният форум „Джаз на двора“"}
{"url": "http://www.focus-news.net/news/2019/04/30/2652231/shumen-remontni-deynosti-se-izvarshvat-po-chast-ot-pat-i-2-mezhdu-novi-pazar-i-zaychino-oreshe.html", "text": "Ремонтни дейности се извършват по част от път I-2 между Нови Пазар и Зайчино ореше, предаде репортер на  Радио „Фокус“- Шумен . Движението от км 138 до км 146 се осъществява в една лента, заради извършване и облицоване на канавки. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен - Овчарово - Друмево. Ришки проход е отворен за движение, Върбишки проход остава затворен за всички превозни средства. Сухи са пътните настилки в Шумен и областта. Видимостта е нормална. Времето е слънчево и ясно, температурата на въздуха e 11 градуса. \r\nИвелина ИВАНОВА", "date": "2019.04.30", "title": "Шумен: Ремонтни дейности се извършват по част от път I-2 между Нови Пазар и Зайчино ореше"}
{"url": "http://www.focus-news.net/news/2019/04/30/2652232/denyat-30-april-v-svetovnata-istoriya.html", "text": "Първият американски президент Джордж Вашингтон встъпва в длъжност на този ден през 1789 г. в Ню Йорк, тогавашната столица на САЩ. През 1972 г. започва офанзивата на Северен срещу Южен Виетнам. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г. През 1945 г. знамето на победата e издигнато над сградата на Райхстага в Берлин (Германия), с което символично се слага край на Втората световна война. На 30 април са родени: Ларс Фон Триер – датски режисьор, актьор, продуцент, сценарист; Ярослав Хашек - чешки писател. На този ден през 1945 г. умира Адолф Хитлер. \r\n2018 г.  \r\nКамарата на лордовете на Великобритания одобрява изменения в законопроекта за оттегляне на Европейския съюз. Лордовете подкрепят законодателство, което дава на законодателния орган последната дума за всяко споразумение с ЕС. Прокараната поправка също гарантира, че гласуване срещу споразумението за напускане на ЕС няма автоматично да доведе до Брекзит без сделка. \r\n2018 г.  \r\nУзбекистан се съгласява официално да се присъедини към Тюркския съвет след среща между узбекския президент Шавкат Мирзийоев и турския президент Реджеп Тайип Ердоган в Ташкент. \r\n2018 г.  \r\nПалестинският национален съвет се събира за първи път от 1996 г. На заседанието трябва да бъдат избрани 18 членове на Изпълнителния съвет на Парламентът на Организацията за освобождение на Палестина (ООП). \r\n2018 г.  \r\nСаджид Джавид става министър на вътрешните работи на Обединеното кралство след оставката на Амбър Ръд. Той е първият министър на вътрешните работи от етническо малцинство. \r\n2016 г. \r\nИмената с руски окончания вече са забранени в бившата съветска република Таджикистан, за да се насърчи ползването на таджикски имена. \r\n2015 г. \r\nМинистерството на отбраната на САЩ изпраща в Сената молба за смекчаване на санкциите срещу Русия, поради необходимост от руски ракетни двигатели РД-180 за излизане в космоса. \r\n2015 г.  \r\nЗеметресение с магнитуд 6.9 разтърсва остров Нова Британия, Папуа-Нова Гвинея на 130 километра от град Кокопо. \r\n2014 г. \r\nВ Ирак се провеждат парламентарни избори. \r\n2014 г.  \r\nМеждународният валутен фонд обявява, че икономиката на Русия навлиза в рецесия поради спадът ѝ от половин година. \r\n2013 г. \r\nВ Амстердам се провежда официална церемония по предаване на кралската власт от кралица Беатрикс Нидерландска на най-големия ѝ син Вилем-Александър Нидерландски. \r\n2012 г. \r\nГенералният секретар на ООН Бан Ки-мун провежда решаващи разговори с президентът на Мианмар Теин Сеин, засягащи бъдещите политически промени в страната. \r\n2012 г.  \r\nStandard & Poor's понижава рейтингите на големите банки в Испания - „Сантандер“ с два пункта от „А+”, на „А-”, „ББВА“ от „А” на „БББ+, „Банко Сабадел“, „Кутксанбанк“. БВП на Испания намалява с 0,3% през първото тримесечие на 2012 г. в сравнение със същия период на миналата година. \r\n2012 г.  \r\nВ река Брахмапутра, Индия, потъва пътнически кораб с 350 пасажери на борда, от които се спасяват 150. Загиват 35 човека, а 165 изчезват безследно. \r\n2011 г. \r\nКадафи изразява твърда решимост да запази управлението си в Либия и обвинява натовските въздушни нападения и морски патрули, че надхвърлят правомощията дадени им от ООН. Той призовава Русия, Китай и някои африкански и латиноамерикански страни да поискат преразглеждане на резолюцията на Съвета за сигурност на ООН. \r\n2000 г. \r\nФаустина Ковалска е канонизирана за светица от папа Йоан Павел II. \r\n1992 г. \r\nПо време на тенис турнир в Хамбург поклонник на Щефи Граф ранява с нож в гърба нейната основна конкурентка първата тенис-ракета в света американката Моника Селеш. \r\n1984 г. \r\nПапа Йоан-Павел II адресира писмо до председателя на Държавния съвет на НР България Тодор Живков. В него той напомня Заключителния документ от Хелзинки и този от Мадридската среща за сигурност и сътрудничество в Европа, в които се говори за гарантиране на свободата на изповеданията и настоява за личната намеса на Живков, \"за да бъдат задоволени законните стремежи на католическата църква в България и на нейните вярващи, като се позволи на младежите да получат обучение по катехизис., а на епископите да се позволи да се заемат с необходимата подготовка на кандидатите за свещеници\" \r\nЙоан Павел ІІ е роден през 1920 г. във Вадовице, до Краков в семейството на железничар, рано остава сирак. По време на немската окупация на Полша е работник, миньор, играе в любителски театър. Става свещеник (1946 г.), епископ (1958 г.) и архиепископ на Краков (1964 г.). Павел VI го ръкополага за кардинал (1967 г.). Участник е във II Ватикански събор. Владее латински и няколко европейски езика, включително и руски. Избран е за папа на 16 октомври 1978 г. Наричат го \"папата суперзвезда\", \"папата циклон\", \"неуморният понтифекс\". През 2002 г. посещава България; отхвърля т. нар. \"българска връзка\" в атентата срещу него от 1980 г.; обявява за блажени отец Й. Шишков, отец К. Вичев и отец П. Джиджов, екзекутирани през 1952 г. Умира на 2 април 2005 г. \r\n1980 г. \r\nКралица Беатрикс застава на холандския престол. \r\n1975 г. \r\nПравителството на Южен Виетнам обявява капитулация, след като в столицата на страната Сайгон влизат войските на Демократична република Виетнам – завършва войната между двете части на страната. \r\n1972 г. \r\nЗапочва офанзивата на Северен срещу Южен Виетнам. Две години по-късно правителството на Южен Виетнам, начело с Нгуен Ван Тхо, е свалено. Страната е официално обединена отново на 2 юни 1976 г. През 1978 г. се присъединява към СИВ. През същата година Виетнам нахлува в съседна Камбоджа (Кампучия), с което спомага за свалянето на управляващия режим и за установяването на правителство. Китай в съюз с Камбоджа нахлува за кратко във Виетнам през 1979 г. През 1992 г. е приета нова конституция; учредена е президентска институция, президент Ле Дък Ан. През 1994 г. САЩ вдигат наложеното ембарго. От 1997 г. президент е Чан Дък Лъонг. \r\n1955 г. \r\nСъветското правителство приема решение за оказване на помощ на България за развитие на научноексперименталните изследвания в областта на използването на атомната енергия за мирни цели. \r\n1949 г. \r\nЗавършва Първата сесия на СИВ в Москва. Определени са основните насоки в дейността на съвета. \r\nСъвета за икономическа взаимопомощ е междуправителствен съюз (съкратено СИВ), учреден е през 1949 г. от СССР, България, Чехословакия, Унгария, Полша и Румъния. Той подпомага взаимната международна търговия и координацията на националните икономически планове. СИВ е разпуснат през 1991 г. \r\n1948 г. \r\nСъздадена е Организацията на американските държави, чиято главна цел е укрепване на връзките между страните от Северна и Южна Америка. \r\nТя е регионална международна организация. В нея членуват САЩ и 33 латиноамерикански държави (2000 г.). Куба е член до 1962 г., когато е изключена. \r\n1945 г. \r\nЗнамето на победата e издигнато над сградата на Райхстага в Берлин (Германия), с което символично се слага край на Втората световна война. \r\n1931 г. \r\nПостроен е Емпайър Стейт билдинг – най-голямото здание в света. \r\n1804 г. \r\nВ битка с холандците в Суринам английските войски за първи път в световната история използват шрапнели - артилерийски снаряд, пълен с топчести куршуми, които се пръскат във въздуха, за поразяване на живи цели. \r\n1789 г. \r\nВ Ню Йорк, тогавашната американска столица, встъпва в длъжност първият президент на САЩ - Джордж Вашингтон. \r\nДжордж Вашингтон организира американската армия и се обявява против английското владичество. Той е главнокомандващ във Войната за независимост на Северна Америка. Воюва срещу индианци и французи (1753 - 1759 г.). Представител е на американския Конгрес във Филаделфия през 1774 г. През 1787 г. под председателството на Вашингтон е изработена Конституцията на САЩ. \r\n1722 г. \r\nВ английския вестник “New England Courant” за първи път се споменава играта билярд. \r\n1563 г. \r\nПо заповед на крал Шарл VI евреите са изгонени от Франция. На тази дата са родени:   \r\n1956 г. \r\nРоден е Ларс Фон Триер – датски режисьор, актьор, продуцент, сценарист. Филмите му съчетават “филм ноар” и германски експресионизъм, а визията им напомня за творбите на О. Уелс и А. Тарковски. Първият му филм е “Елементи на престъплението” (1984 г.). Ларс фон Триер е сред основателите на движението “Догма 95”. Автор е на най-популярния филм на това движение - “Идиотите” (1998 г.). Неговата филмография включва “Европа” (1991 г.), “Порейки вълните” (1996 г.; номиниран за “Оскар”, Голямата награда на журито в Кан), “Танцьорка в мрака” (2000 г.), “Догвил” (2002 г.). \r\n1916 г. \r\nРоден е Клод Елвуд Шинон – американски учен и инженер, един от създателите на математическата теория на информацията, от 1956 г. е член на Националната академия на науките на САЩ и Американската академия за науки и изкуства. През 1936 г. завършва Мичиганския университет. Клод Елвуд Шинон е сътрудник на математическата лаборатория на компанията “Бел систем” (1941-1957 г.) и съветник на национално-изследователския комитет на Министерството на отбраната на САЩ (от 1941 г.). От 1957 г. е професор по електротехника и математика в Масачузетския технологически институт. Основните му трудове са по алгебра на логиката, теория на релейно-контактните схеми, математическа теория на съобщенията, информация и кибернетика. \r\n1902 г. \r\nРоден е Теодор Уилям Шулц - американски авторитет в областта на теорията за човешкия капитал. Завършва селскостопанска икономика в щатския колеж на Южна Дакота, а след това и Университета в Уисконсин. От 1943 г. е професор в Чикагския университет. Главното му изследване по тази тема е публикувано през 1953 г. под заглавие “The Economic Organization of Agriculture”. Значителният принос на Шулц в съвременната икономика е свързан с водещата му позиция в движението за съвременна теория на човешкия капитал. Получава Нобелова награда за икономика през 1980 г. съвместно с Артър Луис за разработките си в областта на селскостопанската икономика. \r\n1901 г. \r\nРоден е Саймън Смит Кузнец - американски икономист и статистик от руски произход. През 1922 г. емигрира в САЩ , учи в Колумбийския университет и започва забележителната си кариера с участие в проекта на Уесли Мичел в Националния център за икономически изследвания на САЩ. Саймън Смит Кузнец е професор в университета в Пенсилвания (1930 – 1954 г. ), Джон Хопкинс (1954 – 1960 г.) и Харвард (1960-1971 г.). За свое изследване в областта на статистическите данни получава Нобелова награда за икономика (1971 г.). \r\n1883 г. \r\nРоден е Йоахим Рибентроп - германски политик и дипломат, нацистки военен престъпник. Работи като агент по продажбата на шампански вина. През 1930 г. става член на Националсоциалистическата партия на Германия и скоро се превръща в близък помощник на А. Хитлер. След идването на националсоциалистите на власт през 1933 г. оглавява бюро за изпълнение на специални задачи на нацистката върхушка, свързани с външната политика. През 1936 – 1938 г. е посланик в Лондон, а от февруари 1938 г.до 1945 г. е министър на външните работи на Третия райх. Ръководи дипломатическата подготовка на най-важните актове на хитлеристката агресия. Сключва пакта Молотов-Рибентроп преди нахлуването на германски войски в Русия. Осъден е на смърт на Нюрнбергския процес. \r\n1883 г.  \r\nРоден е Ярослав Хашек - чешки писател. Завършва търговска гимназия. Като юноша обича много да пътува и за няколко години обикаля Австро-Унгарската империя, Словакия, Унгария, Галиция, Южна Полша, Балканския полуостров (няколко седмици пребивава в България), във Венеция, в Бавария. Тези пътешествия дават материал за много разкази на Хашек., писани в периода 1901 – 1904 г. и за някои от по-късните му творби. През 1904 – 1907 г. е тясно свързан с движението на чешките анархисти. Работи в сп. “Омладина”, “Нова Омладина”, “Комуна”, участва в манифестациите на анархистите, разпространява позиви. В своята политическа дейност използва смеха като оръжие. Особено интересни са сатиричните прояви на Хашек с политическа насоченост. Най-грандиозна от тях е инсценировката на създаване на нова партия - “Партия на умерения прогрес в рамките на закона”. Хашек разиграва интересен спектакъл заедно със своите приятели, обявили се за членове на тази партия, по време на допълнителните парламентарни избори в един от пражките избирателни окръзи (1911 г.). Основните събития се организират в кафенетата и бирариите, където той играе ролята на партиен лидер и кандидат за депутат. По време на Първата световна война е мобилизиран в армията и изпратен на руския фронт. През 1917 г. издава в Киев повестта “Храбрият войник Швейк в плен”, в която осмива австро-унгарската армия. По-късно този сюжет е развит в известния роман за Швейк. Постъпва в създадения в Русия Чехословашки корпус (1917 г.). През 1918 г. напуска корпуса, отива в Москва и се присъединява към чехословашката секция на болшевишката партия. Известно време се занимава с агитация сред чехословашките войски и участва във формирането на отряди от чехословашки доброволци за Червената армия. През 1920 г. се завръща в Чехословакия и започва да пише своя знаменит роман “Приключенията на добрия войник Швейк през Световната война”. Въпреки че романът остава незавършен, той е оценен от читателите и специалистите като един от най-добрите романи, създадени между двете световни войни. Образът на Швейк е влязъл в галерията на най-известните образи от световната литература. \r\n1881 г. \r\nРоден е Леополд Циглер - германски философ. Формира се като мислител под влиянието на Ницше, Е. Хартман и А. Древс. Идеите му са близки до философията на живота (Г. Зимел и “школата на мъдростта” на Г. Кайзерлинг). Според Циглер цел на творческата дейност е преодоляването на научната разсъдъчност в името на интуитивното отношение към живота. Това отношение според него трябва да се изгражда около някаква “атеистична” (по-точно - пантеистична) религиозност. През 30-те годинин под влиянието на Й. Я. Бахофен, Дж. Дж. Фрейзър и К. Юнг Леополд Циглер изследва материали от традиционните митове и обреди, опитва се да отдели от този материал “вечното духовно наследство на човечеството”. \r\n1870 г. \r\nРоден е Франц Лехар (Ференц) - унгарски оперетен композитор. Франц Лехар е възпитаник на Пражката консерватория, известно време е военен капелмайстор. Живее и работи във Виена. Създава една опера (\"Кукушка\"). Той е автор на популярни оперети (около 30 на брой), които се играят с голям успех по цял свят: \"Веселата вдовица\", \"Граф фон Люксембург\", \"Ева\", \"Циганска любов\", \"Синята мазурка\", \"Фраскита\", \"Най-после самичка\", \"Кло-Кло\" и др. \r\n1834 г. \r\nРоден е Джон Лебок – английски политик, естественик и философ. Джон Лебок е ученик на Дарвин. Автор е на \"Предисторически времена\", \"Произходът на цивилизацията\", \"Произход и метаморфози на насекомите\" и др. \r\n1777 г. \r\nРоден е Карл Фридрих Гаус - германски астроном и математик с фундаментален принос в астрономията и геодезията. Учи в Гьотингенския университет (1795 –1798 г. ). Работи като доцент в Брауншвайг (1799 г.) и ръководител на катедрата по математика и астрономия (1807 г. ) в Гьотингенския университет, директор на Гьотингенската астрономична обсерватория до края на живота си. Оказва голямо влияние върху развитието на висшата алгебра, теорията на числата, диференциалната геометрия, теорията на притеглянето, класическата теория на привличането и магнетизма, геодезията, цели области от теоретичната астрономия. \r\n1764 г. \r\nРоден е Григорий Иванович Угрюмов - руски живописец. Завършва Петербургската художествена академия (1785 г.) и Художествената академия в Рим (1785-1790). От 1791 г. преподава в Художествената академия в Санкт Петербург. Академик е от 1797 г., професор е от 1800 г., ректор е на университета в Краков от 1820 г. За творчеството му са характерни условната театралност, присъща на живописта на класицизма, индивидуализация на персонажите. Оказва влияние върху руската живопис, в която основна тема става историческото минало на руския народ. \r\n1310 г. \r\nРоден е Казимир III Велики – полски крал (от 1333 г.), последният от династията Пясти. Казимир III Велики издава Вислицко-Петроковските статути (1346 – 1347 г.), които отразяват създаването на съсловната монархия в Полша. Той създава самостоятелни висши съдилища “на немското право” и забранява на полските градове да търсят юридическа помощ в чужбина. От 1337 г. до 1346 г. провежда парична реформа , която стабилизира цените и подпомага развитието на търговията. Прекратява борбата с Тевтонския орден, като му отстъпва Източното Поморие и успява да върне на Полша Куявия (1343 г.). С помощта на Унгария и Чехия (1349 – 1352 г.) завладява Галицка Рус, а след това и част от Волиния. По негово време е открит Краковският университет (1364 г.). На тази дата умират: \r\n1983 г. \r\nУмира Мъди Уотърс (псевдоним на Маккинли Морганфийлд) - един от най-големите майстори на американския блус, духовен баща на поколения млади рокмузиканти от Англия и САЩ. Израства в делтата на Мисисипи, където получава прякора си “Мъди” (кален, изцапан). Още като младеж става известен в цялата област с изпълненията си на автентични блусове. Открит е през 1941 г. от Алън Ломакс. Две години по-късно се отправя към Чикаго, а през 1948 г. фирмата “Chess Records” осъществява първите му записи. През 40-те и 50-те години се утвърждава като изпълнител на т. нар. “електрифициран блус”. Уотърс подпомага много изпълнители, сред които са Бо Дидли, Ч. Бери и Хаулин Улф. През 1958 г. осъществява първото си задгранично турне, което става причина за засилен интерес към блуса, довел до появата на много английски рокгрупи в началото на 60-те години. През 1970 г. е удостоен с 6 награди “Грами” и участва във филма на Мартин Скорсизи “Последният валс”. Концертира до края на живота си (последните години с Джони Уинтър). \r\n1945 г. \r\nУмира Адолф Хитлер (истинска фамилия: Шиклгрубер - Schicklgruber)- германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933-1934 г. той е министър-председател на Германия, а през 1934-1945 г. е министър-председател и държавен глава. Обявен е за главен военен престъпник след Втората световна война. Произхожда от семейството на дребен митнически чиновник в Австро-Унгария. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партия начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на 5 години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30.06.1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавна глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавни синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. Експанзионистичната политика на Хитлер в Рейнска област (1936 г.), Австрия (1938 г.) и Полша (1939 г.), пактът “Молотов - Рибентроп” (23.08.1939 г.), т. нар. Тристранен пакт (27.09.1940 г.), целящ установяване на световно господство, довеждат до разпалването на Втората световна война. По време на войната завладява почти цяла Европа и налага навсякъде с терор и насилие нацистката идеология. С цената на много жертви съюзните държави побеждават Германия и ликвидират нацизма. В края на войната Хитлер се самоубива. \r\n1923 г. \r\nУмира Луи Пол Мари Леже - френски славист, почетен член на БАН (1884 г.), член на АН в Петербург, Белград, Букурещ и др. Завършва право в Париж. Преподава курс по славянски литератури в Сорбоната, след това в \"Колеж дьо Франс\". През 1868 г. защитава докторската си дисертация \"Св. св. Кирил и Методий\". След Средногорското въстание и Баташкото клане (1876 г.) пише редица статии във вестници и списания в защита на българите. През 1882 г. посещава България. Впечатленията си от това пътуване излага в книгата \"Сава, Дунав и Балканите\"(1883 г.). През 1885 г. заема катедрата по славянски езици и литература в \"Колеж дьо Франс\". Първите му лекции са посветени на България до времето на Пазвантооглу. Превежда на френски език автобиографията на Софроний Врачански. Някои от многобройните му трудове са \"Славянски свят\" (1873), \"Славянски проучвания\" (1875), \"Нови славянски проучвания\" (в 2 ч. - 1880 и 1896), \"Руси и славяни\" (в 3 ч. - 1890, 1896 и 1899), \"Турци и гърци против българите в Македония\" (1904), \"Сърби, хървати и българи\" (1913) и др. \r\n1883 г.  \r\nУмира Едуар Мане - френски художник и гравьор. От 1850 г. до 1856 г. учи при П. Кутюр в Парижкото училище за изящни изкуства. Формира се като художник под влиянието на старите майстори и художниците на ХIХ в. В по-голямата си част творчеството му е близко до реалистичните тенденции във френската живопис, а най-добрите му картини са изображения на представители на френската интелигенция, негови приятели и близки, на деца, на характерни типове от различни обществени слоеве. Въпреки това, за разлика от други водещи френски художници от средата на ХIХ в. (Домие, Курбе, Миле), творчеството му не е обърнато към обществените противоречия и живота на народа. \r\n1847 г. \r\nУмира Йохан Карл Австрийски – австрийски пълководец и военен теоретик, ерцхерцог, херцог Тешенски, фелдмаршал. Йохан Карл Австрийски участва във войните с Франция (1792 - 1809 г.). Командва австрийска Рейнска армия (1796 – 1799 г.), която няколко пъти разбива френските войски на генерал Ж. Моро и ген. Ж. Жордан. След разгрома на австрийските войски при Улм и Аустерлиц (1805 г.) е назначен за военен министър и реорганизира австрийската армия (1806 – 1808 г.). Разработва нови устави, като отразява опита от войните на Франция, организира преподготовка на войските и осигурява материални средства за война с Франция. През 1809 г. е назначен за главнокомандващ на Австро-френската война . Армията му е разбита в Регенсбургското сражение на 23 април. В решаващото сражение при Ваграм австрийската армия е разбита, но Карл Австрийски успява да изтегли главните й сили в Бохемия, като я спасява от пълен разгром. След сключване на Виенския мир (1809 г.) е уволнен. В своите теоретични трудове дава предимство на стремителните действия и решителните удари срещу противника, с цел успешно завършване на войната за кратко време. Действията му на пълководец са известни в историята на военното изкуство като “Тактика с оглеждане”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.04.30", "title": "Денят 30 април в световната история"}
{"url": "http://www.focus-news.net/news/2019/04/30/2652234/buergas-normalen-e-trafikat-v-oblastta.html", "text": "Нормален е трафикът в област Бургас. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. \r\nПо-интензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.04.30", "title": "Бургас: Нормален е трафикът в областта"}
{"url": "http://www.focus-news.net/news/2019/04/30/2652233/dots-georgi-bardarov-su-obrazovanieto-e-parviyat-i-nay-reshitelen-mehanizam-za-reshavane-na-problema-s-integratsiyata-na-tsiganite.html", "text": "Образованието е първият и най-решителен механизъм за решаване на проблема с интеграцията на циганите. Това каза в интервю за сутрешния блок „Добро утро, България“ на  Радио „Фокус“  доц. Георги Бърдаров, експерт по демография и зам.-декан в СУ „Св. Климент Охридски“. Той каза още, че проблемът с интеграцията на циганското население е многопластов. \"Провежданите до сега политики не дават резултат, а причините за това са много\", каза още той. „Когато говорим за интеграция на циганите ги обединяваме под общ знаменател. Когато трябва да се прави политика, тя трябва да е спрямо определената прослойка. Има такива от тях, които са склонни да се интегрират. Просто трябва да бъдат побутнати от държавата. Има и такива, до които трудно ще стигне тази идея. Първо, трябва да се осъзнае фактът, че те са сложно социално стратифицирани. Второ – трябва да се осъзнае, че те имат коренно различна етнопсихология не само от българската, но и от европейската ценностна система. Като специалист в тази област мога да кажа, че същите проблеми, които имаме в България ги имат и в държави, които са много по добре икономически и социално развити като Унгария, Финландия, Чехия, Словакия и Швеция“, обясни той. Доц. Георги Бърдаров обясни, че в тези страни проблемът се решава благодарение на държавата и обществото, но у нас сме свидетели на абдикация от тези въпроси. \r\nЕлеонора ЧОЛАКОВА", "date": "2019.04.30", "title": "Доц. Георги Бърдаров, СУ: Образованието е първият и най-решителен механизъм за решаване на проблема с интеграцията на циганите"}
{"url": "http://www.focus-news.net/news/2019/04/30/2652235/burgas-grupa-signal-izliza-na-stsena-v-grada-zaedno-s-rusenskata-filharmoniya.html", "text": "Концертът „Класика & рок“ с участието на Група „Сигнал“ и Русенската филхармония ще започне от 19.00 часа в Културен дом на нефтохимика - Бургас. Това съобщиха от пресцентъра на  Община Бургас . „Сигнал“ е сред малкото действащи български рок групи с над 40-годишна творческа и сценична дейност. В този период те издават 18 албума, изнесли са над 6000 концерта, а 14 от песните им влизат в класацията „500-те най-велики песни на България за всички времена“. Всичко това, подкрепено с безграничната обич на верните им почитатели от няколко поколения, им дава статут на истинска рок легенда. \r\nВинаги верни на себе си, неуморни в творческите си търсения, „Сигнал“ реализират поредното предизвикателство: да съчетаят рока с класиката. В Бургас групата ще изпълни вечните си хитове в специално създадени аранжименти за Русенския симфоничен оркестър, под диригентството на Димитър Косев.  \r\nЗа повече информация: тел. 0894 898098 – Маруся Русева – организатор.", "date": "2019.04.30", "title": "Бургас: Група „Сигнал“ излиза на сцена в града заедно с Русенската филхармония"}
{"url": "http://www.focus-news.net/news/2019/04/30/2652236/pazardzhik-dvizhenieto-po-mosta-nad-reka-elshishka-pri-89-km-na-am-trakiya-se-osashtestyava-dvuposochno-v-platnoto-za-sofiya-poradi-remont.html", "text": "Движението по моста над река Елшишка при 89 км на АМ „Тракия“ се осъщестява двупосочно в платното за София, съобщиха от Пресцентъра на  Агенция „Пътна инфраструктура“ . Временната организация е за ремонт на платното за Пловдив. Ремонтните дейности предвиждат смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път. От пътноподдържащото дружество АПИ ще изисква работа при максимална мобилизация, за да може предвидените ремонтни дейности да бъдат завършени във възможно най-кратък срок. Необходимо е шофьорите да карат внимателно и със съобразена скорост, спазвайки пътната сигнализация. За да избегнат ремонтите в участъка на моста над р. Елшишка на АМ „Тракия“ шофьорите могат да използват и следните алтернативни маршрути: \r\nза пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец – Карабунар – Злокучене – Септември, път I-8 Лозен – Звъничево – Пазарджик – Мало Конаре – Говедаре, път III-8005 – с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\nот пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля – Пазарджик, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\nот пътен възел „Калугерово“ на АМ „Тракия“ се отбива по път III-803 Динката – Драгор, път II-37 /Пазарджик/, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.", "date": "2019.04.30", "title": "Пазарджик: Движението по моста над река Елшишка при 89 км на АМ „Тракия“ се осъщестява двупосочно в платното за София поради ремонт"}
{"url": "http://www.focus-news.net/news/2019/04/30/2652219/st-komisar-atanas-ilkov-odmvr-plovdiv-nyama-naprezhenie-v-kuklen-obstanovkata-e-spokoyna.html", "text": "Няма напрежение в Куклен, обстановката е спокойна. Това каза директорът на ОДМВР – Пловдив ст. комисар Атанас Илков пред  БНТ  във връзка с нападението над полицейски служители. \r\n\"Вчера проведохме специализирана полицейска операция на територията на град Куклен. Няма напрежение“, допълни още ст. комисар Илков. Според него битовият скандал на 28 април в Куклен не трябва да се интерпретира като етническо напрежение.  „Такова няма. Имаме полицейско присъствие на място, общественият ред е гарантиран. Спокойствието сигурността на гражданите също. Искаме хората да се чувстват спокойни и всичко да бъде нормално“, каза ст. комисар Илков.  Началникът на Районната прокуратура в Пловдив Чавдар Грошев   уточни, че прокуратурата там наблюдава досъдебно производство, по което се привлечени пет лица. „Едното лице от женски пол. Касае се за жена на 40-годишна възраст, която е привлечена към наказателна отговорност за хулиганство“, уточни Грошев. По думите му тя е извършила груби нарушения на обществения ред, изразяващи се в явно неуважение към обществото. „Нейното деяние се отличава с изключителен цинизъм. Това е престъпление по чл. 325, ал. 2 от Наказателния кодекс. Към наказателна отговорност са привлечени двамата й сина за хулиганство. Те имат и второ обвинение за това, че са потрошили предното обзорно стъкло на служебния автомобил. Това е престъпление по чл. 216 от Наказателния кодекс“, посочи Грошев. Той допълни, че единият е на 25 години, другият на 22 години. „Този, който е на 22 години има и трето обвинение\", каза Грошев. По думите му обвинението е заради лека телесна повреда на полицейския служител, който е изпълнявал своите служебни задължения. Той обърна внимание, че има  обвинение срещу непълнолетно лице. „То е привлечено за това, че е счупило задното обзорно стъкло на служебния автомобил. Петият, който е привлечен към наказателна отговорност е за това, че е причинил лека телесна повреда на полицейския служител, която се изразява в ритници в областта на коляното“, допълни още Грошев.  \r\nТой допълни, че причините за инцидента са чисто битови.", "date": "2019.04.30", "title": "Ст. Комисар Атанас Илков, ОДМВР – Пловдив: Няма напрежение в Куклен, обстановката е спокойна"}
{"url": "http://www.focus-news.net/news/2019/04/30/2652237/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-tramvaen-relsov-pat-po-ul-kamenodelska.html", "text": "Въвежда се временна организация на движението за реконструкция на трамваен релсов път по ул. „Каменоделска“ в София. Това съобщиха от пресцентъра на  Столична община . \r\nВъв връзка с ремонтни дейности на ул. „Каменоделска“ се забранява се влизането на пътни превозни средства, както следва:  \r\n- До 11 май 2019 г. по източното пътно платно на ул. „Каменоделска” между ул. „Малашевска” и ул. „Грънчарска”, като движението на превозни средства ще се извършва двупосочно в западното пътно платно на улицата в същия участък;  \r\nВъв връзка с ремонта временно се променят маршрутите на трамвайни линии №№ 3, 4 и 18, както следва:  \r\n- трамвайна линия № 3 – в посока кв. „Орландовци“ от бул. „Христо Ботев“ надясно по ул. „Струга“, наляво по бул. „Княгиня Мария Луиза“ до пл. „Централна гара“, наляво по бул. „Христо Ботев“ и по маршрута си до гара „Захарна фабрика“;  \r\n- трамвайна линия № 4 – в посока кв. „Орландовци“, при ул. „Козлодуй“ направо по бул. „Княгиня Мария Луиза“, направо под надлез „Надежда“, кв. „Триъгълника“ до метростанция „Хан Кубрат“ – двупосочно;  \r\n- трамвайна линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.  \r\nРазкрива се временна автобусна линия № А-ТМ4 с маршрут от пл. „Централна гара“ по бул. „Княгиня Мария Луиза“, наляво по ул. „Козлодуй“, наляво по ул. „Каменоделска“ до автостанция „Орландовци“ – двупосочно.  \r\nЗакрива се спирка „Католически гробища” с код: 6281 – на 20 м след входа на „Централен гробищен парк“ на ул. „Каменоделска“ в посока пл. „Централна гара“ за автобусни линии А-ТМ4, 20, и 21/22.  \r\nПремества се съществуваща спирка с код: 2332 – „Централен гробищен парк“ напред в посока пл. „Централна гара“ след кръстовището с ул. „Малашевска“ за автобусни линии №№ А-ТМ4, 20, и 21/22.  \r\nРазкрива се временна спирка с код: 6283 - „Католически гробищен парк“ в началото на ул. „Кестен“ в посока автостанция „Орландовци“ за автобусна линия № А-ТМ4.", "date": "2019.04.30", "title": "София: Въвежда се временна организация на движението за реконструкция на трамваен релсов път по ул. „Каменоделска“"}
{"url": "http://www.focus-news.net/news/2019/04/30/2652239/veliko-tarnovo-zabraneno-e-preminavaneto-na-avtomobili-nad-35-tona-po-patya-cheshma-kesarevo-kadeto-teche-razshiryavane-na-platnoto.html", "text": "Интензивен е трафикът по главните булеварди и улици на града, предаде репортер на  Радио „Фокус“ – Велико Търново . Времето в града е слънчево, настилките са сухи. Движението е натоварено по булевардите „България“ и „Никола Габровски“, в района на двата пътни възела – „Южен“ и „Качица“, по „Беляковско шосе“, както и по улица „Магистрална“. Колони от автомобили има в района на кооперативния пазар, на светофара по бул. „България“ при отбивката за стадион „Ивайло“ и пред пощата. В едната лента се осъществява движението в участък от улица „Климент Охридски“. В отсечката под крепостта „Царевец“ трафикът се регулира със светофар, а причината е свлачище. Полицейски екипи има на входовете и изходите на Велико Търново, както и в някои участъци от първокласната и второкласна пътна мрежа.  \r\nВремето в останалата част от областта е слънчево, без валежи и намалена видимост. Настилките навсякъде са сухи. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.04.30", "title": "Велико Търново: Забранено е преминаването на автомобили над 3.5 тона по пътя Чешма – Кесарево, където тече разширяване на платното"}
{"url": "http://www.focus-news.net/news/2019/04/30/2652238/dots-georgi-bardarov-su-lipsata-na-mlado-aktivno-naselenie-e-ogromniyat-demografski-problem-na-stranata.html", "text": "Липсата на младо активно население е огромният демографски проблем на страната. Това каза за сутрешния блок „Добро утро, България“ на  Радио „Фокус“  доц. Георги Бърдаров, експерт по демография и зам.-декан в СУ „Св. Климент Охридски“. „Съществуват два огромни демографски проблема. Единият е изключително високата смъртност. България е на първо място в цяла Европа – 15,5 промила, като има общини, където общата смъртност надхвърля 30 промила. Такава смъртност има само в регионите във военни конфликти или поразени от болестни пандемии в Африка и Азия. У нас всичко това е вследствие на емиграцията на млади хора и застаряване на населението. Тук отново се поражда парадокс, защото България е страната с една от най-ниската средна продължителност на живот в ЕС, а е с най-застаряло население“, обясни доц. Георги Бърдаров. Той каза още, че проблемът на България не е в раждаемостта, като уточни, че този процент е нормален за европейска държава на този етап от развитие им. \"Всяка година в страната ни се раждат все по-малко деца, защото намалява контингентът от детеродно население\", обясни той. Специалистът добави, че ако се оправи социално-икономическата среда демографията сама ще се оправи. \r\nЕлеонора ЧОЛАКОВА", "date": "2019.04.30", "title": "Доц. Георги Бърдаров, СУ: Липсата на младо активно население е огромният демографски проблем на страната"}
{"url": "http://www.focus-news.net/news/2019/04/30/2652241/nap-izticha-srokat-za-podavane-na-deklaratsiite-za-fizicheskite-litsa-i-plashtaneto-na-danaka-varhu-dohodite.html", "text": "Изтича срокът за подаване на декларациите за физическите лица и плащането на данъка върху доходите. Това сочи справка на сайта на  НАП . Само един работен ден остава за подаване на декларациите за физическите лица и плащането на данъка върху доходите, припомнят от НАП. Крайният срок изтича на 30 април, като от приходната агенция очакват повече от 50 000 формуляра в следващите дни. Запазва се тенденцията повече от половината данъчни декларации за доходите на физическите лица да са подадени по интернет с ПИК на НАП или електронен подпис. 5 календарни дни преди края на кампанията в приходната агенция са получени малко над 450 000 формуляра. До момента ПИК имат близо 600 000 лица, като данъчните очакват за пръв път през тази година броят на подалите документите си онлайн да е повече от този на избралите хартията. \r\nИ подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта www.nap.bg. \r\nСъщо до края на април се декларират авансовите данъци за първото тримесечие на 2019 г. най-често от  упражняващи свободни професии, земеделци и наемодатели. Също до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП.  \r\nИ през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията.  Така, според данъчните, рискът от пропуски и грешки значително намалява. \r\n„Електронната система да деклариране на доходите и плащане без такси ще работи денонощно в празничните дни, включително до полунощ на 30 април.“ каза по повод наближаващия краен срок за обявяване на доходите директорът на „Обслужване“ в НАП Боряна Георгиева.", "date": "2019.04.30", "title": "НАП: Изтича срокът за подаване на декларациите за физическите лица и плащането на данъка върху доходите"}
{"url": "http://www.focus-news.net/news/2019/04/30/2652240/kardzhali-dvizhenieto-ot-nadlez-kirkovo-do-granichen-kpp-makaza-e-ogranicheno-za-avtomobili-nad-35-t.html", "text": "Движението от Надлез „Кирково“ до Граничен КПП „Маказа“ е ограничено за автомобили над 3.5 т. Това съобщиха за  Радио „Фокус“  от Областно пътно управление-Кърджали. По пътя Хасково – Кърджали в участъка граница с област Хасково – с. Калинка от 319 до 336 км движението трябва да се осъществява с повишено внимание поради извършване на частични ремонтни дейности на асфалтовата настилка. Движението е сигнализирано с пътни знаци и сигналисти, като срокът е до 30 април 2019 г. Временно е въведено следното ограничение за движение на МПС: По път Зорница – Бели пласт – Стремци – Кърджали е ограничено за МПС над 12 т. Обходният маршрут е по път I-5 Хасково – Кърджали за МПС до 15 тона или по път Кърджали – Мост през с. Мост за всички МПС. По път Черноочене – Кърджали само в посока от Черноочене към Кърджали е ограничено за движение на МПС над 15 т. Срокът е до 31 декември 2019 г. Обходните маршрути са по: \r\n- направление Хасково – Кърджали: път І-5, път за с. Манастир, път за Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път за с. Манастир, път за Г. Войводино – Мост – Чифлик – Кърджали; \r\n- направление Минерални бани – Кърджали: път І-5 посока Хасково, път за с. Манастир, път за Г. Войводино – Мост – Чифлик – Кърджали. \r\nИзвършват се ремонтни дейности по републикански път Карамфил – Крумовград от 30 км до 36 км, преминаването да се осъществява с повишено внимание. Подокопният дренаж, преоткосирането, ремонтът на водостоци и облицоване на окопи ще продължи до 31 май. Движението по пътя Крумовград – границата с област Хасково от 36 км до 55 км също да се осъществява с повишено внимание, извършват се локални ремонти на пътното тяло и асфалтови работи.   \r\nЗасилен се трафикът на входовете и изходите на град Кърджали.   \r\nДарина ДЕЕНИЧИНА", "date": "2019.04.30", "title": "Кърджали: Движението от Надлез „Кирково“ до Граничен КПП „Маказа“ е ограничено за автомобили над 3.5 т"}
{"url": "http://www.focus-news.net/news/2019/04/30/2652242/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево, а температурите са положителни. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.30", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/04/30/2652244/dots-georgi-bardarov-su-neobhodimo-e-da-se-napravyat-sotsialni-i-ikonomicheski-stapki-za-vrashtaneto-na-balgarite-ot-chuzhbina.html", "text": "Необходимо е да се направят социални и икономически стъпки за връщане на българите от чужбина. Това каза в интервю за сутрешния блок „Добро утро, България“ на  Радио „Фокус“  доц. Георги Бърдаров, експерт по демография и зам.-декан в СУ „Св. Климент Охридски“. „За да се върнат тези хора в България и да се реализират тук, както и да създадат семейства е важно да се осигури адекватно заплащане на труда. В момента доходите в страната ни са неадекватни за съвременния свят. Трябва да се осигури и социална сигурност. То включва качествено образование, справяне с агресията в училищата и в цялото ни общество. Трябва да се завърне и доверието в институциите. Това са поредица от стъпи, които трябва да създадат стабилна социално-икономическа среда, чак тогава българите зад граница ще имат желание да се завърнат и да живеят тук – в България“, коментира той. Доц. Георги Бърдаров каза още, че чисто емоционално на ново държава и общество, трябва да се поддържат контактите с тези общности, защото  България е навсякъде, където тупти българско сърце и има хора с българско самосъзнание. \r\nЕлеонора ЧОЛАКОВА", "date": "2019.04.30", "title": "Доц. Георги Бърдаров, СУ: Необходимо е да се направят социални и икономически стъпки за връщането на българите от чужбина"}
{"url": "http://www.focus-news.net/news/2019/04/30/2652248/mvr-7-dushi-sa-raneni-pri-katastrofi-v-stranata-prez-izminaloto-denonoshtie.html", "text": "7 души са ранени при 7 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 10 леки пътни инцидента, при които няма пострадали. От началото на годината са станали 1721 пътнотранспортни произшествия, при които са загинали 144 души, а 2162 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (149) през същия период на 2018 г. се отчитат 5(петима) по-малко загинали участници в движението по пътищата през 2019 г.", "date": "2019.04.30", "title": "МВР: 7 души са ранени при катастрофи в страната през изминалото денонощие"}
{"url": "http://www.focus-news.net/news/2019/04/30/2652243/gabrovo-sas-zapoved-na-kmeta-tanya-hristova-dneshniyat-den-e-obyaven-za-neucheben-za-uchenitsite-ot-obshtinata.html", "text": "Със заповед на кмета на Габрово Таня Христова днешният ден е определен за неучебен за учениците в училищата и Центъра за специална образователна подкрепа (ЦСОП) на територията на община Габрово, съобщиха от пресцентъра на  Общината . \r\nПрепис от заповедта е връчена на началника на Регионалното управление на образованието в Габрово и на директорите на училищата на територията община Габрово за сведение и изпълнение.", "date": "2019.04.30", "title": "Габрово: Със заповед на кмета Таня Христова днешният ден е обявен за неучебен за учениците от общината"}
{"url": "http://www.focus-news.net/news/2019/04/30/2652245/el-pais-kak-nedelnite-izbori-promeniha-politicheskiya-peyzazh-v-ispaniyai.html", "text": "Само две години, след като беше отстранен от кормилото на Социалистическата партия (СП) и завръщането му на поста с победата на партийните избори, Педро Санчес спечели парламентарните избори в Испания по-убедително, отколкото се очакваше, пише електронното издание на вестник  El Pais . \r\nСанчес дори беше близо до това да спечели с достатъчно голямо мнозинство, че да не му се налага да иска помощ от каталунските сепаратистки партии. Но сега той е остана с един депутат по-малко от нужните му за абсолютно мнозинство (176 народни представители), ако се съберат представителите на СП с тези на „Унидас Подемос“ (коалиция между Обединената левица и Подемос) и Баската национална партия (БНП). \r\nНо със 123 места в Конгреса, в сравнение с 84, действащият министър-председател сега е в много удобна позиция благодарение на отслабената опозиция: Народната партия (НП) претърпя смазващо поражение, получавайки само 66 депутати в сравнение със 137 през 2016 г.. И социалистите ще се ползват с абсолютно мнозинство в Сената, досега доминиран от НП. \r\nНационалистите от „Вокс“ също са в празнично настроение, защото станаха нов член на конгреса с 24 депутати, след като получиха 10,26% от вота. Въпреки победата си, „Вокс“ няма да играе решаваща роля във формирането на новото правителство, тъй като не се представи толкова добре, колкото показваха някои анкети. Сега Испания се присъединява към списъка от европейски страни с крайно-дясна партия в парламента, въпреки че, за разлика от Италия, те няма да имат глас. \r\n„Сиудаданос“ (Гражданите) беше един от големите победители на тези избори, но това може да се окаже без значение, ако СП успее да се коалира с партиите вляво. Дясноцентристката група увеличи присъствието си от 32 представители през 2016 година до 57, като така става третата по сила фракция в конгреса. Лидерът на „Гражданите“ Алберт Ривера вече отхвърли възможността за коалиция със социалистите. \r\n„Унидас Подемос“ отстъпи значително до 42 депутати от 71, като вече е на 4-о място. Въпреки загубата на 30 народни представители, фракцията успя да се представи по-добре, отколкото предвиждаха анкетите и нейният лидер – Пабло Иглесиас, ще се стреми към формиране на управляваща коалиция с партията на Санчес. За първи път след завръщането на демокрацията, Испания може да има по-леви министри от тези на СП. Левият блок, съставен от ПС и „Унидас Подемос“ има 20 места повече от комбинацията между десните НП, „Сиудаданос“ и „Вокс“. Регионално представителство \r\nМеждувременно, сепаратистката Каталунска републиканска левица (КРЛ) увеличи присъствието си в парламента от 9 депутати през 2016 година на 15, което е значително увеличение. Друга каталунска сепаратистка група – Junts per Catalunya – партията на бившия регионален премиер Карлес Пучдемон, получи седем места. \r\nДве други регионални партии подобриха представянето си в сравнение с 2016 година: БНП получи едно допълнително място и сега има 7 народни представители в конгреса, докато радикалната левичарска баска партия EH Bildu удвои присъствието си от две места на четири. \r\nКоалицията на Канарските острови има двама депутати, „Навара Сума“ също толкова, базираната във Валенсия „Компромис“ има един и Регионалистката партия на Кантабрия стана другият нов член на конгреса след „Вокс“ с един представител. Коалицията за Мелия, от испанския африкански ексклав, е много вероятно също да получи едно място след окончателното преброяване на гласовете. \r\nПри този сценарий, СП е единствената, която може да формира управляващо мнозинство. „Сиудаданос“ почти изпревари НП и сборът на депутатите им с тези на Санчес ще са достатъчни за абсолютно мнозинство. Но лидерът на „Гражданите“ Алберт Ривера изключи тази възможност, а поддръжниците на СП викаха пред партийната централа в неделя: „Не с Ривера“. \r\nТова беше катастрофална нощ за дясното. Новият лидер на НП Пабло Касадо доведе фракцията до най-лошия й резултат в цялата история, доста под дори най-песимистичните прогнози. Девет месец, след като пое НП от Мариано Рахой като председател, си пролича, че завоя надясно на Касадо беше ужасна грешка: той загуби избирателите-центристи от „Сиудаданос“ и крайно-десните избиратели от „Вокс“. \r\nКасадо – който, необичайно за него, не отговори на въпросите на журналистите – заяви, че това е „много лош резултат“, но се оправда с „фрагментаризацията на вота“ и изглежда, че имаше намерение да остане начело на партията. НП сега ще се опита да отграничи загубите на предстоящите местни и регионални избори на 26 май. \r\nСитуацията е напълно различна от преди една година, когато НП на Рахой беше на власт, а СП се представяше много слабо в анкетите. Нещата започнаха да се променят с вота на недоверие, който изведе Санчес на власт през юни 2018 година и който отключи борба за надмощие в дясното и доведе СП и „Подемос“ до пълен синхрон. \r\nПревод и редакция:", "date": "2019.04.30", "title": "El Pais: Как неделните избори промениха политическия пейзаж в Испания?"}
{"url": "http://www.focus-news.net/news/2019/04/30/2652247/", "text": "Срещата за Западните Балкани положи усилия за актуализиране проблемите на региона и даде перспектива за нови разговори, но не реши сериозните проблеми. Това каза за сутрешния блок „Добро утро, България“ на  Радио „Фокус“  ген. Кирчо Киров, началник на разузнавателната служба в периода 2002-2012 г. \"Срещата изрази желанието и намерението на лидерите на Франция и Германия – Еманюел Макрон и Ангела Меркел да върнат темата за Западните Балкани на вниманието на ЕС и да потвърдят, че съюзът не е загубил интерес към региона\", обясни той. Според него обаче водещите държави в ЕС не са доволни от състоянието на Западните Балкани. „Единственият конкретен резултат са две договорки от най-общ характер. Първата е, че в този формат ще се срещнат отново в Париж на 1 юли. Второто е, че е потвърдено желанието на Прищина и Белград за продължаване на разговорите по преодоляване на проблемите помежду си. Много въпроси обаче не са решени и трудно могат да бъдат разрешени в обозримо бъдеще. На първо място е проблемът за разрешаване на противоречията между Косово и Сърбия. В тази светлина най-проблематичен е въпросът за признаване на Косово от Сърбия и Босна и Херцеговина. От това зависи по-нататъшното бъдещо участие на Сърбия в процеса за присъединяване към ЕС“, обясни ген. Кирчо Киров. Той каза още, че отсъствието на лидерите на България и Румъния от срещата на върха на Западните Балкани се дължи на това, че двете страни географски не се считат като част от западнобалканския регион. \r\nЕлеонора ЧОЛАКОВА", "date": "2019.04.30", "title": "Ген. Кирчо Киров: Срещата за Западните Балкани актуализира проблемите на региона, но не реши сериозните проблеми"}
{"url": "http://www.focus-news.net/news/2019/04/30/2652249/pregled-na-osnovnite-temi-vav-velikotarnovskiya-pechat.html", "text": "„Горнооряховски милионер направи най-големия исторически парк у нас“ е заглавие на първа страница на областния всекидневник  „Янтра ДНЕС” .  Ивелин Михайлов е пример за успял предприемач. От беден консултант той се превръща в милионер. Основател е на няколко фирми, които са лидери в своята област. Посветил се е на каузата за запазване на българския дух и култура. „Над 2700 осветени яйца и парчета козунак раздадоха на Великден“, пише още вестникът. Велико Търново посрещна Възкресение Христово. Стотици жители и гости на града се събраха в катедралния храм „Рождество на св. Богородица“, за да уважат пасхалното богослужение, да се помолят за здраве и да си вземат от Благодатния огън. „Трети случай на морбили в областта“ е друга новина от днес. Страница пета ни разказва за предстояща великденска хоротека в подкрепа на Никол, която ще се случи на 1 май. На осма страница има материал за ученическо състезание за четене, което се е провело между деца от Елена и Лясковец. „Етър“ завърши първи в четворката“ е новина от спортните страници.  \r\n„Ректорът изключи председател на Студентски съвет и на Студентската избирателна комисия“ е заглавие от другия областен ежедневник  „Борба“ . Ректорът на великотърновския университет „Св. св. Кирил и Методий“ проф. Христо Бонджолов отне за година студентските права на председателя на Студентския съвет Иван Маринов и колегата му Димитър Димитров, който е председател на Студентската избирателна комисия. „Съдбата на терените до областна болница – парк или продажба, ще се решава на извънредна сесия“ е друга новина от днес. Извънредно заседание на Великотърновския общински съвет е насрочено за 8 май специално за съдбата на терените на областната болница „Д-р Стефан Черкезов“. На него трябва да присъстват както директорът на лечебницата д-р Стефан Филев, така и кметът инж. Даниел Панов, който не бе на последното заседание на съвета преди Великден. „Митрополит Григорий поздрави миряните с „Христос Воскресе“ на пет езика“, пише още „Борба“. На пет езика произнесе думите „Христос Воскресе“ великотърновският митрополит Григорий, който отслужи пасхално богослужение за Великден. „ПМГ чества патронния си празник“ е друга новина от днес. В областния ежедневник ще намерите и материал за разкопките, които започват на крепостта Калето в Свищов.", "date": "2019.04.30", "title": "Преглед на основните теми във великотърновския печат"}
{"url": "http://www.focus-news.net/news/2019/04/30/2652250/varna-remont-se-izvarshva-po-dva-uchastaka-na-avtomagistrala-hemus-dvizhenieto-se-osashtestvyava-dvuposochno-v-edno-platno.html", "text": "До 24 май в ремонт са два участъка на автомагистрала „Хемус“, движението се осъществява двупосочно в едно платно. Това съобщиха за  Радио „Фокус“ – Варна  от Агенция „Пътна инфраструктура“. Движението в участъка Неофит Рилски – Девня от км 389 до км 400 се осъществява двупосочно в дясното платно в посока Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел (п.в.) „Неофит Рилски“, като движението е пренасочено по път I-2 Варна – Шумен от п.в. „Девня“ до п.в. „Каспичан“. Ограничено е слизането от магистралата на пътен възел „Неофит Рилски“, като движението е пренасочено по път I-2 Шумен – Варна. Също двупосочно в едното платно се осъществява преминаването в участъка п.в. „Повеляново” – п.в. „Слънчево” от км 406 до км 416. Ограничено е движението в платно в посока София. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Движението по автомагистрала „Черно море“ на виадукт „Звездица“ от км 2+511 до км 2+911 се осъществява в платното в посока Бургас поради ремонти. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. Срокът за приключване на участъка е 7 май. Забранено е преминаването на моторни превозни средства над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/ч поради неравности на асфалтовата настилка. \r\nБояна АТАНАСОВА", "date": "2019.04.30", "title": "Варна: Ремонт се извършва по два участъка на автомагистрала „Хемус“, движението се осъществява двупосочно в едно платно"}
{"url": "http://www.focus-news.net/news/2019/04/30/2652252/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Условията за туризъм ще се задържат такива до обяд. Сутрешните температури са между 0 и 7-8 градуса. По високите части все още има сняг, наблюдава се преминаваща мъгла и духа силен вятър. Няма регистрирани инциденти през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.04.30", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/30/2652218/the-new-york-times-ako-iskat-otslabvane-na-naprezhenieto-na-balkanite-merkel-i-makron-tryabva-parvo-da-posrednichat-mezhdu-dvamata-lideri-na-kosovo.html", "text": "Американският ежедневник  The New York Times  публикува статия за проведената във федералната германска столица Берлин среща на върха за Западните Балкани, като поставя акцента върху противоречията между двамата лидери на Косово - президента Хашим Тачи и министър-председателя Рамуш Харадинай. \r\nОт редакцията са категорични: \"Ако (канцлерът на ФРГ Ангела Меркел и държавният глава на Франция Еманюел Макрон) искат да има някаква надежда за облекчаване на напрежението между Косово и Сърбия и излизане от безизходицата в преговорите за нормализиране на отношенията им, тогава анализаторите съветват най-напред да посредничат за мира между двамата лидери на Косово\" \r\nСледва припомняне на причините за разрива между Тачи и Харадинай: \"На срещата си в Австрия през август миналата година, Тачи и сръбският му колега Александър Вучич допуснаха окончателното споразумение да включва размяна на територии и промени в границите\" на двете страни.  \r\nТачи е на мнение, че \"подобно споразумение би довело до признаването на Косово от Сърбия\". То би отключило много потенциални ползи: макар че Косово официално обяви независимост през 2008 г., след като НАТО буквално го изтръгна от контрола на Сърбия след кампанията от 1999 г., Белград все още блокира членството на най-младата държава на Балканите в ООН и други международни организации, а десетки други страни все още отказват да я признаят. Едно споразумение може също да премахне бариера пред присъединяването на Сърбия към Европейския съюз, подчертава вестникът. \r\n\"Но премиерът на Косово Рамуш Харадинай категорично се противопоставя на всякакви териториални отстъпки. Той описа идеята като „пряк път към трагедията“. И неговата позиция се е оказала мощно оръжие в дългогодишното му съперничество с Тачи\", отбелязва изданието. \r\nСледва подробно припомняне за серията \"словесни престрелки\" между Тачи и Харадинай по повод идеята за размяна на територии между Косово и Сърбия. \r\nОт редакцията припомнят, че предложението не се възприема позитивно и от голяма част от сърбите, много от които продължават да гледат на Косово като на част от страната им. Тереза Герова", "date": "2019.04.30", "title": "The New York Times: Ако искат отслабване на напрежението на Балканите, Меркел и Макрон трябва първо да посредничат между двамата лидери на Косово"}
{"url": "http://www.focus-news.net/news/2019/04/30/2652254/na-svetli-vtornik-pochitame-sveta-bogoroditsa.html", "text": "На Светли вторник почитаме Света Богородица. Това съобщиха за  Радио „Фокус“ – Пазарджик  от Архиерейското наместничество в Пазарджик. През Светлата седмица се благославят светиите, като в понеделник апостолите, във вторник и сряда – Богородица, архидякон Стефан и св. Андрей. На Светли четвъртък се благославят св. ап. Йоан и Яков, в Светли петък – св. ап. Петър, а в Светла събота – св. Йоан Кръстител. Неделя се нарича Томина – чества се апостол Тома, който не повярвал във възкресението на Христос, докато не го видял сам и не пипнал раните му от гвоздеите на кръста. Когато му се явил, Иисус му казал: „Блажени са тези, които, без да видят, са повярвали“. Християните се поздравяват с „Христос Воскресе“ до Петдесетница, когато се е родила Христовата църква. \r\nАлбена ЖИЛЕКОВА", "date": "2019.04.30", "title": "На Светли вторник почитаме Света Богородица"}
{"url": "http://www.focus-news.net/news/2019/04/30/2652251/2450-dushi-sa-potarsili-pomosht-v-speshnoto-otdelenie-na-umbalsm-n-i-pirogov-po-vreme-na-pochivnite-dni-za-velikden.html", "text": "2450 души са потърсили помощ в Спешното отделение на УМБАЛСМ „Н. И. Пирогов“ по време на почивните дни за Великден от 26 април до тази сутрин. Това каза изпълнителният директор на болницата проф. Асен Балтов, съобщиха от пресцентъра на  лечебното заведение . 280 от тях се е наложило да бъдат хоспитализирани за лечение. 720 са децата, които са преминали през детското спешно, от тях 64 остават за лечение. \r\nОт Спешна помощ са транспортирали 132 пострадали до Спешното отделение на университетската болница. 64 от тях се е наложило да останат за лечение.  \r\nНай-честите причини за търсене на помощ в УМБАЛСМ „Н. И. Пирогов“ са травматизъм, кардиологични проблеми, инсулти, проблеми с гастроинтестиналния тракт.", "date": "2019.04.30", "title": "2450 души са потърсили помощ в Спешното отделение на УМБАЛСМ „Н. И. Пирогов“ по време на почивните дни за Великден"}
{"url": "http://www.focus-news.net/news/2019/04/30/2652253/dots-georgi-bardarov-su-obrazovanieto-sotsialnata-sfera-i-ikonomikata-sa-pryako-angazhirani-s-dannite-ot-prebroyavaneto-na-naselenieto-prez-2021-godina.html", "text": "Образованието, социалната сфера и икономиката са пряко ангажирани с данните от преброяването на населението през 2021 година. Това каза за сутрешния блок „Добро утро, България“ на  Радио „Фокус“  доц. Георги Бърдаров, експерт по демография и зам.-декан в СУ „Св. Климент Охридски“. „Данните оказват влияние върху секторите, за които трябва да се направи планиране какъв ще бъде съставът на населението в близко бъдеще. На първо място е сектор „Образование“, включително колко деца се очаква да бъдат в първи клас, каква част от тези, които тръгват на училище, стигат до края на образованието си в България и каква част остават във висшето образование. Също така извън чисто социалната сфера, е много ценен разреза на  очакваната работна ръка за период от 5-10 години. Това в момента е сериозен проблем. Ще стане ясно състоянието на възрастовите групи 0-14 години и 15-19 години – хората, които в следващия програмен период ще бъдат част от трудовите ресурси на пазара на труда, ако останат в България“, обясни доц. Георги Бърдаров. Той уточни, че преброяването има за цел изясняване демографската картина в страната и очертаване посоката на тенденция. На базата на резултатите се изработват политики за развитие на демографския аспект, добави той. \r\nЕлеонора ЧОЛАКОВА", "date": "2019.04.30", "title": "Доц. Георги Бърдаров, СУ: Образованието, социалната сфера и икономиката са пряко ангажирани с данните от преброяването на населението през 2021 година"}
{"url": "http://www.focus-news.net/news/2019/04/30/2652255/plovdiv-turski-tir-e-izlyazal-ot-patya-pri-127-km-na-am-trakiya-nyama-postradali.html", "text": "Турски ТИР е избутал мантинелата и е навлязъл в полето при 127 км на АМ „Тракия“ в посока София. Това съобщи за  Радио „Фокус“ - Пловдив  дежурният в Областно пътно управление. Няма пострадали, камионът не се е обърнал. Предполага се, че шофьорът е заспал. Инцидентът е станал тази сутрин около 7.30 часа. „Няма затруднение на движението в района“, каза дежурният. \r\nВременна организация на движението е въведена през Карлово заради изграждането на кръгово кръстовище при разклонението за Сопот, на пътя София – Бургас. Отворен е за движение на всички превозни средства е проходът Троян - Кърнаре. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут е по пътя Кричим - Девин. Ограничено е преминаването на камиони над 5 тона при км 6 по пътя Плодовитово - Първомай, в района на моста над река Марица. Обходният маршрут е по пътя Стара Загора - Поповица и пътя София - Пловдив - Свиленград. Ограничено е движението на камиони над 12 тона по пътя Поповица - Болярци. Обходният маршрут е по пътя Поповица - Садово - Кочево - Болярци.  Целогодишна е забраната за движение на всички моторни превозни средства по пътя Белица - Загражден - Давидково, в участъка от км 13 до км 18. \r\nВ град Пловдив трафикът е нормален в този час. \r\nЦветана ТОНЧЕВА", "date": "2019.04.30", "title": "Пловдив: Турски ТИР е излязъл от пътя при 127 км на АМ „Тракия“, няма пострадали"}
{"url": "http://www.focus-news.net/news/2019/04/30/2652246/glavna-direktsiya-granichna-politsiya-bez-izchakvaniya-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.04.30", "title": "Главна дирекция „Гранична полиция“: Без изчаквания се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/30/2652256/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на май. Това съобщиха за  Радио „Фокус“ – Велико Търново  от Областно пътно управление - Габрово. Времето в областта е предимно ясно и слънчево. Настилките са сухи. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането е 22 юни 2019 година. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.04.30", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/04/30/2652258/sofiya-dvizhenieto-ot-km-43-do-km-44-na-am-trakiya-v-posoka-sofiya-se-izvarshva-samo-v-izprevarvashtata-lenta-poradi-remontni-deynosti.html", "text": "Движението от км 43 до км 44 на АМ \"Тракия\" в посока София се извършва само в изпреварващата лента поради ремонтни дейности. Това съобщиха от пресцентъра на  Агенция \"пътна инфраструктура\" . Шофьорите трябва да се движат с повишено внимание и съобразена скорост.", "date": "2019.04.30", "title": "София: Движението от км 43 до км 44 на АМ \"Тракия\" в посока София се извършва само в изпреварващата лента поради ремонтни дейности"}
{"url": "http://www.focus-news.net/news/2019/04/30/2652260/kyustendil-avariyno-vazstanovitelni-deynosti-se-izvarshvat-v-uchastak-ot-patya-pastra-rilski-manastir.html", "text": "Аварийно-възстановителни дейности се извършват в участък от пътя Пастра – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите са предприети от км 27+575 до км 27+825, движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.30", "title": "Кюстендил: Аварийно-възстановителни дейности се извършват в участък от пътя Пастра – Рилски манастир"}
{"url": "http://www.focus-news.net/news/2019/04/30/2652259/varna-katastrofa-e-stanala-na-kragovoto-krastovishte-do-spirka-pochivka-v-grada-dvizhenieto-ne-e-zatrudneno.html", "text": "Катастрофа е станала на кръговото кръстовище до спирка \"Почивка\" в сутрешните часове на деня. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По данни на дежурния, движението в района се осъществява нормално. При катастрофата няма пострадали.  \r\nОбщо две пътнотранспортни произшествия са обслужили екипите на „Пътна полиция“ във Варна през изминалото денонощие. При инцидентите са констатирани само материални щети. \r\nБояна АТАНАСОВА", "date": "2019.04.30", "title": "Варна: Катастрофа е станала на кръговото кръстовище до спирка „Почивка“ в града, движението не е затруднено"}
{"url": "http://www.focus-news.net/news/2019/04/30/2652262/adelina-stefanova-hram-vavedenie-bogorodichno-blagoevgrad-sedmitsata-sled-vazkresenie-hristovo-se-naricha-tomina-nedelya.html", "text": "Седмицата след Възкресение Христово се нарича Томина неделя или Светла неделя. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. Тя уточни, че някъде се нарича и Празна неделя, тъй като през целия период до събота освен почистването на дома, не се работи нищо друго. „Възкръсналият Христос се явил пред своите ученици, но един от тях не бил там и когато му разказали, той не повярвал. Казвал се Тома. На осмия ден от Възкресението, Спасителя пак се появил и накарал апостола да се убеди в истинността на чудото и да го пипне. Убедилият се Тома поискал прошка, но това не попречило на апостолите да го нарекат „неверни“ или „Тома неверни“. Разположението на планетите през тези дни е такова, че повишава самочувствието, упованието и вярата на човека в онова, което замисли и казват, че онова, което посеят, ще поникне, а това, което посадят, също ще даде плод“, коментира храмовият уредник. Стефанова добави, че ако пада често слана през тези дни, годината ще е неплодородна, а ако има мъгла плодовете, цветята и зеленчуците, ще се повредят, така че трябва да се молим за хубава седмица. \r\nНатали СТЕФАНОВА", "date": "2019.04.30", "title": "Аделина Стефанова, храм „Въведение Богородично“ - Благоевград: Седмицата след Възкресение Христово се нарича Томина неделя"}
{"url": "http://www.focus-news.net/news/2019/04/30/2652263/sport-betis-i-espanyol-zavarshiha-naravno-11.html", "text": "Бетис и Еспаньол завършиха наравно 1:1 в мач от 35-ия кръг на испанската Примера дивисион, игран на стадион „Бенито Вийамарин“ в Севиля. Гостите поведоха с гол на Серхи Дардер в 37-ата минута, а домакините изравниха с попадение на Зуахир Федал в 90-ата минута. Така Еспаньол и Бетис са съответно на 9-о и 10-о място с еднакъв актив от 44 точки и почти загубиха шансове да преследват даващото право на участие в Лига Европа 7-о място, където е Атлетик Билбао с 50 точки.", "date": "2019.04.30", "title": "Спорт: Бетис и Еспаньол завършиха наравно 1:1"}
{"url": "http://www.focus-news.net/news/2019/04/30/2652265/negovo-preosveshtenstvo-konstantiyskiyat-episkop-yakov-shte-poseti-zatvora-v-pazardzhik.html", "text": "Негово Преосвещенство Константийският епископ Яков ще посети затвора в Пазарджик, съобщиха за  Радио „Фокус“ - Пазарджик  от пресцентъра на  Министерството на правосъдието . Поводът е Светлата седмица след Възкресение Христово. Епископ Яков ще отслужи свещена празнична Литургия. Ще бъде представен и новият свещеник, обслужващ затвора в Пазарджик. В двора на затвора има и православна църква „Св. Архангел Михаил“, където се извършва богослужения, има и възможност за Свето кръщение, на тези от лишените от свобода, които имат желание да приемат християнството.", "date": "2019.04.30", "title": "Негово Преосвещенство Константийският епископ Яков ще посети затвора в Пазарджик"}
{"url": "http://www.focus-news.net/news/2019/04/30/2652264/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Само две години, след като беше отстранен от кормилото на Социалистическата партия (СП) и завръщането му на поста с победата на партийните избори, Педро Санчес спечели парламентарните избори в Испания по-убедително, отколкото се очакваше, пише електронното издание на вестник  El Pais . \r\nСанчес дори беше близо до това да спечели с достатъчно голямо мнозинство, че да не му се налага да иска помощ от каталунските сепаратистки партии. Но сега той е остана с един депутат по-малко от нужните му за абсолютно мнозинство (176 народни представители), ако се съберат представителите на СП с тези на „Унидас Подемос“ (коалиция между Обединената левица и Подемос) и Баската национална партия (БНП). \r\nНо със 123 места в Конгреса, в сравнение с 84, действащият министър-председател сега е в много удобна позиция благодарение на отслабената опозиция: Народната партия (НП) претърпя смазващо поражение, получавайки само 66 депутати в сравнение със 137 през 2016 г.. И социалистите ще се ползват с абсолютно мнозинство в Сената, досега доминиран от НП. \r\nНационалистите от „Вокс“ също са в празнично настроение, защото станаха нов член на конгреса с 24 депутати, след като получиха 10,26% от вота. Въпреки победата си, „Вокс“ няма да играе решаваща роля във формирането на новото правителство, тъй като не се представи толкова добре, колкото показваха някои анкети. Сега Испания се присъединява към списъка от европейски страни с крайно-дясна партия в парламента, въпреки че, за разлика от Италия, те няма да имат глас. \r\n„Сиудаданос“ (Гражданите) беше един от големите победители на тези избори, но това може да се окаже без значение, ако СП успее да се коалира с партиите вляво. Дясноцентристката група увеличи присъствието си от 32 представители през 2016 година до 57, като така става третата по сила фракция в конгреса. Лидерът на „Гражданите“ Алберт Ривера вече отхвърли възможността за коалиция със социалистите. \r\n„Унидас Подемос“ отстъпи значително до 42 депутати от 71, като вече е на 4-о място. Въпреки загубата на 30 народни представители, фракцията успя да се представи по-добре, отколкото предвиждаха анкетите и нейният лидер – Пабло Иглесиас, ще се стреми към формиране на управляваща коалиция с партията на Санчес. За първи път след завръщането на демокрацията, Испания може да има по-леви министри от тези на СП. Левият блок, съставен от ПС и „Унидас Подемос“ има 20 места повече от комбинацията между десните НП, „Сиудаданос“ и „Вокс“. Регионално представителство \r\nМеждувременно, сепаратистката Каталунска републиканска левица (КРЛ) увеличи присъствието си в парламента от 9 депутати през 2016 година на 15, което е значително увеличение. Друга каталунска сепаратистка група – Junts per Catalunya – партията на бившия регионален премиер Карлес Пучдемон, получи седем места. \r\nДве други регионални партии подобриха представянето си в сравнение с 2016 година: БНП получи едно допълнително място и сега има 7 народни представители в конгреса, докато радикалната левичарска баска партия EH Bildu удвои присъствието си от две места на четири. \r\nКоалицията на Канарските острови има двама депутати, „Навара Сума“ също толкова, базираната във Валенсия „Компромис“ има един и Регионалистката партия на Кантабрия стана другият нов член на конгреса след „Вокс“ с един представител. Коалицията за Мелия, от испанския африкански ексклав, е много вероятно също да получи едно място след окончателното преброяване на гласовете. \r\nПри този сценарий, СП е единствената, която може да формира управляващо мнозинство. „Сиудаданос“ почти изпревари НП и сборът на депутатите им с тези на Санчес ще са достатъчни за абсолютно мнозинство. Но лидерът на „Гражданите“ Алберт Ривера изключи тази възможност, а поддръжниците на СП викаха пред партийната централа в неделя: „Не с Ривера“. \r\nТова беше катастрофална нощ за дясното. Новият лидер на НП Пабло Касадо доведе фракцията до най-лошия й резултат в цялата история, доста под дори най-песимистичните прогнози. Девет месец, след като пое НП от Мариано Рахой като председател, си пролича, че завоя надясно на Касадо беше ужасна грешка: той загуби избирателите-центристи от „Сиудаданос“ и крайно-десните избиратели от „Вокс“. \r\nКасадо – който, необичайно за него, не отговори на въпросите на журналистите – заяви, че това е „много лош резултат“, но се оправда с „фрагментаризацията на вота“ и изглежда, че имаше намерение да остане начело на партията. НП сега ще се опита да отграничи загубите на предстоящите местни и регионални избори на 26 май. \r\nСитуацията е напълно различна от преди една година, когато НП на Рахой беше на власт, а СП се представяше много слабо в анкетите. Нещата започнаха да се променят с вота на недоверие, който изведе Санчес на власт през юни 2018 година и който отключи борба за надмощие в дясното и доведе СП и „Подемос“ до пълен синхрон. \r\n***   В най-четения материал за деня на европейската редакция на  , базираната в Брюксел медия продължава поредицата от анализи в европейските и американските медии, които се заеха с начертаване на печеливш сценарий (създаване на вътрешен смут в Русия, а в конкретния случай – чрез социалните мрежи и комуникационните си способности рускоезичният Зеленски се превръща в пример за младите и красивите руснаци на фона на президента Владимир Путин, политическата среда в Русия се променя и подобен на укаинския комедиант кандидат печели на следващите избори и се отказва от текущата \"дестабилизираща\" политика на Москва в полза на Запада, своего рода Елцин II) за Запада в Украйна след позорното поражение на тяхното протеже Петро Порошенко и социалната катастрофа и почти сигурната имплозия на страната, в резултат от икономическото самоубийство и войната, с които могат да се похвалят властите в Киев след 2014 година.  \r\nМатериалът е представен без редакторска намеса.  \r\nРазгромната победа на Владимир Зеленски на президентските избори в Украйна бе интерпретирана от мнозина като голяма победа за руския президент Владимир Путин. \r\nКомедиантът е рускоезичен и е живял и работил в Москва 6 години. Той също няма никакъв опит като държавник – единствено има стаж в политиката като измислен президент в комедийния сериал на Netflix – „Слуга народа“. \r\nРеалността обаче е по-сложна. Зеленски може и да е зелен, когато става въпрос за управляване, но е ветеран в комуникацията, както може да се види от разоряването на напускащия украински президент Петро Порошенко. А познанията му по руски – и за руснаците – са и предимство и недостатък. \r\nЗа разлика от Порошенко, който прегърна украинския национализъм и говореше само на украински, Зеленски е способен да говори на руснаците на техния собствен език и да достига до тях чрез своя Instagram и други социални медии. За Путин, наличието на рускоговорящ президент в демократична Украйна е като да яде жив октопод – вълнуващо, да, но също и ужасяващо. \r\nНесъмнено Зеленски е по-приятелски настроен към Москва, отколкото Порошенко, както многократно е подчертавал опонентът му преди изборите.  Един от билбордовете на кампанията на Порошенко показваше него, гледащ Путин. Подтекстът беше ясен: гласуването за Зеленски е гласуване за най-злия враг на Украйна. \r\nСлед изборите, някои от най-крайните привърженици се опитаха да опишат 73-те процента от украинците, които гласуваха за Зеленски, като „малки руснаци“. Държавата, за която мечтаят, е загубила пътя си и сега се обръща отново към Москва. \r\nПутин, изглежда, има различен подход. Руският президент не се обади на рускоговорящият комедиант, за да го поздрави за неговата победа. От Кремъл идва почти пълна тишина, с изключение на съобщението, че „признава“ изборите, като същевременно разкритикува Украйна за това, че не е позволила на 3,5 милиона свои граждани от Русия да гласуват. \r\nРазбира се, Путин най-вероятно предпочита Зеленски на Порошенко, който се интересуваше повече от разпалване на конфликта с Путин, отколкото от управлението. Комикът обеща да отмени забраната за руските артисти и руските социални мрежи и най-вероятно ще насърчи културното размразяване между двете страни. Директните полети могат дори да бъдат възстановени в определен момент. \r\nРазгромната победа на Зеленски е ясен сигнал, че украинците, въпреки гнева си от войната, по-скоро биха искали да живеят в мир с Русия, отколкото в постоянен конфликт. Но руският президент има паметта на слон. Малко вероятно е да е забравил, че олигархът Игор Коломойски - най-известният поддръжник на Зеленски - го наричаше „шизофренно джудже“ по време на войната в Източна Украйна. \r\nПрезидентското алтер-его на Зеленски в телевизионния сериал също се отнася негативно към Путин, дори отказва да приеме разговор с него по време на запомняща се сцена и открито говори за промяна на режима в Русия. „Именно заради негативните коментари за Путин телевизионното шоу „Слуга народа“ не бе излъчено в Русия“, потвърди по време на неформален разговор служител от руското външно ведомство. \r\nПобедата на Зеленски поставя Путин в специална връзка. Той не може да приеме политик, който открито призова за уволнението му по телевизията. И все пак той е наясно, че комикът предоставя уникална възможност за връщане на отношенията с Русия след враждебността през последните пет години. Така че той е позволил на министър-председателя Дмитрий Медведев да свърши работата, като поздрави новоизбрания президент и изрази надежди за по-добри отношения. Междувременно Путин прави това, което прави най-добре: действа твърдо и да загражда противника си в ъгъла. \r\nВидеото на Зеленски, който пада на колене по време на дебат с Порошенко, за да моли за прошка тези, чиито роднини са паднали по време конфликта в Украйна, стана хит по руската телевизия – усилие, комедиантът да бъде представен като слаб и неопитен. \r\nМеждувременно, миналата седмица Путин излезе с декрет, който гарантира руски паспорти на украинците от сепаратистките региони на страната. Това се сблъска със сериозни критики. Специалният представител на САЩ за Украйна Кърт Волкер характеризира решението като „силно провокативно“ и извадено „директно от учебниците по окупация на Русия“. \r\nИстинската опасност за Путин е това, което се случва по-нататък. Зеленски изстреля първия залп в нощта на изборите, като извика към всички постсъветски държави с радост: „Погледнете ни - всичко е възможно“. Убедителната му победа на свободни избори озадачи руснаците, които са свикнали вотовете да се решават предварително. Това ги кара да се чудят дали Путин също може лесно да бъде отстранен на свободни избори. Театърът на демокрацията в Украйна вече е заразен: Някои политици призовават за дебати на футболните стадиони за руски избори. \r\nРазбирането на Зеленски за медиите и естествената връзка с руския народ го правят опасен за Путин. Последното нещо, което руският президент иска, е повече приказки за демократична революция. Очаквайте Кремъл да продължи да играе твърдо и мръсно, докато Путин не разбере дали е по-добре да зашемети октопода, или да рискува да бъде ухапан, докато е жив и ритащ. \r\n***  Все повече хора в Германия са недоволни от функционирането на демокрацията: международно проучване за 2017 г.,  публикувано от социологическата агенция \"Пю\" във Вашингтон, показва, че 43% от анкетираните във ФРГ не са доволни от това как работи демокрацията. Това е увеличение от 17 процента в сравнение с предходната година, подчертават в редакцията на германския национален ежедневник  Die Welt . Мнозинството (56%) обаче все още изразява задоволство от състоянието на демокрацията във федералната република. \r\nНай-недоволни от начина, по който функционира демокрацията, са последователите на \"Алтернатива за Германия\" (69%). Сред респондентите, които не споделят идеите на дясната популистка партия, процентът е 37.  \r\nНедоволството сред привържениците на популистките партии е особено изразено и в други европейски страни. Проучването изследва 27 държави, 10 от които са европейски.  \r\nОказва се, че в шест страни от Стария континент сред мнозинството се шири недоволство от демокрацията. Това са Франция (51%), Унгария (53%), Обединеното кралство (55%), Италия (70%), Испания (81%) и Гърция (84%). С изключение на Германия, малка част от респондентите са недоволни в Швеция (30%), Нидерландия (34%) и Полша (44%). \r\nВ пет от тези десет европейски държави недоволството нараства значително спрямо предходната година, но никъде увеличаването му не е толкова голямо, колкото в Германия. Недоволството от 2017 г. до 2018 г. е намаляло само във Франция - с 14%.  \r\nУточнява се, че анкетите са проведени сред 30 133 души от 27 държави. Проучването е правено в периода между  14 май и 12 август 2018 година. \r\nНедоволството също се е увеличило в САЩ: 58% са недоволни от статута на демокрацията, в сравнение с 51% през 2016 г. \r\n***  Министърът на външните работи на Обединеното кралство Джереми Хънт предупреди премиера Тереза Мей, че постигането на споразумение с Лейбъристката партия може да се окаже още по-непопулярно от предходните две сделки за Брекзит. \r\nПървият дипломат на Лондон заяви пред вестник  The Telegraph , че междупартийните преговори рискуват отчуждаване на консервативните депутати, така че в крайна сметка да се стигне до ситуация, в която \"губим повече тори, отколкото печелим депутати от Лейбъристката партия\". \r\nХънт сподели, че не очаква преговорите с партията на Джереми Корбин да доведат до нещо хубаво, защото - съгласно думите му - има сериозни опасения дали лидерът на лейбъристите е сериозен в позицията си за Брекзит.  \r\n„Разговорите бяха по-детайлни и продуктивни, отколкото си мислехме и очаквахме, затова все още е много трудно да си представим розова градина\", коментира външният министър на Великобритания.  \r\n\"Но мисля, че основният въпрос е дали лейбъристите са сериозни по отношение на желанието да осъществят Брекзит\", подчерта Хънт, като същевременно допълни, че според него партията има \"фундаментален проблем\" с излизането на страната от структурите на Европейския съюз.", "date": "2019.04.30", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/04/30/2652266/pleven-dvizhenieto-po-patya-pleven-nikopol-v-rayona-na-zhernov-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Движението по път II-34 Плевен - Никопол в района на Жернов от км 41+300 до км 43+100 трябва да се осъществява с повишено внимание поради ремонтни дейности. Това съобщиха за  Радио „Фокус“  от Областно пътно управление - Плевен. Ремонтират се окопи и улеи. Срокът на ремонта е до 30 април. Пътните настилки са сухи и видимостта е добра. До 16 юни е ограничено движението по път Ясен – Дисевица – Петърница – Катунец поради строително-монтажни работи. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли. \r\nВиолета КРЪСТЕВА", "date": "2019.04.30", "title": "Плевен: Движението по пътя Плевен - Никопол в района на Жернов трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/04/30/2652267/radio-svobodna-evropa-makedoniya-donald-tramp-izprati-za-ratifikatsiya-protokola-za-priemane-na-makedoniya-v-nato.html", "text": "Президентът на САЩ Доналд Тръмп изпрати за ратификация в Сената протокола за присъединяване на Северна Македония към НАТО, съобщиха от Белия Дом, предава македонската редакция на  Радио „Свободна Европа“ . \r\nВ писмото на държавния глава до Сената се казва, че „Северна Македония е твърд партньор на САЩ в сферата на сигурността и нейното членство в НАТО ще бъде от значение за стратегическите интереси на САЩ и Алианса“.  \r\nПротоколът за членство на Република Северна Македония в НАТО беше подписан от страните-членки на Алианса на 6 февруари 2019 година в Брюксел. \r\nПревод и редакция:", "date": "2019.04.30", "title": "Радио „Свободна Европа“ (Македония): Доналд Тръмп изпрати за ратификация протокола за приемане на Македония в НАТО"}
{"url": "http://www.focus-news.net/news/2019/04/30/2652268/blagoevgrad-grafa-i-ansambal-balgare-shte-gostuvat-v-petrich-za-praznika-na-grada.html", "text": "С редица спортни и културни прояви тази година ще бъде отбелязан празникът на Петрич – Гергьовден. На 02 май от 19.00 часа ще бъде открит Международният детски конкурс „Южни слънца“, на 03 май на сцената на градския площад ще бъде неговата конкурсна програма с начало 10.00 часа, а награждаването от 21.00 часа. На 03 май от 20.30 часа е финалът на работническия турнир по футбол за Купата на Петрич в зала „Арена Петрич“. На 04 май от 07.00 часа започва традиционният общоградски поход до вр. Конгур, от 09.00 часа е стартът на състезанието по планинско колоездене Петрич DHI. В същия ден от 10.00 часа се поставя началото на Детски футболен турнир „Млади таланти“ на спортен терен „Св. Никола“, а час по-късно започва и турнирът по тенис на маса във физкултурния салон на Гимназия „Пейо Яворов“.   \r\nНа 04 май на площада в Петрич от 10.30 часа започва Парад на професиите и знанието в ПГИТ “Проф.д-р Асен Златаров“. В същия ден от 20.00 часа ще бъде поставено началото на концерт под надслов „Празник на моя град“ с участието на ОДК Петрич, НЧ „Братя Миладинови“, ВС „Сгушена звездица“ и специален гостуващ изпълнител Владимир Ампов – Графа. На 05 май от 09.00 часа започва велообиколката на планина Беласица, а от 10.00 часа са финалите на детския футболен турнир и състезанието по планинско колоездене. В същия ден от 11.00 часа на градския площад за първи път с детски музей на открито ще бъде представена инициативата „Опознай Петрич, за да го обикнеш“. От 18.00 часа започва празничен концерт в кв. „Дълбошница“. На 05 май от 20.00 часа на сцената на градски площад започва спектакълът „Как ще Ни стигнат американците“ на Ансамбъл „Българе“. На 06 май от 11.00 часа на площада в града ще бъде концертът „Гергьовден е…“ с участието на Фолклорна формация „Хераклея“ и гостуващият изпълнител Румяна Попова.", "date": "2019.04.30", "title": "Благоевград: Графа и Ансамбъл „Българе“ ще гостуват в Петрич за празника на града"}
{"url": "http://www.focus-news.net/news/2019/04/30/2652270/kyustendil-velikdenski-blagotvoritelen-kontsert-shte-se-provede-v-dupnitsa.html", "text": "Великденски благотворителен концерт ще се проведе в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Концертът ще започне от 19.00 часа в голямата зала на общинския драматичен театър „Невена Коканова”. В него ще вземат участие камерен оркестър „Митонисимо” и смесен хор „Рилски звуци”. Входът е свободен, но зрителите ще могат да дарят средства в подкрепа на Диана Тонкова, която страда от болест на двигателния неврон и се нуждае от лечение със стволови клетки в чужбина и рехабилитация. В програмата на концерта са включени различни произведения от български и чуждестранни композитори. \r\nВенцеслав ИЛЧЕВ", "date": "2019.04.30", "title": "Кюстендил: Великденски благотворителен концерт ще се проведе в Дупница"}
{"url": "http://www.focus-news.net/news/2019/04/30/2652269/plovdiv-uchastak-ot-bul-aleksandar-stamboliyski-v-kyuchuk-parizh-shte-bade-zatvoren-za-avarien-remont-na-vodoprovod.html", "text": "Участък от бул. „Александър Стамболийски“ в „Кючук Париж“ отново ще бъде затворен днес и утре за авариен ремонт на магистрален водопровод, съобщиха от  Общинското предприятие „Организация и контрол на транспорта“ . Движението ще бъде спряно от 9.00 до 16.00 часа в двете платна в отсечката между ул. „Никола Димков” и „Болград”, която се намира в близост до кръстовището с Коматевско шосе. По тази причина с променен маршрут ще се движат и автобуси с номера 1 и 16.", "date": "2019.04.30", "title": "Пловдив: Участък от бул. „Александър Стамболийски“ в „Кючук Париж“ ще бъде затворен за авариен ремонт на водопровод"}
{"url": "http://www.focus-news.net/news/2019/04/30/2652257/burgas-obshtinskiyat-savet-shte-glasuva-izmeneniya-v-naredbata-za-opredelyaneto-i-administriraneto-na-mestnite-taksi-i-tseni-na-uslugi-v-obshtinata.html", "text": "Започна 56-ото редовно заседание на Общински съвет – Бургас, предаде репортер на  Радио „Фокус“ – Бургас . Първата докладна записка, която предстои да бъде разгледана, е внесена от кмета на Община Бургас Димитър Николов и е свързана с приемане на Наредба за изменение и допълнение на Наредбата за определянето и администрирането на местните такси и цени на услуги на територията на община Бургас. Предлаганият проект за изменение и допълнение на Наредбата цели привеждане в съответствие с действащите нормативни актове и осигуряване на възможността за ползване на общежитие в Професионална гимназия по компютърно програмиране и иновации. \r\nМария ПОПЧЕВА", "date": "2019.04.30", "title": "Бургас: Общинският съвет ще гласува изменения в Наредбата за определянето и администрирането на местните такси и цени на услуги в общината"}
{"url": "http://www.focus-news.net/news/2019/04/30/2652271/plovdiv-zhitelite-i-gostite-na-grada-shte-mogat-da-parkirat-bezplatno-v-sinya-zona-na-1-may.html", "text": "Жителите и гостите на града ще могат да паркират безплатно в „Синя зона“ на 1 май, който е утвърден като официален празник – Ден на труда и на международната работническа солидарност. Това съобщиха за  Радио „Фокус“ - Пловдив  от ОП „Паркиране и репатриране“. За престой в зоната няма да се заплаща и идния понеделник (6 май), когато се чества  Гергьовден и Денят на храбростта и Българската армия. \r\nНапомня се, че работното време на „Синя зона“ в Пловдив е от 8.30 часа до 17.30 часа в дните от понеделник до събота включително. Освен в неделя, за престой не се заплаща и в дните на официалните празници и свързаните с тях почивни дни.", "date": "2019.04.30", "title": "Пловдив: Жителите и гостите на града ще могат да паркират безплатно в „Синя зона“ на 1 май"}
{"url": "http://www.focus-news.net/news/2019/04/30/2652272/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В началото на пролетта в Свищов стартира мащабен проект, по който се подменя водопреносната мрежа на 45 улици, след което отсечките ще бъдат и цялостно преасфалтирани. Дейностите текат в срок и твърденията, че не се следи за правилното им изпълнение са спекулации. Това заяви кметът на Свищов Генчо Генчев, а в минутите на „Добре дошли в Свищов“ на  Радио „Фокус“ – Велико Търново  днес ще Ви информираме за това какво се случва в града и какво предстои. И още в началото на април Ви разказахме за предстоящите разкопки, които ще се случат в крепостта Калето. Датата на техния старт вече е ясна, известен е и екипът, който ще работи в района. Повече по темата очаквайте по-късно днес. Преди броени дни ученичка от Свищов спечели високо признание и се класира сред първите 10 в най-грандиозното кулинарно събитие на годината – „Най-добър млад готвач на България”. Василена Димитрова е възпитаничка на Свищовската професионална гимназия „Алеко Константинов“, а в града я наричат младата кулинарна надежда на Свищов. Повече за нейните постижения ще чуете в минутите до 12.00. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.04.30", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/04/30/2652273/aleksandar-vuchich-gartsiya-rumaniya-i-balgariya-iskat-uskoryavane-na-priemaneto-na-sarbiya-v-es.html", "text": "България, Гърция и Румъния са призовали за ускоряване на процедурите по приемането на Сърбия в Европейския съюз, заяви сръбският президент Александър Вучич в понеделник в интервю пред сръбската телевизия „Пинк“, предава гръцката държавна агенция  АНА-МПА. \r\nПо думите на сръбския президент, премиерите на трите страни, Бойко Борисов, Алексис Ципрас и Виорика Дънчила, „са изпратили съвместно писмо до френския президент Еманюел Макрон и германския канцлер Ангела Меркел с искане приемането на Сърбия в ЕС да бъде ускорено“. \r\nВучич посочи, че писмото озвучава убеждението на тези страни, че стабилността в региона ще бъде обезпечена по-добре с приемането на Сърбия в Съюза. Той отбеляза и факта, че, засега, писмото не е показано публично. \r\nПревод и редакция:", "date": "2019.04.30", "title": "Александър Вучич: Гърция, Румъния и България искат ускоряване на приемането на Сърбия в ЕС"}
{"url": "http://www.focus-news.net/news/2019/04/30/2652278/smolyan-82-godishen-mazh-e-zaginal-pri-pozhar-v-kashta-v-selo-smilyan.html", "text": "82-годишен мъж е загинал при пожар в къща в село Смилян. Това съобщиха от  ОДМВР - Смолян . Сигналът за инцидента е подаден на 26 април 2019 г. около 22.50 часа. Съобщено е, че в село Смилян, община Смолян, в приземен етаж на триетажна къща, намираща се на ул. „Девети септември\" е възнкнал пожар, при който е починал живеещия в къщата 82-годишен мъж от селото. Местопроизшествието е посетено от дежурна оперативна група при ОД МВР и  РУ - Смолян. Тялото на починалия е транспортирано в МБАЛ - Смолян за извършване на аутопсия и установяване причината за смъртта. Пламъците са унищожили около 1 кв. м дюшеме, разпита врата и каса на врата, около 100 кв. м опушени стени. Спасена е къщата.  Произшествието е ликвидирано от един екип на РСПБЗН – Смолян. По случая е образувано досъдебно производство.", "date": "2019.04.30", "title": "Смолян: 82-годишен мъж е загинал при пожар в къща в село Смилян"}
{"url": "http://www.focus-news.net/news/2019/04/30/2652279/blagoevgrad-v-grada-shte-se-provede-festivalat-zanayat-fest.html", "text": "За втора поредна година в Благоевград ще се проведе фестивалът „Занаят фест“. В рамките на три дни, жители и гости на областния център ще могат да се запознаят в детайли с български традиции, бит и култура. Това съобщиха от пресцентъра на  Община Благоевград . „Занаят фест“ ще се проведе на площад „Македония“ от 4 до 6 май. Инициативата има за цел да провокира интереса на деца и хора от различни възрасти към българските занаяти, традиции и култура, както и тяхното съхраняване. \r\nВ рамките на фестивала ще бъдат представени занаяти като звънчарство, тъкачество, грънчарство, дърворезба, ножарство, пчеларство, накити, изработка на български народни инструменти, демонстрация на точене на кори.  и др.  \r\nВ програмата са включени и Фермерски игри. Те ще се водят от участници от познатото телевизионно предаване  „Фермата“. Участниците ще имат възможност да усвоят умения като стреляне с прашка, коване на пирони, стрелба с лък, ”зеле и бъчва”, мерки, ходене на кокили, дърпане на въже и др. \r\nПо време на фестивала, в Благоевград ще гостува и „Пътуващо читалище“. То представлява 50-местен автобус, преобразен в място, което разкрива моменти от минало и история на нашите предци. Ще бъде представена и изложбата „Български бит”, която ще „разходи“ публиката из всички етнографски области. Организаторите са подготвили и играта „Познавам ли моята България?”, която цели да провокира интереса на децата към културно-историческото наследство и природните забележителности на България.", "date": "2019.04.30", "title": "Благоевград: В града ще се проведе фестивалът „Занаят фест“"}
{"url": "http://www.focus-news.net/news/2019/04/30/2652275/prof-plamen-pavlov-izdiganeto-na-albanskoto-zname-na-samuilovata-krepost-v-ohrid-e-posegatelstvo-kam-istoricheskoto-ni-nasledstvo-balgariya-tryabva-da-reagira.html", "text": "Инцидентът с албанското знаме на Самуиловата крепост в Охрид е посегателство към българското историческо наследство и страната ни трябва да реагира. Това каза в интервю за  Агенция „Фокус“  историкът проф. Пламен Павлов за поставянето на албанското знаме на Самуиловата крепост в Охрид от фолклорен танцов състав от Косово. „Неприятно е, че Самуиловата крепост в Охрид, един паметник на българската история, култура и памет за цар Самуил- един от най-великите българи на всички времена, става обект на подобно посегателство, при това от наглед културна формация, какъвто е този танцов състав от Република Косово“, заяви проф. Павлов. По думите му този акт може да се отдаде на незнание, на невежество или да го оневиняваме по някакъв начин, но това не е правилната позиция. „Независимо дали тези хора, които са поставили знамето, съзнават или не какво вършат, по този начин се вбива клин в традиционно приятелските отношения между българския и албанския народ. Няма никакво съмнение, че днешният албански национализъм крои мечти за Велика Албания, прекроява границата на Балканите. Чувства се едва ли не господар на бъдещето. Тази представа е твърде наивна и не е мотивирана по никакъв начин. Още повече, когато се посяга на ясни български символи“, посочи Пламен Павлов. „Ако този инцидент заслужава коментар, той трябва да бъде свързан не само с посегателства към Република Северна Македония, но и към българското историческо наследство. От българска страна би следвало да има реакция“, подчерта историкът. Той призова организаторите на подобни фестивали и участниците, независимо дали са от Северна Македония, от Косово и от която и да е друга държава просто да не погазват историята, тъй като това е едно морално престъпление и влошава климата на добросъседство в съвременна Европа и на Балканите. \r\nДеница КИТАНОВА Пълния текст на интервюто четете по-късно в „Мнение”", "date": "2019.04.30", "title": "Проф. Пламен Павлов: Издигането на албанското знаме на Самуиловата крепост в Охрид е посегателство към историческото ни наследство- България трябва да реагира"}
{"url": "http://www.focus-news.net/news/2019/04/30/2652274/burgas-obshtinskiyat-savet-prie-izmeneniyata-v-naredbata-za-premestvaemite-obekti-za-targovski-i-drugi-obsluzhvashti-deynosti-na-teritoriyata-na-obshtinata.html", "text": "Общинският съвет прие Наредба за изменение на Наредбата за преместваемите обекти за търговски и други обслужващи дейности и елементите на градско обзавеждане на територията на общината, предаде репортер на  Радио „Фокус“ – Бургас . Изменението предвижда отмяна на целия раздел IV „Административно-наказателни разпоредби“, като се цели пълно съответствие с действащото национално законодателство. Законодателят не предоставя на Общински съвет компетентност в областта на административните нарушения и наказания, реда за тяхното установяване и налагане и определянето на наказващи органи. Тези въпроси са уредени в Закона за устройство на територията, който се явява нормативен акт от по-висок ранг. В конкретния случай Общинският съвет в противоречие с делегираните му правомощия по чл.56, ал.2 от ЗУТ е приел в наредбата и раздел IV „Административно-наказателни разпоредби“. \r\nМария ПОПЧЕВА", "date": "2019.04.30", "title": "Бургас: Общинският съвет прие измененията в Наредбата за преместваемите обекти за търговски и други обслужващи дейности на територията на общината"}
{"url": "http://www.focus-news.net/news/2019/04/30/2652282/ministerski-savet-otpusna-2-mln-leva-za-remont-na-natsionalnata-biblioteka-sv-sv-kiril-i-metodiy.html", "text": "По време на днешното заседание в Министерски съвет правителството прие проект за постановление за одобряване на допълнителни разходи по бюджета на Министерството на културата за 2019 г. за ремонт на Националната библиотека „Св. св. Кирил и Методий“, предаде репортер на  Агенция „Фокус“ . Ще бъде ремонтиран покривът на библиотеката. „Знаете, падат камъни, парчета. Сградата не е ремонтирана сигурно откакто е построена. Затова отпускаме на Министерството на културата 2 млн. лв. Идва 24 май, така че да действат“, заяви премиерът Бойко Борисов. Той съобщи, че следващата сряда ще бъдат отпуснати и 20 млн. лв. за закупуване на нови училищни автобуси. \r\nПравителството гласува и официалната кандидатура на България за седалище на Европейския орган по труда. \r\nЦветилена СИМЕОНОВА", "date": "2019.04.30", "title": "Mинистерски съвет отпусна 2 млн. лева за ремонт на Националната библиотека „Св. св. Кирил и Методий“"}
{"url": "http://www.focus-news.net/news/2019/04/30/2652261/politico-kakvo-mozhe-da-zagubi-putin-v-ukrayna.html", "text": "В най-четения материал за деня на европейската редакция на  , базираната в Брюксел медия продължава поредицата от анализи в европейските и американските медии, които се заеха с начертаване на печеливш сценарий (създаване на вътрешен смут в Русия, а в конкретния случай – чрез социалните мрежи и комуникационните си способности рускоезичният Зеленски се превръща в пример за младите и красивите руснаци на фона на президента Владимир Путин, политическата среда в Русия се променя и подобен на укаинския комедиант кандидат печели на следващите избори и се отказва от текущата \"дестабилизираща\" политика на Москва в полза на Запада, своего рода Елцин II) за Запада в Украйна след позорното поражение на тяхното протеже Петро Порошенко и социалната катастрофа и почти сигурната имплозия на страната, в резултат от икономическото самоубийство и войната, с които могат да се похвалят властите в Киев след 2014 година.  \r\nМатериалът е представен без редакторска намеса.  \r\nРазгромната победа на Владимир Зеленски на президентските избори в Украйна бе интерпретирана от мнозина като голяма победа за руския президент Владимир Путин. \r\nКомедиантът е рускоезичен и е живял и работил в Москва 6 години. Той също няма никакъв опит като държавник – единствено има стаж в политиката като измислен президент в комедийния сериал на Netflix – „Слуга народа“. \r\nРеалността обаче е по-сложна. Зеленски може и да е зелен, когато става въпрос за управляване, но е ветеран в комуникацията, както може да се види от разоряването на напускащия украински президент Петро Порошенко. А познанията му по руски – и за руснаците – са и предимство и недостатък. \r\nЗа разлика от Порошенко, който прегърна украинския национализъм и говореше само на украински, Зеленски е способен да говори на руснаците на техния собствен език и да достига до тях чрез своя Instagram и други социални медии. За Путин, наличието на рускоговорящ президент в демократична Украйна е като да яде жив октопод – вълнуващо, да, но също и ужасяващо. \r\nНесъмнено Зеленски е по-приятелски настроен към Москва, отколкото Порошенко, както многократно е подчертавал опонентът му преди изборите.  Един от билбордовете на кампанията на Порошенко показваше него, гледащ Путин. Подтекстът беше ясен: гласуването за Зеленски е гласуване за най-злия враг на Украйна. \r\nСлед изборите, някои от най-крайните привърженици се опитаха да опишат 73-те процента от украинците, които гласуваха за Зеленски, като „малки руснаци“. Държавата, за която мечтаят, е загубила пътя си и сега се обръща отново към Москва. \r\nПутин, изглежда, има различен подход. Руският президент не се обади на рускоговорящият комедиант, за да го поздрави за неговата победа. От Кремъл идва почти пълна тишина, с изключение на съобщението, че „признава“ изборите, като същевременно разкритикува Украйна за това, че не е позволила на 3,5 милиона свои граждани от Русия да гласуват. \r\nРазбира се, Путин най-вероятно предпочита Зеленски на Порошенко, който се интересуваше повече от разпалване на конфликта с Путин, отколкото от управлението. Комикът обеща да отмени забраната за руските артисти и руските социални мрежи и най-вероятно ще насърчи културното размразяване между двете страни. Директните полети могат дори да бъдат възстановени в определен момент. \r\nРазгромната победа на Зеленски е ясен сигнал, че украинците, въпреки гнева си от войната, по-скоро биха искали да живеят в мир с Русия, отколкото в постоянен конфликт. Но руският президент има паметта на слон. Малко вероятно е да е забравил, че олигархът Игор Коломойски - най-известният поддръжник на Зеленски - го наричаше „шизофренно джудже“ по време на войната в Източна Украйна. \r\nПрезидентското алтер-его на Зеленски в телевизионния сериал също се отнася негативно към Путин, дори отказва да приеме разговор с него по време на запомняща се сцена и открито говори за промяна на режима в Русия. „Именно заради негативните коментари за Путин телевизионното шоу „Слуга народа“ не бе излъчено в Русия“, потвърди по време на неформален разговор служител от руското външно ведомство. \r\nПобедата на Зеленски поставя Путин в специална връзка. Той не може да приеме политик, който открито призова за уволнението му по телевизията. И все пак той е наясно, че комикът предоставя уникална възможност за връщане на отношенията с Русия след враждебността през последните пет години. Така че той е позволил на министър-председателя Дмитрий Медведев да свърши работата, като поздрави новоизбрания президент и изрази надежди за по-добри отношения. Междувременно Путин прави това, което прави най-добре: действа твърдо и да загражда противника си в ъгъла. \r\nВидеото на Зеленски, който пада на колене по време на дебат с Порошенко, за да моли за прошка тези, чиито роднини са паднали по време конфликта в Украйна, стана хит по руската телевизия – усилие, комедиантът да бъде представен като слаб и неопитен. \r\nМеждувременно, миналата седмица Путин излезе с декрет, който гарантира руски паспорти на украинците от сепаратистките региони на страната. Това се сблъска със сериозни критики. Специалният представител на САЩ за Украйна Кърт Волкер характеризира решението като „силно провокативно“ и извадено „директно от учебниците по окупация на Русия“. \r\nИстинската опасност за Путин е това, което се случва по-нататък. Зеленски изстреля първия залп в нощта на изборите, като извика към всички постсъветски държави с радост: „Погледнете ни - всичко е възможно“. Убедителната му победа на свободни избори озадачи руснаците, които са свикнали вотовете да се решават предварително. Това ги кара да се чудят дали Путин също може лесно да бъде отстранен на свободни избори. Театърът на демокрацията в Украйна вече е заразен: Някои политици призовават за дебати на футболните стадиони за руски избори. \r\nРазбирането на Зеленски за медиите и естествената връзка с руския народ го правят опасен за Путин. Последното нещо, което руският президент иска, е повече приказки за демократична революция. Очаквайте Кремъл да продължи да играе твърдо и мръсно, докато Путин не разбере дали е по-добре да зашемети октопода, или да рискува да бъде ухапан, докато е жив и ритащ. \r\nПревод и редакция:", "date": "2019.04.30", "title": "Politico: Какво може да загуби Путин в Украйна"}
{"url": "http://www.focus-news.net/news/2019/04/30/2652280/gen-kircho-kirov-gartsiya-ima-zhelanieto-da-povishi-stoynostta-na-svoyata-rolya-i-myasto-kato-lider-v-regiona-na-balkanite.html", "text": "Гърция има желанието да повиши стойността на своята роля и място като лидер в региона на Балканите. Това каза за сутрешния блок „Добро утро, България“ на  Радио „Фокус“   ген. Кирчо Киров, началник на разузнавателната служба в периода 2002-2012 г., относно изказването на премиера Алексис Ципрас по време на форумът „Пояс и път“ в Пекин и допълни, че това е продиктувано от желанието на Гърция да бъде силна и икономически стабилна, за да влияе в региона и да се противопоставя на турското влияние особено в Западните Балкани. Относно Северна Македония той каза, че след ратифицирането на приемането й в НАТО, ще има по-добри възможности за започване на предприсъединителни действия по отношение на ЕС. Северна Македония е решила своите проблеми със съседните си страни, почти е решен проблемът с демаркацията на границата с Косово, каза още той. „Тя има подкрепата на Гърция и на България за кандидатстване за членство в ЕС. На този етап в сложната обстановка на Балканите, перспективите за Гърция изглеждат малко по-светли“, каза той. Ген. Киров добави, че на срещата в Берлин са положени усилия за актуализиране на проблема на Западните Балкани и е дадена перспектива за нова среща в Париж на 1-ви юли, като е потвърдено намерението да се работи за решаване на съществуващите проблеми. \r\nЕлеонора ЧОЛАКОВА", "date": "2019.04.30", "title": "Ген. Кирчо Киров: Гърция има желанието да повиши стойността на своята роля и място като лидер в региона на Балканите"}
{"url": "http://www.focus-news.net/news/2019/04/30/2652284/smolyan-krazhba-na-pari-e-izvarshena-ot-dva-paraklisa-v-selo-pavelsko.html", "text": "Кражба на пари е извършена от два параклиса в село Павелско в село Павелско. Това съобщиха от  ОДМВР - Смолян . Сигналът за кражбата е подаден на 27 април 2019 г. в РУ - Чепеларе от 62-годишна жена от село Павелско, общ. Чепеларе. Тя съобщила, че е разбита входната врата на параклис „Света Богородица“, на който тя е отговорник. Параклисът се намира в гробищен парк в село Павелско. Жената заявява, че липсват парите от дарения и продажба на свещи. При огледа е установено, че е разбита и входната врата на намиращ се в същия гробищен парк параклис „Свети Георги\", като от него също липсват парите от дарения и продажба на свещи. Щети в процес на изясняване. Местопроизшествието е посетено от дежурна оперативна група при РУ - Чепеларе. Извършен е оглед и е образувано досъдебно производство.", "date": "2019.04.30", "title": "Смолян: Кражба на пари е извършена от два параклиса в село Павелско"}
{"url": "http://www.focus-news.net/news/2019/04/30/2652287/smolyan-16-godishen-mladezh-e-postradal-pri-katastrofa-na-patya-dospat-borino.html", "text": "16-годишен неправоспособен шофьор от село Змеица е паднал с автомобил в крайпътно дере, няма опасност за живота му. Това съобщиха от  ОДМВР – Смолян . Сигналът за катастрофата е подаден на 26 април 2019 г. около 16.00 часа. Съобщено е, че на път 1082 Доспат - Борино на 30 метра от път III-197 Доспат – Гоце Делчев в катастрофирал лек автомобил „Опел Зафира“ със смолянска регистрация, собственост на 40-годишен мъж от с. Змеица, общ. Доспат. Автомобилът е управляван от неправоспособен и непълнолетен 16-годишен младеж от селото, който е губил управление, излязъл в ляво на пътя и паднал в крайпътно дере. При катастрофата е пострадал пътник – 16-годишен от същото село, който е получил с хематом на дясно око и натъртени ребра в дясно. Оказана му е спешна помощ в ФСМП - Девин без опасност за живота, назначено е домашно лечение. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2019.04.30", "title": "Смолян: 16-годишен младеж е пострадал при катастрофа на пътя Доспат - Борино"}
{"url": "http://www.focus-news.net/news/2019/04/30/2652276/pravitelstvoto-otpusna-75-mln-leva-za-noviya-ucheben-korpus-na-unss.html", "text": "По време на днешното заседание в Министерски съвет правителството отпусна 7,5 млн. лв. за довършването на новия учебен корпус на УНСС, предаде репортер на  Агенция „Фокус“ . Договорът за проекта е подписан през 2016 г. и е на стойност над 11 млн. лв., като 4,5 млн. лв. от тях са европейско финансиране по ОП „Региони в растеж“, а остатъкът осигурява държавата.  \r\nДо отпускането на средствата на днешното заседание се стигна след среща на премиера Бойко Борисов с ръководството на университета миналата седмица. Срещата беше по повод отворено писмо на УНСС, в което се посочваше, че сметките на висшето училище могат да бъдат запорирани заради неразплатени суми с фирмата-изпълнител на проекта. \r\nНовият 5-етажен корпус ще бъде с площ 8518 кв. м., като е предвидено да има четири аули, всяка от които за 250 студенти, четири зали за по 120 студенти, четири зали за по 80 студенти и четири зали за по 40 студенти, както и 19 преподавателски кабинета, заведение за хранене за студенти със 100 места и подземен паркинг.  \r\nЦветилена СИМЕОНОВА", "date": "2019.04.30", "title": "Правителството отпусна 7,5 млн. лева за новия учебен корпус на УНСС"}
{"url": "http://www.focus-news.net/news/2019/04/30/2652288/dobrich-nad-200-sa-izvarshenite-proverki-ot-direktsiya-inspektsiya-po-truda-v-oblastta-za-parvoto-trimesechie-na-godinata.html", "text": "218 са извършените проверки от Дирекция „Инспекция по труда“ в областта за първото тримесечие на годината, предаде кореспондент на  Радио „Фокус” – Варна . При проверките са установени общо 1298 нарушения, от които по спазване изискванията за осигуряване на здравословни и безопасни условия на труд в предприятията - 402, по закрилата на трудовите права на работниците и служителите, уредена в Кодекса на труда - 895 и едно по Закон за насърчаване на заетостта. По постъпили жалби срещу некоректни работодатели са извършени 52 проверки. За отстраняване на констатираните нарушения са предприети 999 принудителни административни мерки. За нарушенията, от които са произтекли вредни последици за работниците и служителите, са съставени 177 акта. По отношение на обхвата на различните икономически дейности е налице запазване на тенденцията за обхващане на възможно най-широк кръг от предприятия от различни икономически дейности. От началото на месец февруари 2019 г. Са започнали традиционните засилени проверки в сферата на строителството. Секторът е идентифициран като рисков както по отношение на безопасността на труда, така и по спазване на трудовото законодателство в областта на трудовите правоотношения – възникването им, работното време и почивките, заплащането на труда и т.н. Видът на обектите, които се подлагат на интензивен контрол са големи строителни обекти, обекти с голям обем изкопни работи, работа на височина, жилищни сгради и др. Интензивните проверки продължават и през второто тримесечие на 2019 г.  \r\nКонтролът по спазване на трудовото законодателство в дейност „Растениевъдство“ остава приоритет за Дирекция „Инспекция по труда” Добрич както до сега, тъй като тази дейност остава рискова както по отношение на възникването на трудовите правоотношения, така и по осигуряването на безопасност и здраве при работа. Инспекцията по труда стриктно контролира и законосъобразното наемане на работа и условията на труд, на непълнолетните лица. Процедурата за наемането на лица, ненавършили 18 г. е описана подробно на сайта на Агенцията. За наемането на непълнолетни от работодателите се изискват същите документи, каквито трябва да подготвят за всяко работно място, дори когато на него ще бъде наето пълнолетно лице. Исканията се подават в Дирекцията „Инспекция по труда“, на територията на която е работното място, за да бъде извършена проверка за условията на труд. Когато няма пропуски в подадените документи, Дирекцията издава разрешението или отказа за наемането в много кратки срокове – в рамките на 2 - 3 дни. Напомняме, че непълнолетните работят на намален работен ден от 7 часа. За тях е забранено полагането на нощен и извънреден труд. Ненавършилите 18 г. могат да работят от 6.00 часа до 22.00 часа, а ненавършили 16 г. – от 6.00 часа до 20.00 часа. Те имат право и на удължен годишен отпуск от 26 дни. \r\nЖулиета НИКОЛОВА", "date": "2019.04.30", "title": "Добрич: Над 200 са извършените проверки от Дирекция „Инспекция по труда“ в областта за първото тримесечие на годината"}
{"url": "http://www.focus-news.net/news/2019/04/30/2652283/gen-kircho-kirov-sreshtata-v-berlin-nyama-da-ima-seriozno-vliyanie-na-otnosheniyata-mezhdu-belgrad-i-moskva.html", "text": "Срещата в Берлин няма да има сериозно влияние на отношенията между Белград и Москва. Това каза за сутрешния блок „Добро утро, България“ на  Радио „Фокус“   ген. Кирчо Киров, началник на разузнавателната служба в периода 2002-2012 г. Той припомни, че преди Берлин президентът на Сърбия се е срещнал и с президента на Русия и с този на Китай. От страна на Китай е поет ангажимент за инвстиции в размер на 7,5 млрд. долара в Сърбия, а Русия е потвърдила подкрепата си за позициите на Сърбия във всяко едно отношение, особено що се отнасия до териториалната цялост. Кирчо Киров обясни, че Сърбия ще продължи да поддържа позициите си и в основата им е искането Косово да премахне митническите тарифи върху сръбските стоки, което косоварите отказват да направят. „Видно е, че Хашим Тачи като президент на Косово не се е отказал от желанието си да претендира за част от територията на Сърбия във вида на долината на Прешево, Буяновац и Медведжа за присъединяване към територията на Косово, а в същото време отказва да води преговори за състоянието на управлението на сръбските общини в североизточно Косово“, каза той. Генерал Кричо Киров обясни, че това за момента са непреодолими проблеми.  \r\nЕлеонора ЧОЛАКОВА", "date": "2019.04.30", "title": "Ген. Кирчо Киров: Срещата в Берлин няма да има сериозно влияние на отношенията между Белград и Москва"}
{"url": "http://www.focus-news.net/news/2019/04/30/2652289/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.04.30", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/04/30/2652290/burgas-obshtinata-identifitsira-parvonachalni-5-terena-varhu-koito-mogat-da-se-izgradyat-etazhni-parkingi.html", "text": "В продължение на десет години Община Бургас ежегодно залага в бюджета си целеви средства и изгражда нови паркинги от конвенционалния вид – покрито с асфалт или елементи на тревна фуга пространство, разграфено за определен брой автомобили. Това съобщиха от пресцентъра на  Община Бургас . Въпреки това проблемът с паркирането в най-силно урбанизираните територии на града продължава да е актуален. Затова Община Бургас идентифицира на този етап 5 подходящи терена, върху които в близко бъдеще да се реализират етажни паркинги. Първият се намира в един от най-урбанизираните градски жилищни комплекси – „Възраждане“, по ул. „Македония“. В един подземен и шест надземни етажа там може да се осигури паркиране на около 100 автомобила.", "date": "2019.04.30", "title": "Бургас: Общината идентифицира първоначални 5 терена, върху които могат да се изградят етажни паркинги"}
{"url": "http://www.focus-news.net/news/2019/04/30/2652291/smolyan-telata-na-5-kucheta-i-lisitsa-sa-otkriti-v-dere-blizo-do-ul-evridika.html", "text": "Телата на 5 кучета и лисица са открити в дере близо до ул. „Евридика“ в Смолян. Това съобщиха от  ОДМВР – Смолян . На 26 април 2019 г. в РУ - Смолян е получен сигнал от 73-годишен мъж от гр. Смолян, че на същата дата около 15.30 часа в гр. Смолян в дере на около 200 м от жилищен блок на ул. „Евридика“ 8 са намерени трупове на 5 броя кучета и една лисица. Местопроизшествието е посетено от дежурна оперативна група при ОД МВР – Смолян и РУ - Смолян. Извършен е оглед и е образувано досъдебно производство. Причините са в процес на изясняване. Работата по случая продължава.", "date": "2019.04.30", "title": "Смолян: Телата на 5 кучета и лисица са открити в дере близо до ул. „Евридика“"}
{"url": "http://www.focus-news.net/news/2019/04/30/2652294/api-do-1830-chasa-dvizhenieto-se-izvarshva-samo-v-aktivnata-lenta-po-avtomagistrala-trakiya-pri-km-192-v-posoka-sofiya-poradi-remont-na-mantinela.html", "text": "До 18.30 часа движението се извършва само в активната лента по автомагистрала „Тракия“ при км 192 в посока София поради ремонтни дейности на ограничителна система (мантинела). Това съобщиха от пресцентъра на  Агенция „Пътна инфраструктура“ .Шофьорите да се движат с повишено внимание, спазвайки пътната сигнализация.", "date": "2019.04.30", "title": "АПИ: До 18.30 часа движението се извършва само в активната лента по автомагистрала „Тракия“ при км 192 в посока София поради ремонт на мантинела"}
{"url": "http://www.focus-news.net/news/2019/04/30/2652292/burgas-v-grada-shte-se-provede-hakaton-posveten-na-softuernata-razrabotka-dizayn-informatsionni-tehnologii-i-inovativni-produkti.html", "text": "Поредното издание на Хакатон събира на едно място хора с интереси в областта на софтуерна разработка, дизайн, информационни технологии и иновативни продукти. Това съобщиха от пресцентъра на  Община Бургас . Хакатонът започва на 10 май и ще продължи три дни. Финалът е на 12 май. Официалното откриване на хакатона е на 12 май в 17.00 в залата на Професионална гимназия за компютърно програмиране и инoвaции. Целта на инициативата е да събере на едно място програмисти, дизайнери и предприемачи, които заедно да предложат концепция за софтуерен продукт и да стартират работа по неговото разработване. Организатори на Хакатон са катедрите „Компютърни системи и технолгии“ и „Компютърни и информационни технологии“ към Университет „Проф. д-р Асен Златаров“, Студентският съвет към университета съвместно с Община Бургас, фирма „Технологика“, „Иновационни системи“ – Бургас,  „Клъстер ИКТ“ – Бургас, фирма Кодифик, Професионална гимназия за компютърно програмиране и инoвaции, Профилирана природоматематическа гимназия „Акад. Никола Обрешков“, Професионална гимназия по електротехника и електроника „Константин Фотинов“. Спонсори на събитието са: „Технологика“, ScaleFocus, „Мусала Софт“, „Клъстер ИКТ“ – Бургас, Кодифик, Джей Софт, ERP Bulgaria, Sutherland, EPAM, Българска аутсорсинг асоциация, „Практикер“.", "date": "2019.04.30", "title": "Бургас: В града ще се проведе Хакатон, посветен на софтуерната разработка, дизайн, информационни технологии и иновативни продукти"}
{"url": "http://www.focus-news.net/news/2019/04/30/2652285/prof-plamen-pavlov-izdiganeto-na-flaga-na-samuilovata-krepost-pokazva-che-teoretichnite-i-mnimi-prava-na-albanskata-natsionalna-obshtnost-zasyagat-i-ohrid.html", "text": "Издигането на албанския флаг на Самуиловата крепост показва, че теоретичните и мними права на албанската национална общност засягат и Охрид. Това каза историкът проф. Пламен Павлов в интервю за  Агенция „Фокус“  за поставянето на албанското знаме на Самуиловата крепост в Охрид от фолклорен танцов състав от Косово. „Знаем, че в съседна Струга на практика управлението е албанско. Там се веят албански знамена, там се говори главно на албански език. Местната българска общност, да я наречем македонска, ако следваме понятията в Македония, е в изолация и в малцинство. Само преди 20 години нещата изобщо не бяха така“, коментира той. „Пълзящата демографска и културно-политическа експанзия засяга и Охрид. В случая е това е игнориране на българското наследство“, каза още проф. Павлов. По думите му при всички случаи организаторите на тази проява определено търсят провокация в тази част на Северна Македония, където албанското настъпление и позиции са твърде силни. „Това е опит случаят с гости на фестивала, а не от самата Македония, да се изявяват претенции по отношение на Охридския договор и на всички споразумения, свързани с вътрешните дела на Република Северна Македония. Това също е неприемливо“, посочи историкът. Според него не може фестивали и културни прояви да се използват и да се превръщат в груби политически демонстрации. \r\nДеница КИТАНОВА Пълния текст на интервюто четете по-късно в „Мнение”", "date": "2019.04.30", "title": "Проф. Пламен Павлов: Издигането на флага на Самуиловата крепост показва, че теоретичните и мними права на албанската национална общност засягат и Охрид"}
{"url": "http://www.focus-news.net/news/2019/04/30/2652277/nova-makedoniya-makedoniya-merkel-i-makron-pohvaliha-prespanskiya-dogovor.html", "text": "Домакините на неформалната среща на върха за Западните Балкани, германският канцлер Ангела Меркел и френският президент Еманюел Макрон, преди началото на срещата подчертаха, че тя не е посветена на процеса за разширяване на Европейския съюз, а на сътрудничеството и решаването на двустранните спорове в региона, предава електронното издание на вестник  „Нова Македония“ . \r\nВ този контекст, те посочиха македонско-гръцкият пример, изтъквайки, че Преспанският договор е доказателство, че с политическа воля могат да бъдат преодолени всички спорове. \r\n„Видяхме смели ходове за спора за името на Македония“, заяви Меркел, докато Макрон подчерта, че споразумението е доказателство за решаване на спорове, които са изглеждали нерешими. \r\nПревод и редакция:", "date": "2019.04.30", "title": "„Нова Македония“ (Македония): Меркел и Макрон похвалиха Преспанския договор"}
{"url": "http://www.focus-news.net/news/2019/04/30/2652297/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за текущия ремонт на закрития мост в центъра на града. Събеседник по темата ще бъде арх. Атанас Васев от Община Пещера. Ще ви разкажем и как ще преминат празничните чествания, посветени на празника на Пещера – 6 май. В предаването ще отделим време и за днешния празник на село Капитан Димитриево и възпоменателните чествания ,посветени на Априлското въстание. Телефоните за връзка със студиото са 0885 606692 и 034  420020.", "date": "2019.04.30", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/04/30/2652296/targovishte-15-nadgrobni-pametnitsi-sa-bili-saboreni-v-popovo.html", "text": "За времето от 10.00 часа на 24 април до 13.00 часа на 26 април са били съборени 15 надгробни паметници в гробищния парк на Попово. Това съобщиха от  ОДМВР- Търговище . По случая е образувано досъдебно производство по чл. 216 от Наказателния кодекс.", "date": "2019.04.30", "title": "Търговище: 15 надгробни паметници са били съборени в Попово"}
{"url": "http://www.focus-news.net/news/2019/04/30/2652286/gazeta-express-kosovo-kosovo-i-sarbiya-se-saglasiha-da-prodalzhat-dialoga-za-prodalzhavane-na-dialoga.html", "text": "Неформалната среща на върха за Западните Балкани в Берлин приключи с разбирателство между Сърбия и Косово да продължат разговори за разрешаване на конфликта помежду си, заявиха чрез изявление от германското правителство рано във вторник след завършването на регионалната среща, пише електронното издание на прищинския ежедневник  Gazeta Express . \r\nСлед срещата в германската столица, президентът на Косово Хашим Тачи заяви, че не е постигнато никакво споразумение, а това беше повторено и от сръбския му колега Александър Вучич. Но в официално изявление, разпространено от официалния уебсайт на германския канцлер Ангела Меркел, се казва, че Белград и Прищина са се съгласили да продължат усилията си за прилагане на съществуващите договори и продължаване на диалога с посредничеството на Европейския съюз за нормализация на отношенията, който цели постигането на всеобхватно споразумение, пише вестникът. \r\n„Участниците подчертаха важността на всеобхватните преговори и прозрачния процес, който трябва да бъде последван от мерки за изграждане на доверие“, се отбелязва в съобщението на германското правителство. Там се казва още, че страните са се съгласили да интензифицират усилията си за създаване на регионален икономически район в съответствие с декларацията от срещата на върха в София през 2018 година и заключенията на Председателството на срещата на върха на Западните Балкани Лондон 2018 година. \r\nЛидерите на Западните Балкани се събраха в Берлин в понеделник на срещата на върха за Западните Балкани със съвместното домакинство на германския канцлер Ангела Меркел и френския президент Емануел Макрон. На срещата присъстваха държавни глави и премиери от Босна и Херцеговина, Хърватия, Косово, Черна гора, Сърбия и Словения. Ръководителят на външната политика на ЕС Федерика Могерини също присъства на срещата в Берлин.  \r\nПревод и редакция:", "date": "2019.04.30", "title": "Gazeta Express (Косово): Косово и Сърбия се съгласиха да продължат диалога за продължаване на диалога"}
{"url": "http://www.focus-news.net/news/2019/04/30/2652300/targovishte-kuche-e-bilo-zastrelyano-v-selo-lilyak.html", "text": "Неизвестен извършител с неустановено до момента огнестрелно оръжие е причинил смъртта на куче, порода „българско гонче“ в село Лиляк. Това съобщиха от  ОДМВР- Търговище . Животното е било на възраст около 8 г. и е собственост на 34-годишен мъж от селото. По случая е образувано досъдебно производство по чл. 325б, ал. 2 от Наказателния кодекс по описа на РУ-Търговище.", "date": "2019.04.30", "title": "Търговище: Куче е било застреляно в село Лиляк"}
{"url": "http://www.focus-news.net/news/2019/04/30/2652301/d-r-krasimir-mihaylov-speshen-tsentar-blagoevgrad-okolo-1-000-patsienti-sa-bili-pregledani-ot-ekipite-ni-v-oblastta-po-vreme-na-pochivnite-dni-za-velikden.html", "text": "Около 1 000 пациенти са били прегледани от екипите на Спешна медицинска помощ в област Благоевград по време на почивните дни за Великден. Това каза за  Радио „Фокус“ – Пирин  д-р Красимир Михайлов, директор на Спешна медицинска помощ – Благоевград. „Имаме 249 повиквания, тоест обслужени пациенти с наши екипи на място след обаждане на телефон 112. Имаме амбулаторни прегледи – 741 случая. Хоспитализирани са 31 човека, тоест нашите екипи са работили така относително натоварено за празничните дни“, каза още д-р Красимир Михайлов. Той добави, че сравнено с предходни години статистиката е горе-долу същата, тоест няма завишен прием на пациенти по време на празничните дни. \r\nЛивия НИНОВА", "date": "2019.04.30", "title": "Д-р Красимир Михайлов, Спешен център – Благоевград: Около 1 000 пациенти са били прегледани от екипите ни в областта по време на почивните дни за Великден"}
{"url": "http://www.focus-news.net/news/2019/04/30/2652295/varna-867-dushi-sa-poluchili-meditsinska-pomosht-ot-speshnite-ekipi-v-oblastta-po-vreme-na-pochivnite-dni.html", "text": "867 души са получили медицинска помощ от спешните екипи в областта по време на празничните почивни дни. Това съобщи за  Радио „Фокус“ – Варна  д-р Мая Рашева, директор на Центърът за спешна медицинска помощ (ЦСМП) във Варна. „Сравнително спокойно са протекли дежурствата на спешните екипи по време на тези дълги празници. От центъра, заедно с всичките му филиали на територията на областта, са изпълнени 575 адреса“, обясни д-р Рашева. По думите ѝ във филиалите на спешния център извън Варна са обслужени 292 пациенти. Тя допълни, че едва 113 души са били насочени за хоспитализация. На въпроса дали е имало случаи на проблеми с гастроинтестиналния тракт във връзка с богатите трапези по време на празниците, д-р Рашева обясни, че все още няма изготвена обобщена информация по въпроса. „Нямаме такава подробна статистика, защото иска време да се обобщи този резултат от медицинската документация, но е имало такива случаи по данни на дежурните екипи“, каза още тя. Най-честитите причини за търсене на медицинска помощ по време на великденските почивни дни са сърдечно-съдови, мозъчно-съдови инциденти и др. Д-р Рашева посъветва хората да се пазят, да бъдат стриктни към своето здраве и да не прекаляват с трапезата, тъй като почивните дни продължават и на 1 май. \r\nБояна АТАНАСОВА", "date": "2019.04.30", "title": "Варна: 867 души са получили медицинска помощ от спешните екипи в областта по време на почивните дни"}
{"url": "http://www.focus-news.net/news/2019/04/30/2652303/targovishte-13-500-leva-sa-bili-otkradnati-ot-kashta-v-grada-izpolzvan-e-podpraven-klyuch.html", "text": "Неизвестен извършител чрез използване на подбран или подправен ключ е проникнал в къща в града и от помещение в нея е извършил кражба на сумата от 13 500 лв. Това съобщиха от  ОДМВР- Търговище . Кражбата е станала за времето от 22.50 часа на 27 април до 01.05 часа на 28 април. Парите са собственост на 53-годишен мъж. По случая е образувано досъдебно производство по чл. 195 от Наказателния кодекс по описа на РУ-Търговище.", "date": "2019.04.30", "title": "Търговище: 13 500 лева са били откраднати от къща в града, използван е подправен ключ"}
{"url": "http://www.focus-news.net/news/2019/04/30/2652281/vecher-makedoniya-nyama-data-za-pregovori-saobshtiha-makron-i-merkel-na-makedonskiya-premier-zaev.html", "text": "На проведената в понеделник неформална среща на върха за Западните Балкани в Берлин, на която присъстваха лидерите на Европейския съюз – президентът на Франция Еманюел Макрон и канцлерът на Германия Ангела Меркел – Зоран Заев е получил „леден душ“, пише македонският ежедневник  „Вечер“ . \r\nИзданието цитира материал на Financial Times, в който се отбелязва, че Меркел и Макрон са помолили македонския премиер Зоран Заев, както и другите лидери от региона, да не лъжат гражданите си, че скоро техните страни ще получат дата за започване на преговори за присъединяване към Европейския съюз и вместо да разпространяват празни надежди, да се фокусират върху реформирането на държавите си, подобряване на степента на демокрацията и борбата с корупцията и престъпността. \r\n„Вечер“ коментира, че в разговорите с Македония е направен специален акцент върху борбата с корупцията, „която вместо да се подобри, както говореше Заев в опозиция, се е влошила драстично“. \r\nПрез юни миналата година, със селфи от правителственият самолет, министър-председателят обяви, че е „получил отлична вест“, и то директно от Меркел, че е „гарантирана“ дата за започване на преговори между Македония и ЕС. \r\n„Макрон и Меркел помолили Заев повече да не лъже, че е получил дата за ЕС през юни..., нито миналогодишният, нито този!“ – пише бившият македонски външен министър от правителството на ВМРО-ДПМНЕ Антонио Милошовски във „Фейсбук“ страницата си. \r\nПревод и редакция:", "date": "2019.04.30", "title": "„Вечер“ (Македония): Няма дата за преговори, съобщиха Макрон и Меркел на македонския премиер Заев"}
{"url": "http://www.focus-news.net/news/2019/04/30/2652304/sliven-desetki-grazhdani-prisastvaha-na-kontsert-na-ploshtada-pred-obshtinata-za-velikden.html", "text": "Фолклорни изпълнения бяха включени в програмата за Великден пред сградата на Общината. Това съобщиха от пресцентъра на  Община Сливен . Десетки жители и гости на града наблюдаваха изпълненията на Младежки танцов ансамбъл „Браво“ при Народно читалище „Хаджи Димитър -1937\" с ръководители Станка Иванова, Иван Добрев и Десислава Стойкова, Детски танцов състав „Детелини“ при ОУ „Елисавета Багряна“, с ръководител Славка Събева и Школа за народно пеене „Славейче“ при Народно читалище „Христо Ботев – 1897“, с ръководител Петя Григорова. \r\nКметът Стефан Радев поздрави присъстващите с Възкресение Христово. „Днешният празник е символ на новото начало, на нова надежда. Пожелавам много здраве и вяра. Нека Иисус Христос закриля всяко ваше начинание и Бог да бди над вас и вашите семейства”, каза кметът.", "date": "2019.04.30", "title": "Сливен: Десетки граждани присъстваха на концерт на площада пред Общината за Великден"}
{"url": "http://www.focus-news.net/news/2019/04/30/2652298/shumen-544-dushi-sa-preminali-prez-speshno-priemno-otdelenie-na-bolnitsata-v-grada-prez-pochivnite-dni.html", "text": "544 души са преминали през Спешно приемно отделение на болницата в града през почивните дни. Това съобщи за  Радио „Фокус“ - Шумен  началникът на отделението д-р Петко Загорчев. 111 души са хоспитализирани. Най-често помощ е търсена при случаи с пневмонии, дихателна недостатъчност, инсулти и др. Малко са случаите на прекалилите с алкохол. Най-голям брой пациенти са преминали на 29 април - около 150 души, като 40 от тях през нощта. „Много болни, малко кадри. Дежурните екипи се справиха изключително добре, а натовареността никак не беше малка“, каза още д-р Загорчев. \r\nИвелина ИВАНОВА", "date": "2019.04.30", "title": "Шумен: 544 души са преминали през Спешно приемно отделение на болницата в града през почивните дни"}
{"url": "http://www.focus-news.net/news/2019/04/30/2652305/sport-krasimir-balakov-izbira-ekipa-si-za-natsionalniya-otbor.html", "text": "Медиите твърдят, че треньорът на Етър Красимир Балъков е започнал окомплектоването на треньорския щаб, с който ще оглави националния отбор на България. Той вече е получил предложение от президента на Българския футболен съюз Борислав Михайлов да заеме овакантеното от Петър Хубчев място. Очаква се Балъков да подпише договор в началото на месец май.", "date": "2019.04.30", "title": "Спорт: Красимир Балъков избира екипа си за националния отбор"}
{"url": "http://www.focus-news.net/news/2019/04/30/2652306/nsi-prez-fevruari-2019-g-s-426-narastva-proizvodstvoto-na-dizelovo-gorivo-spryamo-sashtiya-mesets-na-predhodnata-godina.html", "text": "През февруари 2019 г. с 42.6% нараства производството на дизелово гориво спрямо същия месец на предходната година. Това сочи  статистика на Националния статистически институт (НСИ) .  \r\nПрез февруари 2019 г. спрямо януари 2019 г. намалява производството на: \r\n- твърди горива - с 24.6% до 2 685 хил. т; \r\n- безоловен бензин - с 10.1% до 143 хил. т; \r\n- дизелово гориво - с 15.4% до 241 хил. т; \r\n- природен газ - с 33.3% до 2 млн. куб. м; \r\n- електроенергия - с 9.1% до 4 150 ГВтч. \r\nПроизводството на пропан-бутанови смеси остава без изменение. \r\nПрез февруари 2019 г. спрямо същия месец на предходната година нараства производството на: \r\n- твърди горива - с 18.8%; \r\n- безоловен бензин - с 10.9%;  \r\n- дизелово гориво - с 42.6%; \r\n- електроенергия - с 6.9%. \r\nНамалява производството на: \r\n- пропан-бутанови смеси - с 10.0%. \r\nДоставки на енергийни продукти \r\nПрез февруари 2019 г. спрямо януари 2019 г. намаляват доставките на: \r\n- твърди горива - с 23.8% до 2 792 хил. т; \r\n- пропан-бутанови смеси - с 2.6% до 37 хил. т; \r\n- безоловен бензин - с 12.2% до 36 хил. т;  \r\n- дизелово гориво - с 2.6% до 152 хил. т;  \r\n- природен газ - с 20.2% до 324 млн. куб. м; \r\n- електроенергия - с 16.8% до 3 150 ГВтч. \r\nПрез февруари 2019 г. спрямо същия месец на предходната година нарастват доставките на:  \r\n- твърди горива - с 16.9%; \r\n- пропан-бутанови смеси - с 5.7%.  \r\nНамаляват доставките на: \r\n- природен газ - с 8.5%;  \r\n- електроенергия - с 0.8%.  \r\nДоставките на безоловен бензин и дизелово гориво остават без изменение.", "date": "2019.04.30", "title": "НСИ: През февруари 2019 г. с 42.6% нараства производството на дизелово гориво спрямо същия месец на предходната година"}
{"url": "http://www.focus-news.net/news/2019/04/30/2652308/nsi-obshtiyat-indeks-na-tsenite-na-proizvoditel-prez-mart-2019-g-se-pokachva-s-07-spryamo-predhodniya-mesets.html", "text": "Общият индекс на цените на производител през март 2019 г. се покачва с 0.7% спрямо предходния месец. Това сочи  статистика на Националния статистически институт (НСИ) .  По-високи цени са регистрирани в добивната промишленост - с 2.0%, в преработващата промишленост - с 1.4%, а при производството и разпределението на електрическа и топлоенергия и газ се наблюдава спад с 1.6%.  \r\nПо-съществен ръст на цените в преработващата промишленост е отчетен при производството на основни метали - с 4.2%, и при производството на изделия от други неметални минерални суровини - с 1.4%, докато понижение е регистрирано при производството на автомобили, ремаркета и полуремаркета - с 0.8%, и при производството, некласифицирано другаде - с 0.6%. \r\nОбщият индекс на цените на производител през март 2019 г. нараства с 4.6% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - със 7.0%, и в преработващата промишленост - с 4.2%, а в добивната промишленост е отчетено намаление с 1.9%. \r\nВ преработващата промишленост по-съществено покачване на цените се наблюдава при: производството на тютюневи изделия - със 7.9%, производството на основни метали - със 7.4%, и ремонта и инсталирането на машини и оборудване - с 3.9%.  \r\nИндексът на цените на производител на вътрешния пазар през март 2019 г. остава непроменен спрямо предходния месец. Повишение на цените се наблюдава в добивната промишленост - с 2.3%, и в преработващата промишленост - с 0.5%, а при производството и разпределението на електрическа и топлоенергия и газ е отчетено намаление на цените с 1.0%. \r\nВ преработващата промишленост по-високи цени спрямо предходния месец се наблюдават при производството на основни метали - с 3.4%, и при ремонта и инсталирането на машини и оборудване - с 1.0%. По-ниски цени са отчетени при производството на облекло - с 0.5%. \r\nИндексът на цените на производител на вътрешния пазар през март 2019 г. нараства с 4.1% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 5.9%, и в преработващата промишленост - с 3.4%, докато в добивната промишленост е отчетено намаление на цените с 2.4%. \r\nПрез март 2019 г. най-съществен ръст на цените в преработващата промишленост спрямо март 2018 г. е отчетен при: производството на тютюневи изделия - с 10.6%, ремонта и инсталирането на машини и оборудване - с 5.8%, и производството на химични продукти - с 5.1%.  \r\nИндексът на цените на производител на международния пазар през март 2019 г. се покачва с 1.8% в сравнение с предходния месец. В преработващата промишленост цените нарастват с 2.3%. По-съществен ръст е регистриран при производството на основни метали - с 4.3%, и при производството на изделия от други неметални минерални суровини - с 3.3%, а понижение се наблюдава при: производството на автомобили, ремаркета и полуремаркета - с 0.9%,  производството, некласифицирано другаде - с 0.8%, и производството на дървен материал и изделия от него, без мебели - с 0.5%. \r\nИндексът на цените на производител на международния пазар през март 2019 г. нараства с 5.5% в сравнение със същия месец на 2018 година. \r\nВ преработващата промишленост цените се покачват с 4.9%. По-високи цени се наблюдават при: производството на основни метали - с 8.6%, производството на изделия от каучук и пластмаси - с 4.6%, производството на мебели и обработката на кожи и производството на обработени кожи без косъм - по 4.1%.", "date": "2019.04.30", "title": "НСИ: Общият индекс на цените на производител през март 2019 г. се покачва с 0.7% спрямо предходния месец"}
{"url": "http://www.focus-news.net/news/2019/04/30/2652309/varna-chast-ot-tsentara-na-grada-e-s-narusheno-vodopodavane-zaradi-avariya.html", "text": "Част от центъра на града е с нарушено водоподаване заради авария. Това съобщиха за  Радио „Фокус“ – Варна  от водното дружество, обслужващо областта. Засегнати са абонатите в района между улиците: „Никола Кънев“, „Кракра“, „Г. С. Бенковски“ и „Д-р Пюскюлиев“. Очаква се нормалното водоснабдяване да бъде възстановено до около 17.00 часа. Към момента няма информация за други засегнати райони. \r\nБояна АТАНАСОВА", "date": "2019.04.30", "title": "Варна: Част от центъра на града е с нарушено водоподаване заради авария"}
{"url": "http://www.focus-news.net/news/2019/04/30/2652307/emiliya-ilieva-teritorialno-statistichesko-byuro-yugozapad-ot-2010-g-nasam-v-oblast-blagoevgrad-ne-se-registrira-rezhim-na-vodosnabdyavane-za-naselenieto-poradi-nedostig-na-voda.html", "text": "От 2010 г. насам в област Благоевград не се регистрира режим на  водоснабдяване за населението поради недостиг на вода. Това каза за  Радио „Фокус“ - Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. По думите ѝ в областта 81.9% от населението е свързано със обществена канализация, а с обществена канализационна мрежа, но без наличие на пречистване е свързано 52.4% от населението. Тя посочи, че област Благоевград е сред областите с най-нисък дял на населението с услуги по отвеждане и пречистване на отпадъчните води. Илиева допълни, че през 2017 г. със селищни пречиствателни станции за отпадъчни води с вторично третиране е свързано 29.6 % от населението в областта, при общо за страната 63.4%. Тя добави, че в края на 2017 г. наличността на дълготрайните материални активи с екологично предназначение в област Благоевград е в размер на 200.6 млн. лв., или със 8.0% повече в сравнение с 2016 година. „През 2017 г. 97.7% от населението на област Благоевград е свързано с обществено водоснабдяване. Използваната питейна вода от общественото водоснабдяване в областта намалява от 111 л/ден средно на човек през 2016 г. на 110 л/ден/чов. през 2017 г. През същия период средното потребление на питейна вода от общественото водоснабдяване на човек за денонощие в страната е 99 литра“, каза още Емилия Илиева. \r\nНатали СТЕФАНОВА", "date": "2019.04.30", "title": "Емилия Илиева, Териториално статистическо бюро - Югозапад: От 2010 г. насам в област Благоевград не се регистрира режим на водоснабдяване за населението поради недостиг на вода"}
{"url": "http://www.focus-news.net/news/2019/04/30/2652310/dobrich-izvarshena-e-parva-dezakarizatsionna-obrabotka-na-trevnite-ploshti-v-kavarna.html", "text": "Общината съобщава, че днес беше извършена първа дезакаризационна обработка на тревните площи, предназначени за широко обществено ползване в града. Това съобщиха от пресцентъра на  Община Каварна . Срещу кърлежи бяха третирани общо 39 000 кв. м зелени площи, включващи всички паркове в града, прилежащите терени на Спортна зала „Олимпиада” и жилищните блокове „Витоша” и „Карвуна”,  както и Детска ясла „Щастливо детство”.  \r\nВ района на обработените терени са поставени информационни табели, указващи  използвания биоцид и карантинния му срок.", "date": "2019.04.30", "title": "Добрич: Извършена е първа дезакаризационна обработка на тревните площи в Каварна"}
{"url": "http://www.focus-news.net/news/2019/04/30/2652299/burgas-obshtinskiyat-savet-othvarli-predlozhenieto-na-proekt-za-delenie-na-grada-na-rayoni.html", "text": "Общинският съвет отхвърли предложението на проект за деление на гр. Бургас на райони, предаде репортер на  Радио „Фокус“ – Бургас . Докладната записка, входирана от кмета на Бургас Димитър Николов, бе предложена от Инициативен комитет „За развитие на местната демокрация”, чийто председател е Даниела Божинова, а негови членове са Живко Табаков, Иво Баев и Стоян Грозев. Предложението целеше създаването в града на райони, чиято територия и наименование се определят, като се запазят териториите и наименованията на съществуващите шест Центъра за административни услуги, а именно: „Възраждане” – 57 169 души, „Изгрев” – 43 630 души, „Приморие” – 49 535 души, „Освобождение” – 38 254 души, „Зора” – 31 592 души и „Долно Езерово” – 5 435 души. Идеята бе съществуващите териториални служби на Общината да продължават да изпълняват функциите си в определения им териториален обхват до произвеждането на избори за местни органи. Предложението бе отхвърлено с 20 гласа „против“ и 8 „за“ и 12 „въздържали се“. \r\nМария ПОПЧЕВА", "date": "2019.04.30", "title": "Бургас: Общинският съвет отхвърли предложението на проект за деление на града на райони"}
{"url": "http://www.focus-news.net/news/2019/04/30/2652311/simona-spasova-dt-nikola-vaptsarov-blagoevgrad-uchi-v-balgariya-zavladey-sveta-e-prevantivna-kampaniya-sreshtu-intelektualnata-emigratsiya-na-mladite-balgari.html", "text": "Националното турне на НАТФИЗ „Кръстьо Сарафов“ – „Учи в България, завладей света!“ тази година ще гостува и в Благоевград. Това каза за  Радио „Фокус“ – Пирин  Симона Спасова, експерт „Връзки с обществеността“ към Драматичен театър „Никола Вапцаров“ – Благоевград. По думите ѝ това е 3-то национално издание на инициативата. „Учи в България, завладей света!“ е превантивна кампания срещу интелектуалната емиграция на младите българи. Водени от убеждението, че състоянието на образованието и културата днес, е индикация за състоянието на икономиката и бизнеса утре, НАТФИЗ потърси общественото съучастие на проблема и посети 25 града на страната за 2 години. Силната гражданска подкрепа стана основание Академията да продължи кампанията и през 2019 г., а един от посетените градове ще бъде Благоевград“, каза още Спасова. Днес в Драматичен театър „Никола Вапцаров” – Благоевград на голяма сцена жителите на града ще имат възможност да оценят резултатите от четиригодишното образование в НАТФИЗ, като видят един от спектаклите на абсолвентите „Актьорство за драматичен театър“ на проф. Иван Добчев – „Черна дупка“ от Горан Стефановски. Билетите за представлението се продават на касата на театъра, а броят им е ограничен. От 14.00 часа в камерна зала при вход свободен ще се проведе и среща с водещи преподаватели на Академията – проф. Иван Добчев (факултет „Сценични изкуства“), доц. д-р в.с. Цветан Недков (факултет „Екранни изкуства“). Студентите от факултет „Екранни изкуства“ ще представят свои творби, създадени от тях по време на обучението им – реклами, клипове, рекламни клипове на НАТФИЗ и други. Младите жители на Благоевград ще бъдат безвъзмездно консултирани от водещите преподаватели на Академията, ще получат кандидатстудентски материали и възможност да видят дипломните спектакли на студентите в НАТФИЗ, чиито места биха могли да заемат и ваучери за 10% отстъпка при посещаването на груповите консултации в София през юни и август.", "date": "2019.04.30", "title": "Симона Спасова, ДТ „Никола Вапцаров“ – Благоевград: „Учи в България, завладей света!“ е превантивна кампания срещу интелектуалната емиграция на младите българи"}
{"url": "http://www.focus-news.net/news/2019/04/30/2652315/nsi-22-ot-naselenieto-na-stranata-sa-bili-pod-praga-na-bednostta-prez-2018-g.html", "text": "22 % от населението на страната са били под прага на бедността през 2018 г. Това сочи статистика на  НСИ.  Индикаторите за бедност и социално включване са част от общите показатели на Европейската общност за проследяване на напредъка на страните в борбата с бедността и социалната изолация. Основен източник на статистически данни за пресмятане на индикаторите е ежегодно провежданото наблюдение „Статистика на доходите и условията на живот (EU-SILC)“.  През 2018 г. линията на бедност общо за страната e 351.11 лв. средномесечно на лице от домакинство. При този размер на линията под прага на бедност са били 1 550.8 хил. лица, или 22.0% от населението на страната. В сравнение с предходната година размерът на линията на бедност се запазва, а относителният дял на бедното население намалява с 1.4 процентни пункта.  Системата за социална защита има съществено значение за редуциране на бедността. Данните за 2018 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 22.0 до 29.5%, или със 7.5 процентни пункта. Съответно при изключване на пенсиите и останалите социални трансфери равнището на бедност нараства до 45.2%, или с 23.2 процентни пункта. Основният фактор, увеличаващ риска за попадане в групата на бедните за преобладаващата част от населението, е тяхната икономическа активност и участието им на пазара на труда. За целия период на наблюдение относителният дял на бедните е най-висок сред безработните лица (56.1% за 2018 г.), като рискът от бедност при безработните мъже е с 11.8 процентни пункта по-висок в сравнение с безработните жени. През 2018 г. делът на бедните сред заетите лица във възрастовата група 18 - 64 години се запазва на нивото от предходната година - 10.1%, като при работещите на непълно работно време рискът за изпадане в бедност е повече от 4 пъти по-висок от този при работещите на пълно работно време. Същевременно рискът от бедност сред работещите жени е с 2.9 процентни пункта по-нисък от този при мъжете. \r\nОбразователното равнище оказва съществено влияние върху риска от бедност при заетите лица. Най-висок е относителният дял на работещите бедни с начално и без образование - 66.2%. С нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 4 пъти за лицата със средно образование. Делът на работещите бедни с висше образование е 6.2%. От 2015 г. към основния въпросник на изследването е добавен въпрос за етническата принадлежност на лицата в отговор на нарастващата нужда от информация за домакинствата по етнически признак, включително и оценки на бедността. Анкетираните лица сами определят етническата си група. Отговорът на този въпрос е доброволен, т.е. ако лицето не желае да посочи към коя етническа група принадлежи, се отбелязва отговор „Не желае да отговори“. Дадена е възможност да се отбележи и отговор „Не се самоопределям“, ако лицето не може да определи своята етническа група. Етническата група на децата се определя от родителите. Ако родителите имат различна етническа принадлежност, за децата се регистрира отговорът, който родителите определят по взаимно съгласие. През 2018 г. най-висок е относителният дял на бедните сред лицата, самоопределили се от ромската етническа група - 68.3%, а най-нисък - сред лицата, самоопределили се от българската етническа група - 15.6%. Наблюдават се съществени различия в разпределението на бедните от различните етнически групи според икономическата им активност. Сред бедните от българската етническа група преобладават пенсионерите (48.7%), докато при ромската етническа група най-висок е относителният дял на безработните лица (39.2%). По отношение на работещите лица най-висок е относителният дял. Образователното равнище оказва силно влияние върху риска от бедност независимо от етническата принадлежност - и при трите основни етнически групи с нарастване на образователното ниво рискът от бедност за работещите лица намалява. Рискът от бедност за лицата с начално и без образование е 28 пъти по-висок в сравнение с риска от бедност при лицата с висше образование за българската етническа група и 3 пъти по-висок за турската етническа група.  \r\n Най-голям брой лица изпитват ограничения по отношение на плащането навреме на разходите свързани с жилището (27.5%). Успоредно с това 22.6% от лицата не могат да си позволят консумация на месо, пиле или риба всеки втори ден, а 19.6% от лицата не могат да посрещнат със собствени средства неочаквани финансови разходи. Ограничения при отоплението на жилището си имат 26.2% от лицата. \r\nПрез 2018 г. 20.9% от населението живее в материални лишения. \r\nОграниченията на лицата, свързани със задоволяване на определени нужди и потребности, се различават в зависимост от етническата принадлежност. За всички етнически групи най-висок е процентът на лицата, които имат затруднения при плащането навреме на разходите за жилището, като сред ромите това са 65.1%, за турската етническа група – 33.3%, и за българската етническа група – 24.8% от лицата, самоопределили се към съответния етнос (табл. 4). Повече от половината от ромите (51.5%) не могат да си позволят, ако желаят, едноседмична почивка извън дома и около 63% не могат да си позволят консумация на месо, пиле или риба всеки втори ден. При турската етническа група 29.4% от лицата не могат да посрещнат със собствени средства неочаквани финансови разходи и 30.3% не могат да си позволят консумация на месо, пиле или риба всеки втори ден.", "date": "2019.04.30", "title": "НСИ: 22 % от населението на страната са били под прага на бедността през 2018 г."}
{"url": "http://www.focus-news.net/news/2019/04/30/2652312/sliven-mazh-e-shofiral-s-317-promila-alkohol.html", "text": "Водач с алкохол 3,17 промила е установен в хода на засиленото полицейско присъствие на 29 април. Това съобщиха от  ОДМВР- Сливен . На бул. „Цар Симеон“ служители на участък „Надежда“ са спрели за проверка лек автомобил „Опел Тигра“, управляван от 44-годишния Г.А. от Сливен. Г.А. е управлявал с концентрация на алкохол 3,17 промила, установено с техническа средство. Задържан е за 24 часа в РУ-Сливен. Започнато е бързо производство.", "date": "2019.04.30", "title": "Сливен: Мъж е шофирал с 3,17 промила алкохол"}
{"url": "http://www.focus-news.net/news/2019/04/30/2652314/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-otbelyazvane-na-143-tata-godishnina-ot-aprilskoto-vastanie-v-koprivshtitsa.html", "text": "Председателят на Народното събрание Цвета Караянчева и народни представители ще участват на 1 май 2019 г. в тържественото отбелязване на 143-тата годишнина от Априлското въстание в Копривщица. Това съобщиха от пресцентъра на  Народното събрание . В 11.00 часа Цвета Караянчева ще поднесе цветя на гроба на Тодор Каблешков в двора на църквата „Успение Богородично“ в Копривщица.  \r\nПредседателят на Народното събрание ще участва в отбелязването на годишнината от Априлската епопея в 11.30 часа на площад „20-ти април“.           \r\nЦвета Караянчева ще произнесе слово по повод 143-ата годишнина от Априлското въстание.", "date": "2019.04.30", "title": "Председателят на Народното събрание Цвета Караянчева ще участва в тържественото отбелязване на 143-тата годишнина от Априлското въстание в Копривщица"}
{"url": "http://www.focus-news.net/news/2019/04/30/2652316/burgas-v-grada-shte-se-sastoi-sastezanieto-ezik-sveshten-na-moite-dedi.html", "text": "В града ще се състои състезанието „Език свещен на моите деди“. Това съобщиха от пресцентъра на  Община Бургас . Състезанието ще се проведе на 04 май 2019 г. от 10.00 до 11.00 часа. Записаните ученици следва да се явят в посочените училища-гнезда не по късно от 9.30 часа в същия ден. Учениците, записани за участие в състезанието, трябва да носят със себе си син химикал и задължително входящия номер на заявлението. На входа на съответните училища-гнезда ще има организатори, които ще насочват и настаняват учениците на определените за тях места в класните стаи.", "date": "2019.04.30", "title": "Бургас: В града ще се състои състезанието „Език свещен на моите деди“"}
{"url": "http://www.focus-news.net/news/2019/04/30/2652320/kardzhali-35-godishen-patnik-e-otpravyal-obidi-i-e-blaskal-trima-sluzhiteli-na-zonalnoto-zhandarmeriysko-upravlenie.html", "text": "35-годишен пътник в автомобил отправял обиди и блъскал трима служители на Зоналното жандармерийско управление, които спрели колата за проверка в хода на специализирана операция на 27 април около 18.00 часа в село Мъдрец. Това съобщиха от  ОДМВР- Кърджали . Агресивният мъж е скъсал светлоотразителната жилетка на единия от жандармеристите. Задържан е за срок до 24 часа. Работата по случая продължават сектор „Охранителна полиция“ и разследващ полицай. Образувано е досъдебно производство за хулигански действия, съпроводени със съпротива срещу орган на властта.", "date": "2019.04.30", "title": "Кърджали: 35-годишен пътник е отправял обиди и е блъскал трима служители на Зоналното жандармерийско управление"}
{"url": "http://www.focus-news.net/news/2019/04/30/2652319/adelina-stefanova-hram-vavedenie-bogorodichno-blagoevgrad-tsyalata-sedmitsa-sled-velikden-se-naricha-svetla-zashtoto-vazkresenieto-na-hristos-donasya-prosvetlenie-za-vsichki.html", "text": "Цялата седмица след Великден се нарича Светла, защото Възкресението на Христос донася просветление за всички. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. По думите ѝ дните на Светлата седмица са отредени в чест на светиите: на Светли понеделник се Благославят светите апостоли, на Светли вторник и сряда – Света Богородица, свети архидякон Стефан и свети Андрей, на Светли четвъртък – свети апостоли Йоан и Яков, на Светли петък – свети апостол Петър, а в Светла събота – свети Йоан Кръстител. „В светлата сряда от седмицата се играе обредно хоро, наречено „ладино хоро“. На селското хорище се събират моми и ергени, възрастни жени и мъже, като момите се залавят в кръг и започват песни на хорото, като всички се държат във верига от кърпи. През този период бяха забранени годежите и сватбите, затова на това ладино хоро започват момчетата да избират бъдещата си невеста“, добави тя. Стефанова отбеляза, че е важно през Светлата седмица да бъдем щастливи и усмихнати, много здрави и да посрещаме приятели и близки на гости. \r\nНатали СТЕФАНОВА", "date": "2019.04.30", "title": "Аделина Стефанова, храм „Въведение Богородично“ - Благоевград: Цялата седмица след Великден се нарича Светла, защото Възкресението на Христос донася просветление за всички"}
{"url": "http://www.focus-news.net/news/2019/04/30/2652317/gencho-genchev-kmet-na-svishtov-smeneni-sa-vodoprovodite-na-7-svishtovski-ulitsi-ostavat-oshte-38.html", "text": "В срок и качествено се изпълняват ремонтите дейности по 45-те улици, включени в мащабен проект за подмяна на водопровода и преасфалтиране в Свищов. Това каза в предаването „Добре дошли в Свищов“ на  Радио „Фокус“ – Велико Търново  кметът на Свищов Генчо Генчев. Той уточни, че седем от отсечките вече са готови и до дни ще започне полагането на нов асфалт. По думите му на сайта на Общината се качва графикът за предстоящите дейности. „Контролът по отношение на изпълнението е изключително стриктен от страна на Общината и към този момент нямаме сериозни отклонения от възложената обществена поръчка. Искам още веднъж да се извиня за причинените неудобства на всички, но се стараем ако има някакви прекъсвания на водата, те да са краткотрайни – не повече от 12 часа в деня. Стараем се и събота и неделя да не спираме водоподаването, за да не причиняваме дискомфорт на гражданите, когато почиват. Мисля, че вървим много добре и не се усеща никакво напрежение относно работата на ВиК“,  коментира още Генчев. Продължава ремонтът и в жк. „Химик“ и по улиците „Киряк Цанков“, „Пирин“ и „Тинтяваа“. Водопроводът в участъците бе подменен през миналата година, а сега се полага настилка. \r\nЛуиза ТРАНЧЕВА", "date": "2019.04.30", "title": "Генчо Генчев, кмет на Свищов: Сменени са водопроводите на 7 свищовски улици, остават още 38"}
{"url": "http://www.focus-news.net/news/2019/04/30/2652318/pazardzhik-v-peshtera-sa-opredeleni-mestata-za-postavyane-na-agitatsionni-materiali-vav-vrazka-s-predstoyashtite-izbori-za-evrodeputati.html", "text": "В Пещера вече са определени местата, където могат да бъдат поставяни агитационни материали във връзка с предстоящите избори за евродепутати, съобщиха от оресцентъра на  Общината . Със заповед на кмета Николай Зайчев вече са определени общинските места, предназначени за залепване на афиши и обяви, на билбордовете и други  места, определени за поставяне на рекламни материали, както и на клубове и помещения ползвани от политическите партии и коалиции. В документа се забранява​ поставянето на агитационни материали на сгради и имоти – общинска собственост каквито са административни сгради, училища, детски заведения, читалища, Общински културен дом и  музей, както и на търговските щандове на ОП „Паркинги и пазари”. Поставянето на агитационни материали на сгради на общинските търговски дружества  и общински предприятия, както и на обекти частна общинска собственост, независимо от съгласието на наемателите, елементи от общинската инфраструктура, декоративни елементи, автобусни спирки, пътни знаци, електрически стълбове, дървета и други подобни. Забранено е използването на общински транспортни средства за предизборна агитация. Поставянето на агитационни материали на сгради, огради, витрини и др. под., които не са общинска собственост може да се извършва само след разрешение на собственика или управителя на имота. Забранява се унищожаването и заличаването на агитационни материали, поставени по определения в Изборния кодекс ред до края на изборния ден. В срок до седем дни след изборния ден, партиите, коалициите от партии и инициативните комитети премахват поставените от тях агитационни материали по повод на вече приключилите избори и национален референдум. При неизпълнение на задължението за премахване на агитационен материал по чл.186, ал.3 от Изборния кодекс ще се търси административно-наказателна отговорност на лицето, което представлява партията или инициативния комитет, или на лицата, които представляват коалицията от партии, съгласно Изборния кодекс.", "date": "2019.04.30", "title": "Пазарджик: В Пещера са определени местата за поставяне на агитационни материали във връзка с предстоящите избори за евродепутати"}
{"url": "http://www.focus-news.net/news/2019/04/30/2652302/epoka-e-re-kosovo-tachi-i-haradinay-se-koordiniraha-s-amerikanskiya-poslanik-v-berlin-predi-sreshtata-s-merkel-i-makron.html", "text": "Президентът и премиерът на Косово Хашим Тачи и Рамуш Харадинай се срещнаха с посланика на САЩ в Германия Ричард Гренел преди срещата на върха за Западните Балкани в Берлин, пише прищинският ежедневник  Epoka e Re . \r\n„За Република Косово, тясната координация със САЩ е много важна. Преди началото на срещата на върха в Берлин, ние имахме важна среща с посланика на САЩ в Германия Ричард Гренел. Ролята на САЩ винаги е била и ще остане определяща за нас. Ние сме благословени с подкрепата на САЩ“, заяви държавният глава. \r\nХарадинай, от своя страна, отбеляза, че по време на срещата е подчертал, че правителството на Косово се противопоставя категорично на идеята за размяна на територии, оценявайки я като опасен вариант, който ще дестабилизира не само Косово, но и целия регион. „Ролята на САЩ в по-нататъшните политически процеси в страната е наложителна“, заяви министър-председателят. \r\nПревод и редакция:", "date": "2019.04.30", "title": "Epoka e Re (Косово): Тачи и Харадинай се координираха с американския посланик в Берлин преди срещата с Меркел и Макрон"}
{"url": "http://www.focus-news.net/news/2019/04/30/2652323/blagoevgrad-193-proverki-e-izvarshila-direktsiya-inspektsiya-po-truda-prez-mart-po-spazvane-na-razporedbite-na-trudovoto-zakonodatelstvo.html", "text": "193 проверки е извършила Дирекция „Инспекция по труда“ - Благоевград през март по спазване на разпоредбите на трудовото законодателство. Това каза пред  Радио „Фокус“ - Пирин  Славянка Симитчийска, директор на Дирекция „Инспекция по труда“ - Благоевград. По думите ѝ във връзка с постъпили сигнали на граждани са извършени 18 проверки. „Сигналите са свързани с неизплатени трудови възнаграждения и обезщетения за неизползван платен годишен отпуск, неоформена трудова книжка при прекратяване на трудовото правоотношение, работа без трудови договори, неизплатени командировъчни на шофьорите в отрасъл „Транспорт“ и полагане на извънреден труд“, каза още Славянка Симитчийска. Тя посочи, че са извършени 4 проверки във връзка с разследване на трудова злополука. „Те са в отрасъл „Дърводобив“, „Производство на пиво“, „Хуманно здравеопазване“ и поради ПТП в отрасъл „Производство на мебели“, добави Славянка Симитчийска. Тя посочи, че по време на проверките са констатирани 803 нарушения, от които  412 от нарушенията са свързани с нарушения на здравословните и безопасните условия на труд. „Тези нарушения са свързани с инструктажите, необезопасените машини, съоръжения, липса на измервания на факторите на работната среда, липса на осигурени ЛПС и други“, каза още Симитчийска. \r\nДенис НИКИФОРОВ", "date": "2019.04.30", "title": "Благоевград: 193 проверки е извършила Дирекция „Инспекция по труда“ през март по спазване на разпоредбите на трудовото законодателство"}
{"url": "http://www.focus-news.net/news/2019/04/30/2652321/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министърът на външните работи на Сърбия Ивица Дачич обясни, че срещата в Берлин не е нов формат на диалога Белград-Прищина, защото няма диалог. Позицията на Сърбия остава непроменена – признанието на Косово е невъзможна мисия, добави той, цитиран от електронното издание на белградския ежедневник  Danas . \r\nВ гостуването си по сръбската национална телевизия РТС той подчерта, че инициираната от германския канцлер Ангела Меркел и френския президент Еманюел Макрон среща е била опит за отключване на диалога между Сърбия и Косово. \r\n„Това бяха бляскави пожелания преди всичко, защото хората не бяха информирани какви са намеренията (на участниците), нямаше никакви зрелищни резултати в смисъл на започване на нов кръг на диалога, защото диалог не съществува“, отбеляза ръководителят на сръбската диломация. \r\nТой посочи, че Меркел и Макрон са планирали срещата на върха с добри намерения, но Прищина не разбира това. \r\n„Сигурно имат някаква подкрепа, за да бъдат толкова твърдоглави. Чакат да свърши мандатът на Европейската комисия, критикуват ЕС“, подчерта Дачич. \r\nЕС казва, че няма проблеми с Белград. \r\n„Прищина създава проблемите. Прищина иска да убие диалога, не им трябва признание. Можете да правите колкото искате срещи, но ако нещо не е в интерес на Сърбия, тя никога няма да го приеме. От техния списък с желания няма нищо“, подчерта сръбският външен министър. \r\nДачич повтори, че позицията на Сърбия остава същата – докато не бъдат отменени митата, няма да има диалог. \r\nПрищина, по неговите думи, очевидно се опитва да „сложи крака си на гърлото“ на Сърбия и постоянно говори за някакви нови теми. \r\n„Те не говорят за диалог, диалогът за тях е да признаем Косово. Нашата позиция е неизменна – признаването на Косово е невъзможна мисия“, увери първият дипломат на Белград. \r\nТой смята, че форматът на разговорите в Берлин е неадекватен, защото, както той казва, „няма какво да се говори за Западните Балкани за отношенията между Белград и Прищина“. \r\n„Това беше подготовка за оказване на пълен натиск върху Сърбия. Всички участници в срещата са подложени на натиск. Единствената страна (БиХ), която не признава Косово, е представена от едно техническо лице ( председателят на Съвета на министрите на БиХ Денис Звиздич) и представлява мнението на босненците“, смята Ивица Дачич. \r\n***  Президентът и премиерът на Косово Хашим Тачи и Рамуш Харадинай се срещнаха с посланика на САЩ в Германия Ричард Гренел преди срещата на върха за Западните Балкани в Берлин, пише прищинският ежедневник  Epoka e Re . \r\n„За Република Косово, тясната координация със САЩ е много важна. Преди началото на срещата на върха в Берлин, ние имахме важна среща с посланика на САЩ в Германия Ричард Гренел. Ролята на САЩ винаги е била и ще остане определяща за нас. Ние сме благословени с подкрепата на САЩ“, заяви държавният глава. \r\nХарадинай, от своя страна, отбеляза, че по време на срещата е подчертал, че правителството на Косово се противопоставя категорично на идеята за размяна на територии, оценявайки я като опасен вариант, който ще дестабилизира не само Косово, но и целия регион. „Ролята на САЩ в по-нататъшните политически процеси в страната е наложителна“, заяви министър-председателят. \r\n*** На конференция, посветена на нерешените въпроси в Босна и Херцеговина (БиХ) във Вашингтон, организирана от Международния републикански институт, един от лекторите беше дългогодишният американски дипломат Хойт Брайън Йи, пише сараевският ежедневник Dnevni Avaz. \r\nТой каза, че нещата в БиХ не са толкова сложни, колкото често се показват и че е време за сериозни реформи, защото ако това не се случи, нещата ще продължат да се влошават. \r\n„БиХ е заробена държава. Знаем, че има клептокрация, която е начело на страната и тя е главното препятствие.Така че, като цяло, има две решения, анализът е по-лесен от самите решения, но и двете са доста лесни“, заяви той. \r\nЙи обясни, че има два начина за решаване на проблемите: \r\n„Можете да се справите с начините, по които клептократите улавят държавата и я държат за заложник, или можете да убедите клептократите да спрат да правят това, което правят, което поне предполага някаква форма на конституционна реформа поне в първия случай, има аспекти на конституционната реформа, които не са толкова трудни, ако зад тях има консенсус или поне достатъчно критична маса в подкрепа на съгласието, например, че е неприемливо в Мостар да няма избор от 2008 г. насам. Как е възможно страната, която се стреми към членство в ЕС, в сърцето на Европа, да не дава право на гласуване на своите граждани в, ако не бъркам, петия по големина град. И това не се случва, защото това е толкова сложен проблем, а защото лидерите на политическите партии, а знам кои са те, умишлено пречат на решението“, заяви Хойт Йи. \r\n„Има аспекти на Дейтън или на политическа рамка, които могат да се променят, ако наистина сме сериозни. Алтернативата, в случай, че все пак не може да се постигне консенсус, би била поне да се опитаме да поставим на мястото им тези хора, които се опитват да отрекат държавата и да лишат гражданите й от това, което са заслужили“, добави той. \r\n***  На проведената в понеделник неформална среща на върха за Западните Балкани в Берлин, на която присъстваха лидерите на Европейския съюз – президентът на Франция Еманюел Макрон и канцлерът на Германия Ангела Меркел – Зоран Заев е получил „леден душ“, пише македонският ежедневник  „Вечер“ . \r\nИзданието цитира материал на Financial Times, в който се отбелязва, че Меркел и Макрон са помолили македонския премиер Зоран Заев, както и другите лидери от региона, да не лъжат гражданите си, че скоро техните страни ще получат дата за започване на преговори за присъединяване към Европейския съюз и вместо да разпространяват празни надежди, да се фокусират върху реформирането на държавите си, подобряване на степента на демокрацията и борбата с корупцията и престъпността. \r\n„Вечер“ коментира, че в разговорите с Македония е направен специален акцент върху борбата с корупцията, „която вместо да се подобри, както говореше Заев в опозиция, се е влошила драстично“. \r\nПрез юни миналата година, със селфи от правителственият самолет, министър-председателят обяви, че е „получил отлична вест“, и то директно от Меркел, че е „гарантирана“ дата за започване на преговори между Македония и ЕС. \r\n„Макрон и Меркел помолили Заев повече да не лъже, че е получил дата за ЕС през юни..., нито миналогодишният, нито този!“ – пише бившият македонски външен министър от правителството на ВМРО-ДПМНЕ Антонио Милошовски във „Фейсбук“ страницата си.", "date": "2019.04.30", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/04/30/2652324/kardzhali-mazh-e-zadarzhan-za-agresivno-povedenie-v-speshnoto-otdelenie-v-grada.html", "text": "44-годишен е задържан в РУ-Кърджали след хулигански действия пред Спешното приемно отделение. Това съобщиха от  ОДМВР- Кърджали . Инцидентът е станал на 26 април около 19.00 часа. Мъжът се е държал агресивно с 35-годишна служителка в отделението. Съставен е акт по Указа за борба с дребното хулиганство, който днес ще бъде внесен за разглеждане в съда.", "date": "2019.04.30", "title": "Кърджали: Мъж е задържан за агресивно поведение в Спешното отделение в града"}
{"url": "http://www.focus-news.net/news/2019/04/30/2652325/burgas-v-grada-shte-bade-predstavena-izlozhba-na-tarnovskata-i-srebarnata-konstitutsiya-na-3-may.html", "text": "Лични вещи на Петко Р. Славейков допълват интересната изложба, посветена на 140 години от приемането на Търновската конституция. Това съобщиха от пресцентъра на  Общината . По инициатива и покана на Община Бургас от 3 до 8 май в нашия град ще гостуват оригиналите на Търновската и Сребърната конституция. Те ще бъдат изложени в Културен център „Морско казино“, зала „Ал.Г. Коджакафалията“ от 17.00 часа. Тук всеки ще може да ги види при вход свободен. Двата безценни документа ще са част от по-голяма изложба, посветена на 140 години от приемането на Търновската конституция, които се навършиха на 16 април 2019 г. В изложбата ще се включат документи и снимки от Държавен архив – Бургас проследяващи присъствието на представител на Бургас в групата на депутатите „сираци“ и информация за народни представители в Учредителното събрание с принос за развитието на града след Освобождението. В експозицията свое място имат и сватбената кърпа за глава от Добърско, част от уникалната етнографска колекция, притежавана от Петко Р. Славейков, както и негова оригинална снимка като министър на вътрешните работи в правителството на Петко Каравелов. 40 информационни табла ще проследят хронологията, чрез документи, снимки и дневници от заседанията на Учредителното събрание. Значително място е отделено на участието на народните представители в дискусиите и обсъжданията на конституционния проект. Повечето от най-дейните парламентаристи и оратори – Христо Стоянов, Константин Стоилов, Петко Славейков, Петко Каравелов, Марко Балабанов и др. Представена по този начин, Търновската конституция може да бъде видяна и оценена като един от най-свободолюбивите за времето си основни закони на европейска държава. Показани са и документи и снимки, свидетелстващи за пътя на България през Съединението до обявяването ѝ за Независимо Царство. В експозицията са използвани документи от архивните фондове на Канцеларията на императорския руски комисар, Народното събрание, Министерски съвет, Монархическия институт, Министерството на външните работи и изповеданията, както и от някои лични фондове – на д-р Константин Стоилов, Христо Стоянов, Иван Андонов. Изложбата е организирана от Народното събрание на Република България, Община Бургас и Държавна агенция „Архиви“. На 3 май двете реликви ще бъдат посрещнати в Бургас с военни почести.", "date": "2019.04.30", "title": "Бургас: В града ще бъде представена изложба на Търновската и Сребърната конституция на 3 май"}
{"url": "http://www.focus-news.net/news/2019/04/30/2652326/sport-denvar-i-filadelfiya-s-pobedi-v-nba.html", "text": "Отборът на Денвър Нъгетс записа домакинска победа срещу Портланд Трейл Блейзърс със 121:113 в първия мач от полуфиналите в Западната конференция на Националната баскетболна асоциация на САЩ и Канада. Във втория мач от полуфинала в Източната конференция, Филаделфия Сиксърс победиха Торонто Раптърс с 94:89 като гости. Така серията е изравнена – 1:1, следващият мач ще се играе във Филаделфия.", "date": "2019.04.30", "title": "Спорт: Денвър и Филаделфия с победи в НБА"}
{"url": "http://www.focus-news.net/news/2019/04/30/2652330/plovdiv-apelativniyat-sad-ostavi-v-aresta-turski-grazhdanin-obvinen-za-trafik-na-288-kilograma-heroin.html", "text": "Апелативният съд остави в ареста турския гражданин, живущ в Беларус С. Й., който е заловен заедно с шофьор на товарен автомобил да пренася 288 килограма хероин. Това съобщиха от пресцентъра на  Съда . Хасковският окръжен съд му е определил  най-тежката мярка за неотклонение „Задържане под стража“, но той обжалва чрез адвоката си, въпреки че не се яви в съда по собствено желание. Съучастникът му не е подал жалба и за него определението на първоинстанционния съд е влязло в сила. \r\nАпелативните магистрати приеха, че са налице изискуемите от закона предпоставки за потвърждаване на най-тежката мярка за неотклонение „задържане под стража“. От събраните до момента доказателства е известно, че  шофьорът С. Р. от Иран е задържан на 14 април 2019 г. на ГКПП „Капитан Андреево“ след щателна митическа проверка на управлявания от него тир с иранска регистрация, при която са открити 288.380 кг хероин за 18.744 мил. лева. По-късно полицията е установила получателя на товара - турския гражданин С.Й., който също е привлечен като обвиняем.  \r\nПрестъплението, в които е обвинен С.Й., е, че като помагач в съучастие с друго лице, е съпричастен  в контрабанда на изключително голямо количество наркотици. Деянието е тежко по смисъла на Наказателния кодекс и за същото престъпление законодателят предвижда наказание „лишаване от свобода“ за срок от 15 до 20 години и глоба от 200 000 лева до 300 000 лева. \r\nАпелативният съд счита, че има опасност С.Й. да се укрие, тъй като от една страна той е чужд гражданин и няма адрес в България, а от друга  предвид тежестта на наказанието, той може да се опита да избяга. \r\nЗа това Апелативният съд потвърди определението на Хасковския окръжен съд, който е взел мярка за неотклонение „задържане под стража“ спрямо С.Й. \r\nОпределението на Апелативния съд е окончателно.", "date": "2019.04.30", "title": "Пловдив: Апелативният съд остави в ареста турски  гражданин, обвинен за трафик на 288 килограма хероин"}
{"url": "http://www.focus-news.net/news/2019/04/30/2652293/hoyt-brayan-yi-bih-e-zarobena-darzhava-upravlyavana-ot-kleptokrati.html", "text": "На конференция, посветена на нерешените въпроси в Босна и Херцеговина (БиХ) във Вашингтон, организирана от Международния републикански институт, един от лекторите беше дългогодишният американски дипломат Хойт Брайън Йи, пише сараевският ежедневник  Dnevni Avaz . \r\nТой каза, че нещата в БиХ не са толкова сложни, колкото често се показват и че е време за сериозни реформи, защото ако това не се случи, нещата ще продължат да се влошават. \r\n„БиХ е заробена държава. Знаем, че има клептокрация, която е начело на страната и тя е главното препятствие.Така че, като цяло, има две решения, анализът е по-лесен от самите решения, но и двете са доста лесни“, заяви той. \r\nЙи обясни, че има два начина за решаване на проблемите: \r\n„Можете да се справите с начините, по които клептократите улавят държавата и я държат за заложник, или можете да убедите клептократите да спрат да правят това, което правят, което поне предполага някаква форма на конституционна реформа поне в първия случай, има аспекти на конституционната реформа, които не са толкова трудни, ако зад тях има консенсус или поне достатъчно критична маса в подкрепа на съгласието, например, че е неприемливо в Мостар да няма избор от 2008 г. насам. Как е възможно страната, която се стреми към членство в ЕС, в сърцето на Европа, да не дава право на гласуване на своите граждани в, ако не бъркам, петия по големина град. И това не се случва, защото това е толкова сложен проблем, а защото лидерите на политическите партии, а знам кои са те, умишлено пречат на решението“, заяви Хойт Йи. \r\n„Има аспекти на Дейтън или на политическа рамка, които могат да се променят, ако наистина сме сериозни. Алтернативата, в случай, че все пак не може да се постигне консенсус, би била поне да се опитаме да поставим на мястото им тези хора, които се опитват да отрекат държавата и да лишат гражданите й от това, което са заслужили“, добави той. \r\nПревод и редакция:", "date": "2019.04.30", "title": "Хойт Брайън Йи: БиХ е заробена държава, управлявана от клептократи"}
{"url": "http://www.focus-news.net/news/2019/04/30/2652328/nsi-prez-april-2019-g-obshtiyat-pokazatel-na-biznes-klimata-se-povishava-s-19-punkta-v-sravnenie-s-mart.html", "text": "През април 2019 г. общият показател на бизнес климата се повишава с 1.9 пункта в сравнение с март. Подобрение на стопанската конюнктура е регистрирано в промишлеността, строителството и сектора на услугите, докато в търговията на дребно показателят запазва приблизително равнището си от предходния месец. Това сочи  статистика на Националния статистически институт (НСИ) . \r\nПромишленост. Съставният показател „бизнес климат в промишлеността“ нараства с 2.0 пункта в резултат на по-оптимистичните очаквания на промишлените предприемачи за бизнес състоянието на предприятията през следващите шест месеца. Прогнозите им относно производствената активност през следващите три месеца също се подобряват, което обаче не е съпроводено с повишени очаквания за износа през следващите три месеца. \r\nСъщевременно през април средното натоварване на мощностите в промишлеността се понижава (с 1.8 пункта) в сравнение с януари и достига 75.7%. \r\nНесигурната икономическа среда и недостигът на работна сила остават основните пречки за развитието на бизнеса, посочени съответно от 38.3 и 33.0% от предприятията. \r\nПо отношение на продажните цени в промишлеността мениджърите очакват запазване на тяхното равнище през следващите три месеца. \r\nСтроителство. През април съставният показател „бизнес климат в строителството“ се увеличава с 1.3 пункта, което се дължи на подобрените оценки на строителните предприемачи за настоящото бизнес състояние на предприятията. Прогнозите им за строителната активност през следващите три месеца също остават благоприятни, макар и по-резервирани в сравнение с март. \r\nПроизводственият график е осигурен с договори за 5.1 месеца, като е регистрирано понижение от 0.5 месеца спрямо оценката през януари. По-неблагоприятни са и очакванията на мениджърите за нови поръчки през следващите шест месеца. \r\nФакторите „несигурна икономическа среда“, „недостиг на работна сила“ и „конкуренция в бранша“ продължават да са основните проблеми за развитието на бизнеса. \r\nОтносно продажните цени в строителството мениджърите предвиждат те да останат без промяна през следващите три месеца. \r\nТърговия на дребно. Съставният показател „бизнес климат в търговията на дребно“ остава приблизително на нивото си от март. Оценките на търговците на дребно за настоящото бизнес състояние на предприятията и прогнозите им за развитието на техния бизнес през следващите шест месеца остават благоприятни. Същевременно и очакванията им за обема на продажбите и поръчките към доставчиците през следващите три месеца се подобряват. \r\nНай-сериозните затруднения за бизнеса остават свързани с конкуренцията в бранша, недостатъчното търсене и несигурната икономическа среда, като през последния месец се наблюдава намаление на негативното им влияние. По отношение на продажните цени търговците предвиждат известно увеличение, макар преобладаващите очаквания да са за запазване на тяхното равнище през следващите три месеца. \r\nУслуги. През април съставният показател „бизнес климат в сектора на услугите“ нараства с 3.4 пункта в резултат на подобрените оценки на мениджърите за настоящото бизнес състояние на предприятията. По-оптимистични са и мненията им по отношение на настоящото и очакваното търсене на услуги. \r\nКонкуренцията в бранша и несигурната икономическа среда продължават да затрудняват в най-голяма степен дейността на предприятията, като анкетата отчита засилване на неблагоприятното въздействие на втория фактор. \r\nОтносно продажните цени в сектора на услугите по-голяма част от мениджърите очакват те да останат без промяна  през следващите три месеца.", "date": "2019.04.30", "title": "НСИ: През април 2019 г. общият показател на бизнес климата се повишава с 1.9 пункта в сравнение с март"}
{"url": "http://www.focus-news.net/news/2019/04/30/2652327/dobrich-dve-siriyki-i-rumanets-sa-zadarzhani-za-nezakonno-preminavane-na-granitsata.html", "text": "По искане на Районната прокуратура в Генерал Тошево съдът е задържал под стража 2 сирийки и техния водач за незаконно преминаване на българската граница. Това съобщиха от пресцентъра на  Апелативна прокуратура- Варна . До определенията на съда тримата чужди граждани са били задържани от прокуратурата за срок до 72 часа с цел довеждането им в съда. На 26 април 2019 г. около 18, 10 ч. в землището на село Кардам между 150 и 151 гранична пирамида българските гранични власти установили присъствието на сирийките Ягмор А. и Тара М., които са 18-годишни, и на техния водач през границата – 21-годишния румънски гражданин Вишиноае Д. Тримата слезли от автомобил с немска регистрация и се отправили пеша към държавната граница на Република България. Така двете момичета осъществили  престъпление по член 279, ал. 1 от НК, останало във фазата на опита, а техният водач – деяние по член 280, ал. 2 от НК, което също останало недовършено.  \r\nДвете млади жени трябвало да бъдат отведени в Германия от румънския гражданин, където едната щяла да се омъжва за иракчанин. Мъжът работел в Германия заедно с румънски гражданин, когото помолил за съдействие да преведе през българо-румънската граница бъдещата му жена. Той обаче отказал. С незаконната задача се заел неговият 21-годишен брат, който е арестуван заедно с двете сирийки. \r\nОпределенията на Районния съд в Генерал Тошево подлежат на обжалване пред Окръжния съд в Добрич.", "date": "2019.04.30", "title": "Добрич: Две сирийки и румънец са задържани за незаконно преминаване на границата"}
{"url": "http://www.focus-news.net/news/2019/04/30/2652329/shumen-pochti-6-000-dushi-sa-posetili-obektite-na-regionalniya-istoricheski-muzey-prez-pochivnite-dni.html", "text": "Почти 6 000 души са посетили обектите на Регионалния исторически музей в Шумен през почивните дни. Това съобщи за  Радио „Фокус“ - Шумен  Северина Васкова от музея. НИАР „Плиска“, НИАР „Мадара“, ИАР „Шуменска крепост“, където неотдавна бе открита нова музейна експозиция, бяха отворени за посещения, а в част от почивните дни - и къщите музеи в града, комплекс „Авшарян“, както и централната експозиция на музея. Най-голям е броят на индивидуалните посетители и семейните посещения, както от областта, така и от цялата страна. Чуждестранните туристи са били основно от съседните държави Румъния и Турция, имало е гости и от Франция. На 1 май отново ще бъдат отворени за посетители откритите обекти - резерватите „Плиска“ и „Мадара“, ИАР „Шуменска крепост“, както и централната експозиция на Регионален исторически музей - Шумен. \r\nИвелина ИВАНОВА", "date": "2019.04.30", "title": "Шумен: Почти 6 000 души са посетили обектите на Регионалния исторически музей през почивните дни"}
{"url": "http://www.focus-news.net/news/2019/04/30/2652331/dobrich-kontsertat-biseri-iz-operetnata-klasika-shte-se-provede-na-2-may.html", "text": "На 2 май от 18.00 часа в Концертна зала „Добрич“ ще се проведе концертът \"Бисери из оперетната класика\". Това съобщиха от пресцентъра на  Община Добрич.  Концертът е на Галина Великова - сопран и Смесен хор „Добруджански звуци“ с диригент Елвира Пастърмаджиева. Галина Великова е родена в Добрич. Възпитаник е на Детски хор „Маестро Захари Медникаров“. Завършила е НМА „Проф. Панчо Владигеров“, София в класа на проф. Илка Попова. От 2004 г. е артист-хорист в Държавна опера Варна, а от 2017 г. се изявява и като солист. Притежава богат и разнообразен репертоар - Розина от „Севилският бръснар“, Сузана от „Сватбата на Фигаро“, Анина от „Травиата“, Инес от „Трубадур“ и мн. други. Участва в големи оперни спектакли и завладява публиката с артистичността и таланта си. В почти всички концерти на Смесен хор „Добруджански звуци“ е солист и участва в различни културни програми на Община град Добрич. \r\nС концерта „Бисери из оперетната класика“ Галина Великова ще отбележи личен празник, а почитателите на операта и оперетния жанр ще  се насладят на нейните изпълнения и на перфектното сътрудничество с хор „Добруджански звуци“ под диригентската палка на Елвира Пастърмаджиева.  \r\nВходът е свободен.", "date": "2019.04.30", "title": "Добрич: Концертът  „Бисери из оперетната класика“ ще се проведе на 2 май"}
{"url": "http://www.focus-news.net/news/2019/04/30/2652322/burgas-obshtinskiyat-savet-prie-razporezhdane-s-imoti-vneseni-ot-obshtinata-kato-neparichna-vnoska-v-kapitala-na-industrialen-i-logistichen-park-burgas.html", "text": "Общинският съвет прие разпореждане с имоти, внесени от общината като непарична вноска в капитала на „Индустриален и логистичен парк – Бургас“ АД, предаде репортер на  Радио „Фокус“ – Бургас . Съветът определи като представител на Община Бургас в общото събрание на акционерите от „Индустриален и логистичен парк – Бургас“ АД. Заявлението касае изграждане на завод за цифрово-програмни машини и режещи инструменти на територията на Индустриален и логистичен парк – Бургас в Промишлена зона „Север“. Във връзка с това инвеститорът проявява интерес към закупуване на имот с площ от 4000 кв. м. В началния етап на производство се предвижда откриването на 10 до 20 работни места. Планираният първоначален размер на инвестицията е 4 400 000 лв. Извършена е оценка на пазарната стойност на проекта от независим оценител, която възлиза на 328 960 лв. Данъчната оценка на имота е в размер на 106 711 лв. \r\nМария ПОПЧЕВА", "date": "2019.04.30", "title": "Бургас: Общинският съвет прие разпореждане с имоти, внесени от Общината като непарична вноска в капитала на „Индустриален и логистичен парк – Бургас“"}
{"url": "http://www.focus-news.net/news/2019/04/30/2652334/pazardzhik-obshtina-belovo-shte-zapochne-remont-na-mosta-v-selo-momina-klisura-sas-sobstveni-sredstva.html", "text": "За ремонта на проблемния мост в село Момина Клисура освен, че чакаме разглеждането на преписката в Комисията по бедствия и аварии, ние сме възложили изработването на нов технически проект. Това каза за  Радио „Фокус“ – Пазарджик  кметът на Община Белово инж. Костадин Варев. Той обясни, че в момента, в който проектът е готов ще започне неговото изпълнение. „Най-вероятно със собствени средства или със средства на фирмата-изпълнител. Няма условие да се намери първо финансирането, а сме принудени да започнем най-напред възстановителните работи. Съгласно разчетите, които бяха направени, стойността на тези дейности ще е около 270 000 лева“, коментира Варев. Кметът на Община Белово посочи, че е важно да се възстанови мостът, който е от каменна зидария, а тя се руши в горната си част. „Мостът е на по-ниска точка от улицата, при всеки един дъжд, особено пороен, водата се стича в устоя и това през годините е довело до ерозия“, допълни Варев. \r\nВаня НИКОЛОВА", "date": "2019.04.30", "title": "Пазарджик: Община Белово ще започне ремонт на моста в село Момина Клисура със собствени средства"}
{"url": "http://www.focus-news.net/news/2019/04/30/2652336/dobrich-31-godishen-mazh-e-zadarzhan-za-nanasyane-na-materialni-shteti-v-tsentralnata-avtogara-v-grada.html", "text": "31-годишен мъж е задържан за нанасяне на материални щети в Централната автогара в града. Това съобщиха от  ОДМВР – Добрич . На 26 април около 08.00 часа е задържан криминално проявен 31-годишен мъж от град Добрич. Същия умишлено е увредил заден десен стоп на лек автомобил и 4 броя витрини на павилион, врата и крило в Централна автогара в град Добрич. По случая е образувано бързо полицейско производство.", "date": "2019.04.30", "title": "Добрич: 31-годишен мъж е задържан за нанасяне на материални щети в Централната автогара в града"}
{"url": "http://www.focus-news.net/news/2019/04/30/2652337/kyustendil-nalitse-prodalzhavashto-namalyavane-i-zastaryavane-na-naselenieto-ot-oblastta.html", "text": "Област Кюстендил е в тежка демографска ситуация. Това съобщиха за  Радио „Фокус” – Кюстендил  от Териториално бюро – Югозапад. Данните сочат, че е налице продължаващо намаляване и застаряване на населението. Задълбочава се дисбалансът в териториалното разпределение на населението, а в същото време нараства общият коефициент на възрастова зависимост. Населението в трудоспособна възраст намалява, а това над трудоспособна възраст се увеличава. Наблюдава се нисък коефициент на демографско заместване. В областта има намаляване на абсолютния брой на живороденитe и коефициентът на обща раждаемост, който остава под средния за страната. Продължава да намалява броят на жените във фертилна възраст – 15 – 49 навършени години в областта. Има трайна тенденция на увеличаване на извънбрачните живородени деца. Намалява броят на починалите лица и коефициентът на обща смъртност, който е над средния за страната. Областта е сред областите в страната с най-висока смъртност. Според събраните данни намалява детската смъртност, по-малко са сключените граждански бракове, а в същото време се увеличават разводите. Наблюдава се отрицателен механичен прираст в областта. Всички общини в областта имат отрицателен естествен прираст. Към края на 2018 година населението на област Кюстендил е 119 041 души, което представлява 1.7% от населението на България и нарежда областта на 21-о място по брой на населението в страната. В сравнение с предходната година населението намалява с 2 058 души, или с 1.7%. Област Кюстендил е сред областите в страната с най-голямо намаление на населението, като преди нея са областите, Монтана, Враца и Смолян. \r\nВенцеслав ИЛЧЕВ", "date": "2019.04.30", "title": "Кюстендил: Налице продължаващо намаляване и застаряване на населението от областта"}
{"url": "http://www.focus-news.net/news/2019/04/30/2652338/predsedatelyat-na-ns-tsveta-karayancheva-shte-uchastva-v-panagyurishte-i-v-mestnostta-oborishte-v-tarzhestvenoto-otbelyazvane-na-143-tata-godishnina-ot-aprilskoto-vastanie.html", "text": "Председателят на Народното събрание Цвета Караянчева и народни представители ще присъстват на 1 и 2 май 2019 г. на тържественото отбелязване на 143-тата годишнина от Априлското въстание в Панагюрище и в местността Оборище. Това съобщиха от пресцентъра на  Народното събрание . \r\nНа 1 май 2019 г. в 20.30 часа председателят на Народното събрание ще участва в тържествената заря-проверка по случай 143-ата годишнина от Априлското въстание в Панагюрище. Цвета Караянчева ще произнесе слово по случай паметната дата.  \r\nВ 11.00 часа на 2 май 2019 г. ще започне традиционното отбелязване на годишнината в местността „Оборище”. Председателят на Народното събрание Цвета Караянчева ще поздрави присъстващите, ще произнесе слово по повод 143-ата годишнина от Априлската епопея и ще поднесе цветя пред паметника „Оборище“.", "date": "2019.04.30", "title": "Председателят на НС Цвета Караянчева ще участва в Панагюрище и в местността Оборище в тържественото отбелязване на 143-тата годишнина от Априлското въстание"}
{"url": "http://www.focus-news.net/news/2019/04/30/2652341/shumen-trima-sa-zadarzhani-sled-skandal-i-poboy-v-tsiganskata-mahala-v-grada-postradal-e-politsay.html", "text": "Трима са задържани след скандал и побой на ул. „Седма“ в Шумен, при разделяне на тълпата от участниците в побоя е пострадал полицейско служител. Това съобщиха от  ОДМВР- Шумен . На 29 април в 20.30 часа чрез телефон 112 е приет сигнал за скандал в циганската махала в Шумен с непосредствена заплаха от извършване на убийство. Към ул. „Седма“ са насочени три полицейски екипа. След пристигане на място униформените заварили група мъже да се бият. Предприели мерки за разделяне на участниците в побоя. Ситуацията била овладяна, оказало се, че повод за възникване на скандала между съседи е силна музика. При изпълнение на служебните си задължения е пострадал 26-годишен полицай от РУ- Шумен. След преглед в МБАЛ- Шумен били установени разтегнати връзки на глезен. Задържани за трима мъже- Г.Г. (25г.), Х.Г. (39г.)  и Г.Ш. (24г.), тримата от Шумен. За причиняване на телесна повреда на длъжностно лице е образувано досъдебно производство.", "date": "2019.04.30", "title": "Шумен: Трима са задържани след скандал и побой в циганската махала в града, пострадал е полицай"}
{"url": "http://www.focus-news.net/news/2019/04/30/2652340/veliko-tarnovo-uchenichka-ot-svishtov-se-klasira-sred-10-te-nay-dobrite-mladi-gotvachi-v-balgariya.html", "text": "Ученичка от Свищов се класира в Топ 10 на най-добрите млади готвачи в България. Василена Димитрова, възпитаник на Професионална гимназия „Алеко Константинов“, участва в 12-тата Националната кулинарна купа и се нареди на едно от призовите места. В предаването „Добре дошли в Свищов“ на  Радио „Фокус“ – Велико Търново  тя посочи, че надпреварата е била сериозно предизвикателство, но добрата ѝ предварителна подготовка и е позволила да се представи отлично. Участниците в Национална кулинарна купа 2019 се състезаваха на принципа „Black box” – те нямат предварително изработена рецепта за ястието, което ще приготвят и не знаят основните продукти, които ще могат да използват. Целта на регламента е всички състезатели да бъдат поставени при равни стартови условия. Основните компоненти, които трябваше да използват в предястието и основното ястие, бяха оповестени на техническата конференция ден преди оспорваната надпревара. „Аз приготвих Филе от сьомга върху мус от зелена леща, пюре от пащърнак и винен сос и пълнено бутче с топено сирене, бейби спанак и сушени домати, ориз Арборио с джинджифил, винен сос и сотирани кладници“, каза още Василена. Иновативните хрумвания, качеството на работата и начина на аранжиране на приготвените от нея ястия бяха удостоени с грамота за „Оригиналност и новаторство“. \r\nВасилена е участвала и в други национални състезания, сред които „Най-добър млад готвач на БХРА (Българска хотелиерска и ресторантьорска асоциация) за 2018, от където има сребърен медал и Uni Chef Junior, където е класирана на четвърто място. \r\nЛуиза ТРАНЧЕВА", "date": "2019.04.30", "title": "Велико Търново: Ученичка от Свищов се класира сред 10-те най-добрите млади готвачи в България"}
{"url": "http://www.focus-news.net/news/2019/04/30/2652339/mayor-teodor-ivanov-suhopatni-voyski-verizhnite-mashini-koito-shte-uchastvat-vav-voenniya-parad-na-6-may-pristignaha-v-stolitsata.html", "text": "Предвидената техника за парада на 6 май се придвижва по републиканската пътна мрежа. Това каза за дневния информационен блок „Добър ден“ на  Радио „Фокус“  майор Теодор Иванов от Командването на Сухопътните войски. Верижните машини, сред които танк Т 72 и БМП са предислоцирани с влакови композиции и се разтоварват в София в момента, съобщи той. Техниката на сухопътни войски ще бъде дислоцирана на летище „Доброславци“, уточни майор Иванов. “По републиканската пътна мрежа се придвижва колесната техника на Сухопътни войски. Едната колона тръгна от Благоевград, другите – от Асеновград и Стара Загора по автомагистрала „Тракия“ към София. Репетициите за парада започват от утре като генералната ще бъде на 2 май вечерта, на площада. Сухопътни войски ще участват с блок от 61-ва механизирана бригада – Карлово и 101-ви Алпийски полк – Смолян. Сухопътни войски са с два блока, другите блокове са на останалите формирования от армията”, обясни майор Теодор Иванов. Той каза още, че общо 10 представителни блока ще участват на парада.  \r\nЕвелина БРАНИМИРОВА", "date": "2019.04.30", "title": "Майор Теодор Иванов, Сухопътни войски: Верижните машини, които ще участват във военния парад на 6 май, пристигнаха в столицата"}
{"url": "http://www.focus-news.net/news/2019/04/30/2652333/burgas-obshtinskiyat-savet-prie-reshenie-za-poemane-na-dalg-za-rekonstruktsiya-remont-i-obnovyavane-na-kulturen-dom-na-lukoyl-neftohim.html", "text": "Общинският съвет прие решение за поемане на дълг по реда на Закона за общинския дълг за осигуряване на финансиране чрез финансов инструмент „Фонд за градско развитие“ за проекта „Реконструкция, ремонт и обновяване, внедряване на мерки за енергийна ефективност в Културен дом на Лукойл Нефтохим“, предаде репортер на  Радио „Фокус“ – Бургас . Проектът включва реализиране на група дейности от „Културна инфраструктура“, които ще бъдат финансирани чрез комбиниране на безвъзмездна финансова помощ от Оперативна програма „Региони в растеж“ 2014 - 2020 и финансов инструмент Фонд за градско развитие за регионите София и Южна България. Общата прогнозна стойност на проекта е в размер на 9 503 652 лв. като максималния размер на БФП е ограничен по инвестиционна програма до 4 019 217 лв. Максимален размер на дългосрочен дълг е 5 151 385 лева. \r\nМария ПОПЧЕВА", "date": "2019.04.30", "title": "Бургас: Общинският съвет прие решение за поемане на дълг за реконструкция, ремонт и обновяване на Културен дом на Лукойл Нефтохим"}
{"url": "http://www.focus-news.net/news/2019/04/30/2652313/ivitsa-dachich-te-iskat-sarbiya-da-priznae-kosovo-tova-e-misiya-nevazmozhna-za-belgrad.html", "text": "Министърът на външните работи на Сърбия Ивица Дачич обясни, че срещата в Берлин не е нов формат на диалога Белград-Прищина, защото няма диалог. Позицията на Сърбия остава непроменена – признанието на Косово е невъзможна мисия, добави той, цитиран от електронното издание на белградския ежедневник  Danas . \r\nВ гостуването си по сръбската национална телевизия РТС той подчерта, че инициираната от германския канцлер Ангела Меркел и френския президент Еманюел Макрон среща е била опит за отключване на диалога между Сърбия и Косово. \r\n„Това бяха бляскави пожелания преди всичко, защото хората не бяха информирани какви са намеренията (на участниците), нямаше никакви зрелищни резултати в смисъл на започване на нов кръг на диалога, защото диалог не съществува“, отбеляза ръководителят на сръбската диломация. \r\nТой посочи, че Меркел и Макрон са планирали срещата на върха с добри намерения, но Прищина не разбира това. \r\n„Сигурно имат някаква подкрепа, за да бъдат толкова твърдоглави. Чакат да свърши мандатът на Европейската комисия, критикуват ЕС“, подчерта Дачич. \r\nЕС казва, че няма проблеми с Белград. \r\n„Прищина създава проблемите. Прищина иска да убие диалога, не им трябва признание. Можете да правите колкото искате срещи, но ако нещо не е в интерес на Сърбия, тя никога няма да го приеме. От техния списък с желания няма нищо“, подчерта сръбският външен министър. \r\nДачич повтори, че позицията на Сърбия остава същата – докато не бъдат отменени митата, няма да има диалог. \r\nПрищина, по неговите думи, очевидно се опитва да „сложи крака си на гърлото“ на Сърбия и постоянно говори за някакви нови теми. \r\n„Те не говорят за диалог, диалогът за тях е да признаем Косово. Нашата позиция е неизменна – признаването на Косово е невъзможна мисия“, увери първият дипломат на Белград. \r\nТой смята, че форматът на разговорите в Берлин е неадекватен, защото, както той казва, „няма какво да се говори за Западните Балкани за отношенията между Белград и Прищина“. \r\n„Това беше подготовка за оказване на пълен натиск върху Сърбия. Всички участници в срещата са подложени на натиск. Единствената страна (БиХ), която не признава Косово, е представена от едно техническо лице ( председателят на Съвета на министрите на БиХ Денис Звиздич) и представлява мнението на босненците“, смята Ивица Дачич. \r\nПревод и редакция:", "date": "2019.04.30", "title": "Ивица Дачич: Те искат Сърбия да признае Косово - това е мисия невъзможна за Белград"}
{"url": "http://www.focus-news.net/news/2019/04/30/2652342/po-razporezhdane-na-ministar-nikolina-angelkova-startira-prinuditelna-administrativna-myarka-ponizhavane-na-kategoriyata-na-grand-hotel-riga-v-ruse.html", "text": "По разпореждане на министъра на туризма Николина Ангелкова екип на Министерството на туризма извърши проверка в четиризвездния Гранд Хотел Рига в Русе. Това съобщиха от пресцентъра на  Министерство на туризма . \r\nИнспекцията бе предприета след информация в общественото пространство за лоша хигиена и услуги, които не отговарят на категорията на хотела и където са били настанени деца.  \r\nЕкспертният екип на ведомството установи, че стаите в хотела от 11-ия етаж нагоре не отговарят на нито една от категориите, които са определени в Закона за туризма. По тази причина веднага се стартира принудителна административна  мярка за понижаване на звездите. Законът за туризма предвижда и финансова санкция за хотелиера в размер от 200 до 1000 лв. и от 1000 до 3000 лв. за юридически лица.  \r\nПоискано е етажите, които не отговарят на изискванията на Закона, веднага да бъдат запечатани. Ще бъде потърсено съдействие от Регионалната здравна инспекция (РЗИ) и за принудително запечатване на етажите, които не съответстват на категоризацията на мястото за настаняване. Очаква се това да бъде извършено до 3 май 2019 година.   \r\nМинистерството на туризма има правомощия да следи за спазването на Закона за туризма. При всички проверки на място се следи за стриктното спазване на  нормативните разпоредби.  \r\nПри установяване на нарушения Министерството на туризма предприема всички законови мерки за отстраняване на несъответствията съобразно с изискванията на Закона за туризма.  \r\nСигнали за нередности могат да бъдат подавани на горещия телефон на министерството - 02/90 46 895 и на имейл: nerednosti@tourism.government.bg.", "date": "2019.04.30", "title": "По разпореждане на министър Николина Ангелкова стартира принудителна административна мярка - понижаване на категорията на Гранд Хотел Рига в Русе"}
{"url": "http://www.focus-news.net/news/2019/04/30/2652344/sliven-izticha-srokat-za-podavane-na-danachna-deklaratsiya-za-dohodite-na-fizicheskite-litsa-za-2018-g.html", "text": "Днес е последният ден, в който може да се подаде данъчна декларация за доходите на физическите лица, получени през 2018 г., напомнят от офиса на  НАП - Сливен . Също днес изтича и крайният срок за плащането на налога. През почивните дни се приемаха декларации по електронен път. До момента близо 12 000 граждани са декларирали, получените  през 2018 г. доходи, като повече от половината са подали декларациите си по електронен път – с ПИК или с електронен подпис. Само за последния месец от данъчната кампания от офиса на НАП - Сливен са издадени близо 700 персонални идентификационни кода, които значително улесняват подаването на документи и получаването на различни услуги и данъчно-осигурителна информация от приходното ведомство. \r\nИ подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта www.nap.bg. \r\nСъщо до края на април се декларират авансовите данъци за първото тримесечие на 2019 г. – най-често от упражняващи свободни професии, земеделци и наемодатели. освен това, до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП. \r\nИ през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява. \r\nЕлектронната система да деклариране на доходите и плащане без такси ще работи денонощно в празничните дни, включително до полунощ на 30 април.", "date": "2019.04.30", "title": "Сливен: Изтича срокът за подаване на данъчна декларация за доходите на физическите лица за 2018 г."}
{"url": "http://www.focus-news.net/news/2019/04/30/2652343/kyustendil-obshtina-treklyano-ostava-nay-malkata-obshtina-v-stranata.html", "text": "Община Трекляно остава най-малката община в България. Това съобщиха за  Радио „Фокус” – Кюстендил  от Териториално статистическо бюро – Югозапад. Данните сочат, че най-малка по брой на населението е община Трекляно, която е и най-малката община в страната. В нея живеят 758 души, или 0.6% от населението на областта. Неравномерно е разпределението на населението по общини в област Кюстендил. Общо 77.9% от населението на областта живее в двете най-големи общини – Кюстендил и Дупница. С брой на населението под 10 хил. души са останалите седем общини, които обхващат 22.1% от населението в област Кюстендил. Най-голяма е община Кюстендил – 53 273 души. След нея е община Дупница с население от 39 414 души. В останалите общини населението е следното: Бобов дол – 7 498, Сапарева баня – 6 660, Кочериново – 4 365, Бобошево – 2 597, Рила – 2 458, Невестино – 2 018. В сравнение с предходната година при всички общини в областта има намаление на населението, като най-голямо е то за общините Трекляно – минус 5 %, Бобошево – минус 3.5%, и Невестино – минус 3.4%, а най-малко в общините Кюстендил – минус 1.1%, Дупница – минус 1.8%, и Сапарева баня – минус 2.3%. \r\nВенцеслав ИЛЧЕВ", "date": "2019.04.30", "title": "Кюстендил: Община Трекляно остава най-малката община в страната"}
{"url": "http://www.focus-news.net/news/2019/04/30/2652332/ministar-rumen-porozhanov-provereni-sa-110-kashti-za-gosti-predyaveni-za-vazstanovyavane-sa-nad-10-mln-lv.html", "text": "До момента са проверени 110 къщи за гости, като по тях са предявени за възстановяване над 10 млн. лв. Това каза на брифинг министърът на земеделието, храните и горите Румен Порожанов, предаде репортер на  Агенция „Фокус“ . „За периода от 2007 г. до 2013 г. са построени по две от мерките по Програмата за развитие на селски райони 746 къщи за гости. Те се финансират с до 200 хил. евро. По данните, които имаме, средното финансиране е около 135 хил. евро“, заяви Порожанов. Той посочи, че основен проблем при къщите за гости е използването им по предназначение. „До момента от Фонд „Земеделие“ има направена проверка на около 18% от всички къщи за гости. По информация отпреди седмици са проверени над 110 къщи за гости, като по тях са направени актове и са предявени за възстановяване над 10 млн. лв. За 32 от тях имаме искане за пълно възстановяване на сумите, а за останалите – частично или финансова корекция, в зависимост от изпълнението на бизнес плана“, обясни земеделският министър. Порожанов посочи, че къщите за гости са изграждани в райони, които са определени по Програмата за развитие на селските райони, като там не са сложени големите туристически центрове. Той посочи, че ще се направи цялостна масова проверка на всички къщи за гости, независимо дали им е изтекъл мониторинговият период или не. „И ако се установи, че има пропуски в отчетите, ще бъдат налагани съответните финансови корекции или пълното възстановяване на сумата. Проверката трябва да се движи възможно най-бързо. Но предвид, че говорим за стотици хиляди обекти, може би ще се забави известно време. Но ще има риск-анализ за приоритетните обекти, които да се разгледат приоритетно“, обясни министърът. Той посочи, че за новия програмен период не е отворен лотът за къщи за гости, тъй като той крие рискове. \r\nЦветилена СИМЕОНОВА", "date": "2019.04.30", "title": "Министър Румен Порожанов: Проверени са 110 къщи за гости, предявени за възстановяване са над 10 млн. лв."}
{"url": "http://www.focus-news.net/news/2019/04/30/2652346/nsi-patuvaniyata-na-balgarski-grazhdani-v-chuzhbina-prez-mart-2019-g-sa-s-35-nad-registriranite-prez-mart-2018-godina.html", "text": "Пътуванията на български граждани в чужбина през март 2019 г. са 478.3 хил., или с 3.5% над регистрираните през март 2018 година. Това сочи  статистика на Националния статистически институт (НСИ) . \r\nУвеличение на пътуванията на български граждани в сравнение със същия месец на предходната година е отчетено към: Германия - с 10.2%, Гърция - с 8.9%, Турция - със 7.1%, Румъния - с 2.8%, Сърбия - с 2.6%, и други. Същевременно намаляват пътуванията на български граждани към: Руската федерация - с 12.7%, Полша - с 5.0%, Република Северна Македония - с 2.3%, и други.  \r\nВ сравнение с март 2018 г. e регистрирано увеличение по всички наблюдавани цели: „почивка и екскурзия“ - с 3.7%, „служебна“ - с 3.7%, и „други“ - с 3.3%. Най-голям относителен дял от общия брой пътувания на български граждани в чужбина през март 2019 г. формират пътуванията с други цели (гостуване, обучение, посещение на културни и спортни мероприятия) - 44.2%, следвани от тези със служебна цел - 30.4%, и с цел почивка и екскурзия - 25.4%.  \r\nПрез март 2019 г. най-голям брой пътувания на български граждани са осъществени към: Турция - 129.0 хил., Гърция - 72.1 хил., Сърбия - 43.2 хил., Румъния - 35.7 хил., Република Северна Македония - 27.3 хил., Германия - 24.5 хил., Франция - 16.1 хил., Австрия - 14.4 хил., Обединеното кралство - 14.0 хил., Италия - 13.0 хиляди. \r\nПрез март 2019 г. посещенията на чужденци в България са 555.6 хил., или с 6.0% повече в сравнение с март 2018 година. Регистрирано е увеличение по всички наблюдавани цели: „други“ (вкл. гостувания и транзитни преминавания) - със 7.8%, „почивка и екскурзия“ - с 4.8%, и „служебна“ - с 4.5%. Транзитните преминавания през страната са 26.4% (146.9 хил.) от всички посещения на чужденци в България. \r\nОт общия брой чужденци, посетили България през март 2019 г., делът на гражданите от Европейския съюз е 48.3%, или с 5.0% повече в сравнение със същия месец на предходната година. Увеличават се посещенията на граждани от Обединеното кралство - с 51.2%, Унгария - със 17.9%, Румъния - с 8.0%, Гърция - със 7.0%, и други. Същевременно намаляват посещенията на граждани от Германия - с 15.5%, Нидерландия - със 7.4%, Франция - с 2.9%, Полша - с 2.7%, и други.  \r\nПосещенията на граждани от групата „Други европейски страни“ се увеличават със 7.1%, като най-голямо е увеличението на посещенията на граждани от Сърбия - с 18.1%. \r\nПрез март 2019 г. преобладава делът на посещенията с други цели - 41.1%, следвани от посещенията с цел почивка и екскурзия - 38.8%, и със служебна цел - 20.1%. \r\nНай-много посещения в България през март 2019 г. са реализирали гражданите от: Турция - 93.6 хил., Румъния - 83.3 хил., Гърция - 77.7 хил., Сърбия - 50.2 хил., Република Северна Македония - 49.2 хил., Обединеното кралство - 28.0 хил., Украйна - 16.5 хил., Германия - 16.0 хил., Израел - 14.5 хил., Руската федерация - 10.7 хиляди.", "date": "2019.04.30", "title": "НСИ: Пътуванията на български граждани в чужбина през март 2019 г. са с 3.5% над регистрираните през март 2018 година"}
{"url": "http://www.focus-news.net/news/2019/04/30/2652345/sport-totnam-i-ayaks-izlizat-v-parviya-polufinal-ot-shampionskata-liga.html", "text": "Тази вечер от 22:00 часа Тотнъм ще приеме Аякс на новия си стадион в Лондон в първия мач от полуфиналите на Шампионската лига. Домакините няма да могат да разчитат на контузените Хари Кейн, Ерик Ламела, Серж Орие и Хари Уинкс и наказаният Хюн-Мин Сон. За гостите на терена ще се завърне Николас Таляфико, като те нямат кадрови проблеми. Аякс е четирикратен носител на Купата на европейските шампиони и Шампионската лига, като последният му трофей е през 1995 година. Най-доброто постижение на Тотнъм е полуфинал през далечната 1962 година, но отборът е спечелил и двата мача срещу холандицте в евротурнирите с голова разлика 6:1.", "date": "2019.04.30", "title": "Спорт: Тотнъм и Аякс излизат в първия полуфинал от Шампионската лига"}
{"url": "http://www.focus-news.net/news/2019/04/30/2652347/shumen-47-kashona-s-luksozni-stoki-sas-znatsi-na-izvestni-targovski-marki-sa-izzeti-ot-ofis-na-kurierska-firma-v-grada.html", "text": "Луксозни спортни дрехи, чанти, обувки и колани обозначени със знаци на известни търговски марки били иззети на 25 април. Това съобщиха от  ОДМВР - Шумен . Около 10.00 часа от Отдел „Икономическа полиция“ в ГД „Национална полиция“ бил получена информация, че в Индустриалната зона на Шумен неизвестни посетили офис на куриерска фирма. Заявили, че имат намерение да изпратят много на брой предварително опаковани колетни пратки за страни в Европейския съюз. Служители на сектор „Противодействие на икономическата престъпност към ОДМВР - Шумен провели специализирана полицейска операция. В хода на предприетите оперативни действия било установено, че в офис на куриерската фирма вече са предадени няколко пратки. В близост бил паркиран товарен автомобил Рено с русенска регистрация. Получена била информация, че водачът на товарния автомобил се придвижва заедно с друг  автомобил с русенска регистрация –  Ауди „А6“. Водачите, двама мъже от Русе, били установени. При проверка в товарния автомобил са намерени 47 кашона, в които имало луксозни спортни дрехи, обувки, чанти, чехли, колани обозначени с със знаците на търговските марки „ Адидас“ „Найк“, „Томи Хилфигър“, „Гучи“, Долче и Габана“ и други. Е.А. на 46 г. и Т.Т. 41 г., двамата от  Русе към момента на проверката не са представили документ за произход на стоките. Предстои да бъде изяснено дали стоките са истински или са имитации на известните марки. За извършено престъпление по чл. 172 Б от НК е образувано досъдебно производство.", "date": "2019.04.30", "title": "Шумен: 47 кашона с луксозни стоки със знаци на известни търговски марки са иззети от офис на куриерска фирма в града"}
{"url": "http://www.focus-news.net/news/2019/04/30/2652350/dobrich-sedmitsa-na-kamernata-muzika-s-mezhdunarodno-uchastie-konstantin-iliev-shte-se-provede-v-perioda-7-i-10-may.html", "text": "Седмица на камерната музика с международно участие \"Константин Илиев\" ще се проведе в периода 7 и 10 май 2019 г. Това съобщиха от пресцентъра на  Община Добрич . Събитието ще бъде в Огледална зала „Нели Божкова“ в четири поредни вечери от 18.00 часа  и ще потопи посетителите в света на камерната музика. Тази година освен на познати изпълнители и автори, Община град Добрич дава сцена и на младите дарования. Програмата на седмицата на камерната музика с международно участие по дни:   \r\n7 май - Камерен концерт на Линка Стоянова - сопран и Клавирно трио: Ростислав Йовчев - пиано, Ангел Василев - цигулка, Кремена Христова - виолончело. В този състав ансамбълът е млад, но всеки от музикантите е с впечатляваща творческа кариера и богата биография. Общите проекти, които са реализирани, представят наши и чужди автори и са с голям концертен успех, а и с 3 телевизионни записи. Специално за квартета, композиторът Георги Андреев написва своя първи струнен квартет и дебютното му изпълнение е в Радио Варна през 2011 г. Сопраното Линка Стоянова от 2005 г. е солист в Държавна опера Варна. Притежава богат репертоар и гастролира в големи оперни театри в Европа и САЩ. Участва в спектакли на Националната опера - София, Пловдивската и Старозагорската опери, а също концертира и с различни камерни формации. \r\nРостислав Йовчев е известен пианист, интерпретатор, преподавател и концертиращ артист в България и по света. Пофесор по пиано в НМА “Проф. П. Владигеров” – София и ръководител-катедра “Пиано” към Теоретико-композиторския и диригентски факултет. \r\nЦигуларят Ангел Василев е Примариус на струнен квартет „Колегиум Варна“, бил е концертмайстор на камерния оркестър в Ямбол. Концертира като солист и участва в различни ансамбли. Кремена Христова е концертмайстор  -  виолончело на Държавна опера Варна, член на струнен квартет „Арте“. Изнася концерти с различни камерни състави и оркестри. \r\nВ програмата на концерта в Добрич са предвидени арии и песни от изтъкнати български композитори, като по този начин ще се отбележат 85 години от създаването на Съюза на Българските Композитори и 120 годишнината от рождението на Панчо Владигеров. Централно място в програмата е отредено на Трио за пиано, цигулка и виолончело от Любомир Пипков, а началото ще поставят песните на Лудвиг Туиле, австрийски композитор от края на 19 и началото на 20 век, малко познат на широката добричка публика. \r\n8 май - Клавирен рецитал на Марио Ангелов  \r\nПианист с брилянтна техника и стилна интерпретация. В репертоара му присъстват произведения от Барока до музика на ХХ век. Реализирал е огромно количество студийни записи във всякакви формати. Завършва НМА „Проф. Панчо Владигеров“ при проф. Мара Петкова - една от  изтъкнатите  ученици  на световноизвестния пианист Клаудио Арау. Дейността му като пианист е многообразна - той се изявява като солист на симфонични оркестри, участник в различни камерни формации, осъществява самостоятелни клавирни рецитали.  Дълги години е солист- пианист в Симфоничния оркестър на БНР. В момента заема длъжността продуцент Симфонична музика към „Музикална къща“ - БНР. \r\nВ програмата за концерта в Добрич са Прелюд и фуга в до минор и Хроматична Фантазия и Фугаре минор на Бах, Соната до мажор на Хайдн, една Соната на Моцарт и Соната оп. 13 до минор на Бетовен. \r\n9 май - Концерт на Български камерен оркестър - Добрич с диригент Алексей Измирлиев \r\nСолист Александър Зайранов - цигулка. Блестящо младо дарование (р. 2001 г.), ученик в НУИ „Добри Христов“ гр. Варна с преподавател Евгения Паскова и младши студент в класа по цигулка на проф. Марио Хосен. На 10 г. вече дебютира като солист на Les Orpheistes Festival Orchestra във Виена, Австрия. От 2012 г. до сега е редовен участник в майсторския клас на проф. Марио Хосен в Международна лятна академия „Орфеус” – Виена. Лауреат е на български и международни  конкурси, сред които: “Светослав Обретенов”- Провадия; “EUROASIA – 2013” Токио, Япония,; ”проф. Недялка Симеонова”; XXI Международен конкурс „Андреа Постакини” - Италия; „Млади виртуози“ – София; „Млади вируози” – Румъния, „Охридски бисери“ – Охрид, Македония; „Надежди, таланти,майстори“ – Добрич; \"Васко Абаджиев\" – София; „Антонио Вивалди” – Виена; конкурс за Немска и австрийска музика – Бургас и мн. др. Солист на именити наши и чужди оркестри, работи с диригенти като Франсоа Декамп, Мартин Пантелеев, Пламен Джуров, Максим Ешкенази, Деян Чобанов, Дарио Мачелари. Носител  e на  награда „Варна – 2013” и награда на фондация „Отворено общество” 2014 г. Заедно с брат си Мартин Зайранов печелят Голямата награда за полет в изкуството \"Стоян Камбарев\" 2015, Голямата награда на „Ротари клуб“ – Варна, 2016 г.  Стипендиант на Министерство на културата. В момента свири на цигулка на немския лютиер Алфред Бинер, спечелена на І Национален музикален конкурс „Алфред Бинер”, 2018 г. \r\nВ програмата ще чуем произведения на Антон Брукнер, Моцарт и Хайдн. \r\n10 май - Дуо „Валмор“ - Ива Недева -цигулка и Розалинд Фанг, Малайзия - пиано \r\nЕдни от най-младите участници в историята на този камерен фестивал, но с впечатляващи успехи на световните сцени. За тяхното дуо Ралф Готони твърди: „И двете притежават изключителна музикалност, дълбоко разбиране на вътрешната същност на музиката, перфектно камерно сътрудничество…“ \r\nИва Недева е родена е през 1993 г. в България. Музикалните й наставници са имена като Антон Сороков в Университета за музикални и сценични изкуства във Виена и Олга Войтова в Академията за музика и театър в Мюнхен. Понастоящем завършва магистърска степен по соло цигулка в Университета по музика в Лозана в класа на проф. Павел Верников. На 14 г. е поканена да учи със стипендия от кралицата, пред която изнася концерт, в музикална школа „Йехуди Менухин“ в Лондон. Печели челни места в конкурси в България и Европа. Свири като солист на световни оркестри. Има редица майсторски класове. Тази година осъществява дебют в престижната зала Esplanade в Сингапур, като част от турнето в Азия с пианистката Розалинд Фанг. Предстои им и издаването на първи CD.  Ива свири на цигулка \"Никола Амати 1658\". \r\nРозалинд Фанг  е родена в Малайзия. Започва да свири на пиано на 5 г. и изнася първия си рецитал в Джакарта, когато е само на 8 г.  На 10 г. й е предложено място за обучение при проф. Рут Най в музикалната школа „Йехуди Менухин“ в Лондон. Оттогава тя свири в най - известните концертни зали. Носител е на много награди в международни конкурси за пианисти. Солира с оркестри в Европа, Азия и Япония. Завършва Университета за музика, театър и медии в Хановер при проф. Бернд Гьотцке. Учила е също клавесин при проф. Асен Бояджиев и акомпанимент при проф. Ян Филип Шулце. С Ива основават дуото „Валмор“ и заедно също имат блестящи изяви по цял свят. \r\nВ програмата за концерта си в Добрич са подбрали: Клод Дебюси със Соната за цигулка и пиано в сол минор, Оторино Респиги - Соната за цигулка в си минор и Соната за цигулка и пиано от Фазил Сей, който е млад турски композитор, известен повече в Европа.   \r\nБилети на входа на Концертна зала „Добрич“ и преди началото на концертите.", "date": "2019.04.30", "title": "Добрич: Седмица на камерната музика с международно участие \"Константин Илиев\" ще се проведе в периода 7 и 10 май"}
{"url": "http://www.focus-news.net/news/2019/04/30/2652351/sofiya-oborudvana-narkooranzheriya-e-razkrita-pri-pretarsvane-na-motel-nad-yazovir-iskar.html", "text": "Оборудвана наркооранжерия е разкрита при претърсване на мотел над язовир „Искър“. Това съобщиха от пресцентъра на  МВР . Около 13.30 часа на 25 април т.г. криминалисти на ОДМВР - София и РУ - Самоков, заедно със служители на Агенция „Митници“, предприели претърсване на мотел над язовир „Искър“, стопанисван от криминално проявен 62-годишен самоковец. В хода на действията те установили специално обособени помещения за отглеждане на канабис. В стая, в задната част на ресторанта, имало 16 саксии, засадени с канабисови растения, които се отглеждали  с помощта на вентилационна, отоплителна и напоителна системи. Две от бунгалата на комплекса също били прецизно оборудвани за оранжерии. В тях проверяващите открили  общо 505 саксии,  пълни с перлит. В повечето от саксиите имало канабисови растения, достигнали различен стадий на растеж, а в други - прерязани и окастрени корени на аналогични растения. Оттам са иззети и около 3 кг суха зелена тревиста маса, реагираща на канабис. Установен е и наемателят на бунгалата - 50- годишен криминално проявен и осъждан столичанин.  \r\nПо случая е образувано досъдебно производство. Двамата мъже били задържани в полицейския арест за срок до 24 часа, а след доклад на събраните материали в Софийска окръжна прокуратура, наемателят е привлечен в качеството на обвиняем и му е наложена мярка за неотклонение „домашен арест“.", "date": "2019.04.30", "title": "София: Оборудвана наркооранжерия е разкрита при претърсване на мотел над язовир „Искър“"}
{"url": "http://www.focus-news.net/news/2019/04/30/2652335/ministar-mladen-marinov-shte-proverim-dali-v-kashtite-za-gosti-sa-vpisvani-nastaneni-litsa-i-plashtani-li-sa-turisticheski-danatsi.html", "text": "Проверките на къщите за гости вече са в ход, ще проверим абсолютно всички обекти. Това каза на брифинг министърът на вътрешните работи Младен Маринов, предаде репортер на  Агенция „Фокус“ . „По разпореждане на премиера и главния прокурор от миналата седмица работят екипи, които включват служители на МВР, НАП и ДФ „Земеделие“. Проверките вече са в ход, ще бъдат обхванати абсолютно всички къщи за гости в пълен обем“, коментира той. „Правят се срещи и проверки в общините дали там са плащани съответните туристически данъци, дали са вписвани в районните полицейски управления настанените лица“, заяви Маринов. Той посочи, че на обектите, които има изведен по-голям риск, ще бъдат направени спешни проверки и на изпълнителите и строителите на къщите за гости, за да се установи дали има използване на евросредства не по предназначение. \r\nЦветилена СИМЕОНОВА", "date": "2019.04.30", "title": "Mинистър Младен Маринов: Ще проверим дали в къщите за гости са вписвани настанени лица и плащани ли са туристически данъци"}
{"url": "http://www.focus-news.net/news/2019/04/30/2652354/d-r-velin-denev-tsentar-za-speshna-meditsinska-pomosht-smolyan-prez-chetirite-pochivni-dni-za-velikden-v-tsentrovete-za-speshnata-pomosht-v-oblastta-ne-e-imalo-zavishen-broy-na-povikvaniyata.html", "text": "През четирите почивни дни за Великден в центровете за спешната помощ в област Смолян не е имало завишен брой на повикванията, а дежурствата са преминали с обичайна натовареност за медиците от екипите в областта. Това каза за  Радио „Фокус“ – Смолян  д-р Велин Денев – директор на Център за спешна медицинска помощ – Смолян. Той посочи, че най-честите повиквания през почивните дни са били хора със сърдечни проблеми и високо кръвно. Имало е и няколко битови инцидента и травми на шийни прешлени и череп, като пострадалите са транспортирани към УМБАЛ „Св. Георги“ – Пловдив. Д-р Денев уточни, че през празничните дни в спешните центрове в областта няма случаи на хранителни и алкохолни натравяния. И през четирите почивни дни по Великден е имало допълнителни екипи и схема, по която се реагира винаги в поредица от няколко празнични дни, каза още д-р Денев. \r\nНели ГЕРГЬОВСКА", "date": "2019.04.30", "title": "Д-р Велин Денев, Център за спешна медицинска помощ – Смолян: През четирите почивни дни за Великден в центровете за спешната помощ в областта не е имало завишен брой на повикванията"}
{"url": "http://www.focus-news.net/news/2019/04/30/2652353/evropeyski-izbori-2019-g-komisar-tibor-navrachich-izborite-prez-may-sa-unikalna-vazmozhnost-da-izrazim-mnenieto-si-za-badeshteto-na-evropa.html", "text": "Остава по-малко от месец до момента, в който всички ние ще имаме възможност да направим избор. Изборите за Европейски парламент в края на май са уникална възможност за нас да изразим мнението си за бъдещето на Европа, за това какво според нас трябва да бъде направено за решаване на сериозните проблеми, пред които сме изправени, като променящия се характер на труда, заплахите за нашите демокрации или изменението на климата. Надявам се, че много млади хора ще използват тази възможност да изразят мнението си, тъй като те ще играят главна роля в изграждането на нашето бъдеще. Това се посочва в коментарна статия на Тибор Наврачич, комисар по въпросите на образованието, културата, младежта и спорта, изпратена до Агенция „Фокус“ от  Представителството на ЕК в България . „Става въпрос за нещо повече от гласуване и избори. Гордея се, че през последните няколко години създадохме много възможности на европейско равнище за младите хора да се почувстват ангажирани и да могат да определят насоката на своя живот и този на останалите. Искам една Европа, която инвестира в младите хора, в техния талант, в тяхната съпричастност, в техните стремежи. Това е въпрос на справедливост. Много важно също така е да се изграждат стабилни, устойчиви общества и икономики за бъдещето“, пише комисарят. „Затова създадохме Европейския корпус за солидарност — нашата инициатива, която дава възможност на младите хора да подкрепят нуждаещи се общности и лица. Предимно като доброволци, те имат шанс да допринесат за реална промяна в живота на други хора, като в същото време получават неоценими знания и личен опит. Повече от 124 000 младежи са се регистрирали в Европейския корпус за солидарност, а над 14 000 вече работят по места — например помагат на хора да възстановят своите градове и да устроят отново живота си след природни бедствия, подпомагат реконструкцията на обекти на културното наследство, работят с бежанци или бездомници, включват се в усилията за опазване на околната среда“, коментира той.  „DiscoverEU е нова младежка инициатива. Като даваме възможност на 18-годишните да пътуват из Европа, ние им създаваме условия да опознават културното наследство и ценностите, които са в основата на нашия Съюз, и да формират у себе си чувство на принадлежност към нашите корени. През 2018 г. 30 000 младежи опознаха Европа по този начин и поставиха началото на изграждането на една истинска общност. В началото на май стартира следващият кръг на подаване на кандидатури, чрез който още 20 000 младежи ще могат да участват в инициативата, а по-късно тази година други 20 000 ще получат същата възможност“, изтъква Тибор Наврачич. „Също така в рамките на програма „Еразъм+“ вече предоставяме много повече възможности. Повече от всяка друга програма на ЕС „Еразъм+“ въплъщава европейската идея — обединяване на хора от различни култури и произход, което им дава възможност да научат и да изпитат какво означава да бъдеш европеец. Само през 2017 г. в рамките на „Еразъм+“ бе оказана подкрепа на близо 800 000 души да се учат, обучават и да извършват доброволческа дейност в чужбина — рекорден годишен резултат“, обръща внимание той. „Искаме да осигурим подобни възможности на много повече млади европейци. Затова Европейската комисия предложи значително увеличаване на инвестициите в младежта в ЕС в следващия дългосрочен бюджет за 2021—2027 г. Искаме да удвоим финансирането за „Еразъм+“ до 30 млрд. евро за 7-годишния период и да направим програмата по-достъпна и приобщаваща, например като увеличим използването на нови гъвкави формати, като виртуален обмен и мобилност на ученици. Искаме също така да разширим и укрепим дейността на Европейския корпус за солидарност. Разчитам на страните членки и Европейския парламент да подкрепят тези изключително важни инвестиции в младите хора“, заявява комисарят. „Нашата амбиция обаче не се изчерпва с това. През изминалата година ние полагахме основите на едно истинско европейско пространство за образование, което искаме да изградим заедно със страните членки до 2025 г. Пространство, където младите хора могат да се движат свободно, за да развиват компетенциите си, пространство, основано на високи постижения и приобщаване, където всеки млад човек има шанс да се реализира максимално в живота си и където можем да изградим силни общности с общо разбиране за това какво означава да бъдеш европеец. За да превърнем постепенно това в реалност, ние се споразумяхме със страните членки за редица важни стъпки: да насърчаваме взаимното признаване на дипломи, да укрепваме ключови компетенции, като предприемачество или цифрови умения, и да насърчаваме приобщаващото образование, утвърждаването на нашите общи ценности и европейското измерение на преподаването. Започнахме процеса на изграждане на истински европейски университети, които ще предлагат на младите хора нови възможности да учат в чужбина, да следват интегрирани курсове във висши учебни заведения и да се ползват от автоматично признаване на квалификациите, придобити в други страни членки. Други ангажименти — да засилим изучаването на чужди езици и да насърчаваме висококачествено образование и грижи в ранна детска възраст — ще последват много скоро“, посочва той. „Младите хора са загрижени за своите общности и за бъдещето си. Виждаме това, когато те протестират с искания за действия срещу изменението на климата и когато ни казват, че искат политиците да се справят с проблеми като младежката безработица, психичното здраве и изолацията, на която са подложени някои млади хора в селски райони. Те заслужават нашето време и ресурси. Инвестирането в младите хора, за да могат те да придобият уменията и нагласите, които са им необходими, за да се адаптират, да намерят удовлетворяваща ги работа и да станат независими, е важна задача. Тя значително надхвърля едни парламентарни избори. Тази задача предполага овластяване на младите хора в дългосрочен план и запазване на този курс. Младите хора ни показват отново и отново, че са загрижени и готови да поемат отговорност. От нас зависи да им бъдат предоставени средства и възможности да направят това“, пише още в статията си комисар Наврачич.", "date": "2019.04.30", "title": "Европейски избори 2019 г.: Комисар Тибор Наврачич: Изборите през май са уникална възможност да изразим мнението си за бъдещето на Европа"}
{"url": "http://www.focus-news.net/news/2019/04/30/2652357/shumen-avtobus-e-unishtozhen-pri-pozhar-izgoreli-sa-lichni-i-firmeni-dokumenti.html", "text": "Автобус е унищожен при пожар. Това съобщиха от  ОДМВР- Шумен . Сигналът за инцидента е подаден на 29 април в 9.16 часа. Автобусът се е движил към местността „Станата“. По данни на водача пламъците тръгнали от предната част на автобуса в двигателния отсек. В пламъците са изгорели лични и фирмени документи. Пожарът бил загасен с 4 тона вода и 60 л. пяна.", "date": "2019.04.30", "title": "Шумен: Автобус е унищожен при пожар, изгорели са лични и фирмени документи"}
{"url": "http://www.focus-news.net/news/2019/04/30/2652358/kyustendil-mladi-talanti-predstaviha-velikdenska-izlozhba-v-chitalishte-probuda.html", "text": "Млади таланти представиха великденска изложба в читалище „Пробуда”. Това съобщи за  Радио „Фокус” – Кюстендил  Милена Маркова, председател на читалището. Изложбата, посветена на най-светлия християнски празник – Възкресение Христово е подредена във фоайето на културната институция. „Децата от школата по приложно и изобразително изкуство с преподавател Силвия Каралийска показаха различни техники за изработване на великденски рисунки, апликации и украси. Младите творци получиха диплом за отлично представяне”, каза Милена Маркова. По думите ѝ уроците в школата се провеждат два пъти седмично. В заниманията се включват различни видове изобразително изкуство, като специално внимание се отделя на приложно-декоративното изкуство. Чрез различни материали и средства се развива и обогатява въображението на учениците и спомага за формиране на собствен начин за творческо себеизразяване. \r\nВенцеслав ИЛЧЕВ", "date": "2019.04.30", "title": "Кюстендил: Млади таланти представиха великденска изложба в читалище „Пробуда”"}
{"url": "http://www.focus-news.net/news/2019/04/30/2652356/dobrich-obshtinata-zapochva-deynosti-po-proekt-rekonstruktsiya-i-blagoustroyavane-na-gradskata-sreda-v-dobrich.html", "text": "Общината започва дейности по проект „Реконструкция и благоустрояване на градската среда в Добрич“. Днес се състоя встъпителната пресконференция за стартиране на проекта, на която бяха представени основните дейности, които ще се изпълняват, сроковете, както и екипът, който отговаря за осъществяването им,  предаде кореспондент на  Радио „Фокус” – Варна . Целият проект е обособен в шест позиции. Това съобщи неговият ръководител инж. Николай Колев. Всяка от позициите може да се осъществява поотделно, да бъде завършена и въведена в експлоатация самостоятелно. В рамките на проекта ще бъдат облагородени и пет междублокови пространства. Всички улици, които са обхванати в проекта, ще бъдат основно ремонтирани, ще бъдат поставени нови бордюри, тротоарите ще бъдат павирани, ще бъде монтирано ново осветление, ще бъде положена и нова асфалтова настилка, а всички кабели ще бъдат поставени под земята. Улиците, включени в проекта, са „Кирил и Методий“, „Максим Горки“, „Стоян Михайловски“, „Георги Кирков“, „Детелина“ и „Теменуга. Избрани са изпълнителите, които ще извършват строително – монтажните работи. По думите на кмета Йордан Йорданов най-дългият срок за изпълнение на обект по проекта е до 100 календарни дни. Очаква се всички дейности да приключат най-късно до 10-15 август тази година. Безвъзмездната финансова помощ е в размер на 6 529 990 лева и се осигурява от Оперативна Програма „Региони в растеж“. \r\nЖулиета НИКОЛОВА", "date": "2019.04.30", "title": "Добрич: Общината започва дейности по проект „Реконструкция и благоустрояване на градската среда в Добрич“"}
{"url": "http://www.focus-news.net/news/2019/04/30/2652355/pleven-ekipi-na-rdpbzn-pleven-sa-okazali-pomosht-pri-22-navodneni-obekta.html", "text": "Екипи на РДПБЗН-Плевен са помощ за 22 наводнени обекта. Това съобщиха от пресцентъра на   ОДМВР - Плевен .  На 27 април 2019 г. екипи на РДПБЗН-Плевен са оказали техническа помощ за 22 наводнени обекта и избени помещения, отстраняване на опасно надвиснали дървета на пътното платно, надвиснали фасади на жилищни сгради и магазини. Инцидентите са регистрирани в парк „Кайлъка”, ул. „Г.С. Раковски”, ж.к. „Сторгозия”, Централен МОЛ, складово помещение на ул. „Георги Кочев”, фитнес зала на пл. „Иван Миндиликов”, храм „Св. Николай”, бул. „Христо Ботев” в град Плевен и на ул. „Георги Кочев”, на ул. „Кара Кольо”, село Черковица на главен път за град Никопол. Изтеглили са блокирали пътното платно моторни превозни средства в Плевен при влизане в областния град, до завод „Яна” и на улица „Българска авиация”.", "date": "2019.04.30", "title": "Плевен: Екипи на РДПБЗН-Плевен са оказали помощ при 22 наводнени обекта"}
{"url": "http://www.focus-news.net/news/2019/04/30/2652359/pazardzhik-v-selo-kapitan-dimitrievo-otbelyazvat-143-godini-ot-aprilskata-epopeya-s-vazpomenatelni-chestvaniya.html", "text": "В село Капитан Димитриево отбелязват 143 години от Априлската епопея с възпоменателни чествания. Това съобщи за  Радио „Фокус“ – Пазарджик  Стоянка Иванова, секретар на читалище „Сергей Румянцев“ в населеното място. Празничният ден ще започне с възпоменателна Литургия за загиналите в Априлското въстания жители на село Капитан Димитриево и ще бъде отслужена от отец Борис Манов. По-късно ще бъде отслужен и Възкресенски водосвет. От 19.30 часа ще започне празничен концерт с участието на самодейни състави. Ще вземат участие ПГ „Медени звънчета“ – с. Главиница, ПГ „Тодорка“ – с. Алеко Константиново, както и  гадуларско надсвирване. Специални гости ще бъдат танцьорите от ансамбъл „Славейче“. В 20.00 часа ще бъдат поднесени венци и цветя пред паметника на Лазар Илиев. В 20.30 часа приветствие към присъстващите ще произнесат кмета Иван Златинов и гостите на празника. Празнична заря ще озари небето на Капитан Димитриево. Празничната вечер ще завърши с народно веселие. \r\nАлбена ЖИЛЕКОВА", "date": "2019.04.30", "title": "Пазарджик: В село Капитан Димитриево отбелязват 143 години от Априлската епопея с възпоменателни чествания"}
{"url": "http://www.focus-news.net/news/2019/04/30/2652352/apelativniyat-spetsializiran-nakazatelen-sad-potvardi-zadarzhaneto-pod-strazha-na-petima-ot-uchastnitsite-v-grupa-za-telefonni-izmami.html", "text": "Апелативният специализиран наказателен съд потвърди определението на първоинстанционния съд от 21 април 2019 г., с което бяха наложени мерки за неотклонение „Задържане под стража“ на петима от участниците в организирана престъпна група за телефонни измами, задържани в Горна Оряховица и София. Това съобщиха от пресцентъра на  Апелативна специализирана прокуратура . \r\nСъдът отхвърли исканията на защитниците за изменение на мерките им в по-леки като прие, че са налице достатъчно доказателства за обосновано предположение обвинените да са извършили престъплението, за което са обвинени, както и че има реална опасност да извършат друго престъпление. \r\nСъдебният състав прие тезата на Апелативна специализирана прокуратура, че е налице и опасност обвиняемите да се укрият. Изтъкна факта, че един от другите шестима участници в групата, задържани в Румъния, е имал наложена забрана да напуска страната по друго производство, но се е оказал в северната ни съседка. \r\nПредстои румънските власти да приключат процедурата по екстрадиция на задържаните там с Европейска заповед за арест шестима български граждани и да определят дата на предаването им на българските съдебни органи. \r\nОпределението на Апелативния специализиран наказателен съд не подлежи на обжалване.", "date": "2019.04.30", "title": "Апелативният специализиран наказателен съд потвърди задържането под стража на петима от участниците в група за телефонни измами"}
{"url": "http://www.focus-news.net/news/2019/04/30/2652360/sliven-vremenno-e-ogranicheno-dvizhenieto-v-skorostnata-lenta-pri-km-266-na-avtomagistrala-trakiya-v-posoka-burgas-poradi-patnotransportno-proizshestvie.html", "text": "Временно е ограничено движението в скоростната лента при км 266 на автомагистрала „Тракия“ в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента и се регулира от „Пътна полиция\" и сигналисти. Шофьорите да се движат с повишено внимание.", "date": "2019.04.30", "title": "Сливен: Временно е ограничено движението в скоростната лента при км 266 на автомагистрала „Тракия“ в посока Бургас поради пътнотранспортно произшествие"}
{"url": "http://www.focus-news.net/news/2019/04/30/2652363/inzh-vera-stanisheva-yuzdp-okolo-3-000-fidanki-iztochen-chinar-shte-badat-eksperimentalno-zaleseni-na-teritoriya-mezhdu-kresna-i-gradeshnitsa.html", "text": "Около 3 000 фиданки източен чинар ще бъдат залесени експериментално на територия между Кресна и Градешница. Това каза за  Радио „Фокус“ – Пирин  инж. Вера Станишева, началник отдел „Възобновяване на горите“ към Югозападно държавно предприятие. По думите ѝ това е участък, който е в непосредствена близост до река Струма. „Общата площ е 10 дка. Целта на това залесяване е да се види как изкуствено създадените чинарови култури ще се развиват по поречието на река Струма. Основната причина за това е, че в последните години наблюдаваме, че нивото на подпочвените води падна много и там, където по-рано са били засадени тополи и където засаждаме нови – те съхнат. Ние обаче искаме тези площи да бъдат залесени, затова садим тази чинарова култура“, каза още инж. Станишева. Тя добави, че фиданките са на 2-годишна възраст и са с височина метър – метър и двадесет. „Произведени са в разсадника на горското стопанство в Струмяни и по-специално в село Микрево. Там всъщност сме специализирали в производството на тополови фиданки и други широколистни видове. Фиданките бяха в много добро здравословно състояние след като ги извадихме от разсадника и бяха засадени съгласно технологичната схема“, допълни инж. Станишева. \r\nЛивия НИНОВА", "date": "2019.04.30", "title": "Инж. Вера Станишева, ЮЗДП: Около 3 000 фиданки източен чинар ще бъдат експериментално залесени на територия между Кресна и Градешница"}
{"url": "http://www.focus-news.net/news/2019/04/30/2652362/tass-imperatorat-na-yaponiya-akihito-se-otreche-ot-prestola.html", "text": "Императорът на Япония Акихито обяви във вторник предстоящото си отречение от престола в полза на старшия си син Нарухито и изрази благодарността си към народа на страната за това, че 30 години го е подкрепял и го е признавал като символ на държавата. Монархът заяви това в своето обръщение към нацията в хода на церемонията по отказването му от престола, предава  ТАСС . \r\nТя се състоя в императорския дворец и в нея участваха около 300 души. В това число императрицата Митико и членовете на императорското семейство, премиерът Шиндзо Абе и членовете на кабинета, ръководителите на двете палати на парламента, съдиите от Върховния съд, представители на органите на местното самоуправление и обществеността. \r\n„От цялото си сърце съм благодарен на народа на нашата страна за това, че ме признаваше и подкрепяше в качеството на символ на държавата“, заяви Акихито. „Бях щастлив да изпълнявал задълженията си на император и изпитвам дълбоко доверие и любов към нашия народ“. Императорът изрази надежда, че през следващите години Япония я очакват мир и благоденствие. \r\nИзказалият се от името на гражданите на страната Абе, изрази благодарност към императора за това, че той винаги е бил с народа и е работил за благото на нацията. \r\nЗа церемонията бяха донесени държавния и личния печат на императора, както и неговите т.нар. свещени регалии: меч и скъпоценния яспис. Третата регалия – метално огледало - се съхранява в храма, където богинята на слънцето Аматерасу, митичният предшественик на династията на японските монарси, символично живее. \r\nОще през 2016 година 85-годишният Акихито заяви, че иска да се откаже от престола във връзка с преклонната си възраст. Законодателството на Япония изисква от монарха да остане на престола пожизнено, но за Акихито бе направено специално изключение под вида на еднократен индивидуален закон, приет от парламента. \r\nТой ще запази пълномощията си до последната минута на 30 април. От началото на следващия ден император ще стане старшият син на Акихито – престолонаследният принц Нарухито, на 59 години. \r\nПревод и редакция:", "date": "2019.04.30", "title": "ТАСС: Императорът на Япония Акихито се отрече от престола"}
{"url": "http://www.focus-news.net/news/2019/04/30/2652364/sliven-katastrofa-e-stanala-na-avtomagistrala-trakiya-pri-266-km-v-posoka-burgas-nyama-postradali.html", "text": "Катастрофа е станала на автомагистрала „Тракия“ при 266 км в посока Бургас, няма пострадали. Това съобщиха за  Радио „Фокус“  от ОДМВР - Сливен. Автомобилът е спукал гума, движението не е спирано. В участъка шофьорите трябва да се придвижват с повишено внимание. Трафикът се осъществява в активната лента и се регулира от „Пътна полиция“ и сигналисти.", "date": "2019.04.30", "title": "Сливен: Катастрофа е станала на автомагистрала „Тракия“ при 266 км в посока Бургас, няма пострадали"}
{"url": "http://www.focus-news.net/news/2019/04/30/2652365/veliko-tarnovo-nad-350-detsa-ot-balgariya-i-oshte-shest-darzhavi-shte-uchastvat-v-shestoto-izdanie-na-konkursa-zvukat-na-vremeto.html", "text": "Над 350 деца от България и още шест държави ще участват в шестото издание на конкурса „Звукът на времето“ във Велико Търново. Надпреварата се провежда в два раздела – за инструменталисти и за вокални изпълнения, а през тази година организаторите отчитат рекорден брой заявки. Това каза Петя Василева, арт директор на конкурса, предаде репортер на  Радио „Фокус“ – Велико Търново . Форумът се провежда с подкрепата на Община Велико Търново и под патронажа на кмета инж. Даниел Панов. Участниците при инструменталистите са над 100, като сред тях ще има изпълнения на пияно, китара, цигулка, виолончело, контрабас и други. Вокалистите са над 250.Възрастовата граница е от 5 до 25 години. „Искам да подчертая, че заради успеха на миналогодишното пето издание на конкурса, той  получи отличие за най-добър многожанров конкурс за 2018 година в страната. Като от 97 международни и национални състезания, ние заехме първо място с близо 80 точки. Това определи анонимна анкета, проведена в цялата страна по интернет“, обясни Петя Василева. По думите ѝ държавите, от които идват изпълнителите, са Сърбия, Хърватия, Ирландия, Полша, Русия и Румъния. „Инструменталистите ще се представят на 2 и 3 май в ИЗ „Рафаел Михайлов“. Постарали сме се наред с конкурсната програма да има и съпътстващи събития, които биха били полезни за децата, участници в конкурса, а и за всички – малки и големи жители на Търново.  Едно от най-новите постижения в областта на цифровата музика – последен модел дигитален акордеон ще бъде представено в уъркшоп от доц. Добромир Митев. Децата ще имат възможност да го пробват. Това ще се случи след конкурсната програма от 20.30 часа на 2 май. На 3 май от 19.30 часа ще има детско музикално шоу с композитора Андрей Дреников отново в Изложбени зали“, посочи Петя Василева. В следващите дни – 4 и 5 май конкурсът продължава в раздел вокални изпълнения. Тук едно от съпътстващите събития ще е открит урок по поп и джаз пеене с д-р Нели Маринкова. Във всеки един от дните децата и родителите ще могат да разговарят със специалистите и журито. Председател в раздел инструменти е проф. Симеон Щерев, а при певците – доц. д-р Нели Маринкова. За участниците е предвидена е и туристическа обиколка на най-значимите културни забележителности на Търново. \r\nПетя Василева добави, че шестото издание на конкурса се отличава с богата разнообразна програма и богат награден фонд – над 4500 лв. Освен това през миналата година в раздела за представяне на авторски творби, посветени на Търново, не е имало участници, а тази година ще има двама. Конкурсът ще се проведе от 2 до 5 май. \r\nЛуиза ТРАНЧЕВА", "date": "2019.04.30", "title": "Велико Търново: Над 350 деца от България и още шест държави ще участват в шестото издание на конкурса „Звукът на времето“"}
{"url": "http://www.focus-news.net/news/2019/04/30/2652349/reuters-ubitiyat-na-nyakolko-pati-lider-na-islyamska-darzhava-se-poyavi-vav-video-za-da-poeme-otgovornost-za-atentatite-v-shri-lanka.html", "text": "Медийна компания на „Ислямска държава“ публикува заплашително видео-съобщение, което идва от убития вече на няколко пъти лидер на групировката Абу Бакър ал-Багдади в първата му поява, след като обяви създаването на „халифата“ на джихадистите преди пет години, предава  Reuters . \r\nВ 18-минутния клип, разпространен от мрежата Al Furqan, брадат мъж с вида на Багдади казва, че Великденските атентати в Шри Ланка са отговора на „ИД“ за загубата на последната им територия в Сирия – Багуз. \r\nГрупировката ще отмъщава за пленените и избити нейни членове, казва „Багдади“, като призовава терористите в Западна Африка да умножатг атаките срещу „кръстоносна Франция и нейните съюзници“. \r\nАвтентичността или датата на записа не могат да бъдат потвърдени. \r\nПревод и редакция:", "date": "2019.04.30", "title": "Reuters: Убитият на няколко пъти лидер на „Ислямска държава“ се появи във видео, за да поеме отговорност за атентатите в Шри Ланка"}
{"url": "http://www.focus-news.net/news/2019/04/30/2652361/burgas-obshtinskiyat-savet-shte-otpravi-iskane-do-ministerski-savet-za-bezvazmezdno-prehvarlyane-na-obshtinata-na-imoti-v-mestnost-ribarsko-pristanishte.html", "text": "Общинският съвет ще отправи искане до Министерски съвет за безвъзмездно прехвърляне в собственост на Община Бургас на имоти в местност Рибарско пристанище за изграждане на етнографски културно-туристически комплекс, предаде репортер на  Радио „Фокус“ – Бургас . Искането ще бъде отправено чрез областния управител на Бургас. Предвиденият комплекс ще бъде с находище землището на кв. „Крайморище“ и ще включва терен за паркинг, както и такъв за озеленяване. Целта за създаването му е свързана със заложения в Община Бургас приоритет за създаване на добри условия за развитие на рибарството и съхраняването му като занаят с традиции в региона. \r\nМария ПОПЧЕВА", "date": "2019.04.30", "title": "Бургас: Общинският съвет ще отправи искане до Министерски съвет за безвъзмездно прехвърляне на Общината на имоти в местност Рибарско пристанище"}
{"url": "http://www.focus-news.net/news/2019/04/30/2652368/veliko-tarnovo-49-godishen-mazh-e-zadarzhan-za-strelba-s-gazov-pistolet-i-napadenie-na-ohranitel-v-zavedenie.html", "text": "49-годишен мъж е задържан за стрелба с газов пистолет и нападение на охранител в заведение. Това съобщиха от  ОДМВР - Велико Търново . Бързо производство за хулиганство е започнато в полицейското управление в областния град. В събота в 04.48 часа в управлението е получен сигнал за скандал, възникнал между двама мъже в района на стадиона във Велико Търново. Изпратеният на адреса полицейски екип е установил двама мъже – служител в частна охранителна фирма на 21 и 49-годишен мъж и двамата от старата столица. От проведената беседа с тях е изяснено, че по-възрастният, афектиран е произвел изстрел с газов пистолет и опитал да удари с тръба и метален бокс охранителя, за това, че го извел в явно нетрезво състояние от заведение. Униформеният служител е успял да се защити. Агресивният мъж е задържан с полицейска мярка до 24 часа. Срещу него е образувано бързо производство. \r\nБързо производство за хулиганство е образувано и в Районно управление – Свищов. В събота в управлението е бил получен сигнал за нарушаване на обедната тишина. На адреса в крайдунавския град е изпратен полицейски екип, който е установил в жилището 19-годишен младеж. В хода на проверката той е отправял закани и заплахи към униформените, отказал е да изпълни полицейските им разпореждания и ударил единия в областта на крака, а другия в областта на ръката. Младежът е бил задържан и отведен в полицейското управление. Срещу него е започнато бързо производство.", "date": "2019.04.30", "title": "Велико Търново: 49-годишен мъж е задържан за стрелба с газов пистолет и нападение на охранител в заведение"}
{"url": "http://www.focus-news.net/news/2019/04/30/2652367/kmetat-na-sofiya-yordanka-fandakova-tvardenieto-za-skrita-oferta-na-izpalnitel-na-remonta-v-tsentralnata-gradska-chast-e-falshiva-novina.html", "text": "Твърденията, че е скрита офертата на един от изпълнителите на ремонта в централна градска част е поредна фалшива новина. Това каза пред журналисти кметът на София Йорданка Фандъкова във връзка с медийна публикация, според която общината си е поръчала скъпи пейки и кошчета за боклук, а ценовите оферти са скрити, предаде репортер на  Агенция „Фокус“ . „Лично направих „разследване“, като отворих сайта на общината и принтирах информацията за изпълнителите на Зона 2 и Зона 4“, коментира тя. „Офертата на „Джи Пи Груп“, която видях, я цитирам: „доставка и монтаж на пейки класически дизайн от 1 291 лв“. Цената не е 10 хил. лева. Цената на кашпи, като тези на площад „Гарибалди“, е 8 922 лв.“, посочи кметът. „Дали са много или са малко не мога да коментирам в момента“, каза Фандъкова. Тя призова, информацията в медиите да бъде коректна, защото хората остават с впечатление, че една обикновена дървена пейка струва 10 000 лева. „Трябва да имаме данните и фактите и тогава да сравняваме. Ще си поискам моя проверка, защото това, което видях силно ме обезпокои“, подчерта Йорданка Фандъкова.   \r\nТеодора ПАТРОНОВА", "date": "2019.04.30", "title": "Кметът на София Йорданка Фандъкова: Твърдението за скрита оферта на изпълнител на ремонта в централната градска част е фалшива новина"}
{"url": "http://www.focus-news.net/news/2019/04/30/2652369/burgas-v-grada-shte-se-provede-kampaniyata-knigi-za-smet-na-11-i-12-may.html", "text": "На 11 и 12 май за 7-а поредна година в пет български града се провежда инициативата Книги за смет. Това съобщиха от пресцентъра на  Община Бургас . Всеки, който предаде 1 кг пластмаса, може да получи книга по избор и отстъпка за други устойчиви продукти. На 11 и 12 май в София, Пловдив, Бургас, Велико Търново и Стара Загора всеки може да донесе килограм годна за рециклиране пластмаса и да получи в замяна книга и отстъпка за други устойчиви продукти. Организатори на кампанията са фондация „Credo Bonum“ и издателство „Smart Books“. Към тях за седмото издание на „Книги за смет“ се присъединява Kaulfand България в контекста на дългосрочния ангажимент на компанията за ограничаване на пластмасата за еднократна употреба, предотвратяване на нейното използване, повече рециклиране и по-устойчиви опаковки. Във всеки град събитието ще започне в 10.00 часа и ще продължи до 13.00 часа. В град Бургас събитието ще е пред Пантеона и на паркинга на Kaufland (ул. „Янко Комитов“ 8). Желаещите да се включат в „Книги за смет“ трябва да носят пластмасата опразнена от съдържание, почистена и смачкана, за да заема по-малко място. Сред отпадъците, които няма да бъдат приемани, са блистери от лекарства, туби от масла, домакински електроуреди, авточасти. За всеки килограм пластмаса участниците ще получават талон за една хартиена или две електронни книги, които могат да бъдат изтеглени от сайта на „Книги за смет“. За да могат повече хора да се включат в кампанията, всеки участник може да получи максимум два талона за книги и един талон за отстъпка на продукти независимо от предаденото количество пластмаса. От първото издание на „Книги за смет“ през 2013 г. досега в резултат на кампанията у нас са рециклирани над 55 тона пластмасови отпадъци и са раздадени десетки хиляди книги. Миналата година участниците в събитието в Пловдив отчетоха най-добър резултат, което отреди на града първото място в символичната надпревара с кауза.", "date": "2019.04.30", "title": "Бургас: В града ще се проведе кампанията „Книги за смет“ на 11 и 12 май"}
{"url": "http://www.focus-news.net/news/2019/04/30/2652348/premierat-boyko-borisov-ima-li-vinovni-za-kashtite-za-gosti-da-se-uvolnyavat-i-da-se-davat-na-prokuror.html", "text": "Има ли виновни - да се уволняват и да се дават на прокурор веднага, безкомпромисно, заяви министър-председателят Бойко Борисов на днешното правителствено заседание по повод проверките на къщите за гости, изграждани по ПРСР в предходния програмен период 2007 – 2013 г. Това съобщиха от  правителствената информационна служба . Премиерът изтъкна, че целта на програмата е била да подпомага туризма и много от къщите се използват по предназначение. \"За съжаление винаги се намира някой, който да опорочи програмата и затова към днешната дата ние новата програма не я отваряме\", изтъкна Борисов. Министър-председателят отбеляза, че се проверяват всички къщи. \"Разпоредил съм и бизнес-плановете да им проверят, защото по бизнес-план те трябва да имат определен брой нощувки, дали са спазени или не\", добави премиерът Борисов.  \r\nМинистърът на земеделието, храните и горите Румен Порожанов информира, че в стария Програмен период 2007-2013 г. има направени 746 къщи за гости, които са в населени места, определени в ПРСР, извън националните курорти. \"До момента са проверени над 110 къщи за гости, или това са близо 18 процента от къщите за гости, като са наложени санкции за над 10 милиона лева за възстановяване, като над 9 милиона са за пълно възстановяване на субсидията за над 32 къщи. Останалите са финансови корекции за непълно изпълнение на бизнес-плана\", каза още той.", "date": "2019.04.30", "title": "Премиерът Бойко Борисов: Има ли виновни за къщите за гости, да се уволняват и да се дават на прокурор"}
{"url": "http://www.focus-news.net/news/2019/04/30/2652371/shumen-v-pliska-shte-se-provedat-dvudnevni-tarzhestva-po-sluchay-uspenieto-na-sv-tsar-boris-i-mihail.html", "text": "В Плиска ще се проведат двудневни тържества по случай успението на св. Цар Борис I Михаил. Кръщаване на деца ще се състои от 10.00 часа на 1 май в Голямата Базилика на територията на Национален историко-археологически резерват „Плиска“. За  Радио „Фокус“ - Шумен  Нина Атанасова, гл. специалист ,,ДТО“ в Община Каспичан, съобщи, че за ритуала вече има записани 12 деца. Децата са от Варна, Шумен, Пловдив, Ветрино, Нови пазар, има заявка и от Северна Македония. Децата са на възраст между 1 и 8 години. Очаква се Кръщението да бъде извършено от Варненския и Великопреславски митрополит Йоан. Тържествата продължават и на 2 май. От 9.30 часа в четвъртък в Голямата Базилика света Литургия ще отслужи  Варненският и Великопреславски митрополит Йоан. От 13.00 часа в мултимедийната зала на НИАР „Плиска“ ще се проведе публична дискусия „Бележити владетели на Първопрестолна Плиска“, а час по късно ще започне и ученическа викторина на същата тема. От 18.30 часа на площада в град Плиска ще се състои поздравителен концерт с участието на самодейни колективи и гост изпълнители. Програмата ще завърши с тържествена заря от 20.30 часа. \r\nИвелина ИВАНОВА", "date": "2019.04.30", "title": "Шумен: В Плиска ще се проведат двудневни тържества по случай успението на св. Цар Борис I Михаил"}
{"url": "http://www.focus-news.net/news/2019/04/30/2652373/sliven-vazstanoveno-e-dvizhenieto-pri-km-266-na-am-trakiya-v-posoka-burgas.html", "text": "Възстановено е движението при км 266 на АМ „Тракия“ в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.04.30", "title": "Сливен: Възстановено е движението при км 266 на АМ „Тракия“ в посока Бургас"}
{"url": "http://www.focus-news.net/news/2019/04/30/2652372/pregled-na-mezhdunarodnite-novini-do-13-chasa-agentsiya-fokus.html", "text": "Рагми Мустафа, един от водещите албански политици в Прешевската долина, изпрати послание до президента и премиера на Косово Хашим Тачи и Рамуш Харадинай във връзка със срещата на върха за Западните Балкани в Берлин, предава  държавната „Радио и телевизия Косово“ . \r\nМустафа написа във „Фейсбук“, че Прешевската долина трябва да е ключова тема в диалога Белград – Прищина. „Статутът на албанците от Прешевската долина трябва да е основна тема, за да се представи волята на албанците в тези три общини  и на по-високи международни инстанции, а тя е за съединение с Република Косово на основата на гласуването на албанците в Прешево, Медведжа и Буяновац на референдума от 1 и 2 март 1992 година“, написа политикът. \r\n***  Императорът на Япония Акихито обяви във вторник предстоящото си отречение от престола в полза на старшия си син Нарухито и изрази благодарността си към народа на страната за това, че 30 години го е подкрепял и го е признавал като символ на държавата. Монархът заяви това в своето обръщение към нацията в хода на церемонията по отказването му от престола, предава  ТАСС . \r\nТя се състоя в императорския дворец и в нея участваха около 300 души. В това число императрицата Митико и членовете на императорското семейство, премиерът Шиндзо Абе и членовете на кабинета, ръководителите на двете палати на парламента, съдиите от Върховния съд, представители на органите на местното самоуправление и обществеността. \r\n„От цялото си сърце съм благодарен на народа на нашата страна за това, че ме признаваше и подкрепяше в качеството на символ на държавата“, заяви Акихито. „Бях щастлив да изпълнявал задълженията си на император и изпитвам дълбоко доверие и любов към нашия народ“. Императорът изрази надежда, че през следващите години Япония я очакват мир и благоденствие. \r\nИзказалият се от името на гражданите на страната Абе, изрази благодарност към императора за това, че той винаги е бил с народа и е работил за благото на нацията. \r\nЗа церемонията бяха донесени държавния и личния печат на императора, както и неговите т.нар. свещени регалии: меч и скъпоценния яспис. Третата регалия – метално огледало - се съхранява в храма, където богинята на слънцето Аматерасу, митичният предшественик на династията на японските монарси, символично живее. \r\nОще през 2016 година 85-годишният Акихито заяви, че иска да се откаже от престола във връзка с преклонната си възраст. Законодателството на Япония изисква от монарха да остане на престола пожизнено, но за Акихито бе направено специално изключение под вида на еднократен индивидуален закон, приет от парламента. \r\nТой ще запази пълномощията си до последната минута на 30 април. От началото на следващия ден император ще стане старшият син на Акихито – престолонаследният принц Нарухито, на 59 години. \r\n*** Медийна компания на „Ислямска държава“ публикува заплашително видео-съобщение, което идва от убития вече на няколко пъти лидер на групировката Абу Бакър ал-Багдади в първата му поява, след като обяви създаването на „халифата“ на джихадистите преди пет години, предава  Reuters . \r\nВ 18-минутния клип, разпространен от мрежата Al Furqan, брадат мъж с вида на Багдади казва, че Великденските атентати в Шри Ланка са отговора на „ИД“ за загубата на последната им територия в Сирия – Багуз. \r\nГрупировката ще отмъщава за пленените и избити нейни членове, казва „Багдади“, като призовава терористите в Западна Африка да умножатг атаките срещу „кръстоносна Франция и нейните съюзници“. \r\nАвтентичността или датата на записа не могат да бъдат потвърдени. \r\n***  Министърът на външните работи на Сърбия Ивица Дачич обясни, че срещата в Берлин не е нов формат на диалога Белград-Прищина, защото няма диалог. Позицията на Сърбия остава непроменена – признанието на Косово е невъзможна мисия, добави той, цитиран от електронното издание на белградския ежедневник  Danas . \r\nВ гостуването си по сръбската национална телевизия РТС той подчерта, че инициираната от германския канцлер Ангела Меркел и френския президент Еманюел Макрон среща е била опит за отключване на диалога между Сърбия и Косово. \r\n„Това бяха бляскави пожелания преди всичко, защото хората не бяха информирани какви са намеренията (на участниците), нямаше никакви зрелищни резултати в смисъл на започване на нов кръг на диалога, защото диалог не съществува“, отбеляза ръководителят на сръбската диломация. \r\nТой посочи, че Меркел и Макрон са планирали срещата на върха с добри намерения, но Прищина не разбира това. \r\n„Сигурно имат някаква подкрепа, за да бъдат толкова твърдоглави. Чакат да свърши мандатът на Европейската комисия, критикуват ЕС“, подчерта Дачич. \r\nЕС казва, че няма проблеми с Белград. \r\n„Прищина създава проблемите. Прищина иска да убие диалога, не им трябва признание. Можете да правите колкото искате срещи, но ако нещо не е в интерес на Сърбия, тя никога няма да го приеме. От техния списък с желания няма нищо“, подчерта сръбският външен министър. \r\nДачич повтори, че позицията на Сърбия остава същата – докато не бъдат отменени митата, няма да има диалог. \r\nПрищина, по неговите думи, очевидно се опитва да „сложи крака си на гърлото“ на Сърбия и постоянно говори за някакви нови теми. \r\n„Те не говорят за диалог, диалогът за тях е да признаем Косово. Нашата позиция е неизменна – признаването на Косово е невъзможна мисия“, увери първият дипломат на Белград. \r\nТой смята, че форматът на разговорите в Берлин е неадекватен, защото, както той казва, „няма какво да се говори за Западните Балкани за отношенията между Белград и Прищина“. \r\n„Това беше подготовка за оказване на пълен натиск върху Сърбия. Всички участници в срещата са подложени на натиск. Единствената страна (БиХ), която не признава Косово, е представена от едно техническо лице ( председателят на Съвета на министрите на БиХ Денис Звиздич) и представлява мнението на босненците“, смята Ивица Дачич. \r\n***  Президентът и премиерът на Косово Хашим Тачи и Рамуш Харадинай се срещнаха с посланика на САЩ в Германия Ричард Гренел преди срещата на върха за Западните Балкани в Берлин, пише прищинският ежедневник  Epoka e Re . \r\n„За Република Косово, тясната координация със САЩ е много важна. Преди началото на срещата на върха в Берлин, ние имахме важна среща с посланика на САЩ в Германия Ричард Гренел. Ролята на САЩ винаги е била и ще остане определяща за нас. Ние сме благословени с подкрепата на САЩ“, заяви държавният глава. \r\nХарадинай, от своя страна, отбеляза, че по време на срещата е подчертал, че правителството на Косово се противопоставя категорично на идеята за размяна на територии, оценявайки я като опасен вариант, който ще дестабилизира не само Косово, но и целия регион. „Ролята на САЩ в по-нататъшните политически процеси в страната е наложителна“, заяви министър-председателят. \r\n*** На конференция, посветена на нерешените въпроси в Босна и Херцеговина (БиХ) във Вашингтон, организирана от Международния републикански институт, един от лекторите беше дългогодишният американски дипломат Хойт Брайън Йи, пише сараевският ежедневник  Dnevni Avaz . \r\nТой каза, че нещата в БиХ не са толкова сложни, колкото често се показват и че е време за сериозни реформи, защото ако това не се случи, нещата ще продължат да се влошават. \r\n„БиХ е заробена държава. Знаем, че има клептокрация, която е начело на страната и тя е главното препятствие.Така че, като цяло, има две решения, анализът е по-лесен от самите решения, но и двете са доста лесни“, заяви той. \r\nЙи обясни, че има два начина за решаване на проблемите: \r\n„Можете да се справите с начините, по които клептократите улавят държавата и я държат за заложник, или можете да убедите клептократите да спрат да правят това, което правят, което поне предполага някаква форма на конституционна реформа поне в първия случай, има аспекти на конституционната реформа, които не са толкова трудни, ако зад тях има консенсус или поне достатъчно критична маса в подкрепа на съгласието, например, че е неприемливо в Мостар да няма избор от 2008 г. насам. Как е възможно страната, която се стреми към членство в ЕС, в сърцето на Европа, да не дава право на гласуване на своите граждани в, ако не бъркам, петия по големина град. И това не се случва, защото това е толкова сложен проблем, а защото лидерите на политическите партии, а знам кои са те, умишлено пречат на решението“, заяви Хойт Йи. \r\n„Има аспекти на Дейтън или на политическа рамка, които могат да се променят, ако наистина сме сериозни. Алтернативата, в случай, че все пак не може да се постигне консенсус, би била поне да се опитаме да поставим на мястото им тези хора, които се опитват да отрекат държавата и да лишат гражданите й от това, което са заслужили“, добави той. \r\n***  Неформалната среща на върха за Западните Балкани в Берлин приключи с разбирателство между Сърбия и Косово да продължат разговори за разрешаване на конфликта помежду си, заявиха чрез изявление от германското правителство рано във вторник след завършването на регионалната среща, пише електронното издание на прищинския ежедневник  Gazeta Express . \r\nСлед срещата в германската столица, президентът на Косово Хашим Тачи заяви, че не е постигнато никакво споразумение, а това беше повторено и от сръбския му колега Александър Вучич. Но в официално изявление, разпространено от официалния уебсайт на германския канцлер Ангела Меркел, се казва, че Белград и Прищина са се съгласили да продължат усилията си за прилагане на съществуващите договори и продължаване на диалога с посредничеството на Европейския съюз за нормализация на отношенията, който цели постигането на всеобхватно споразумение, пише вестникът. \r\n„Участниците подчертаха важността на всеобхватните преговори и прозрачния процес, който трябва да бъде последван от мерки за изграждане на доверие“, се отбелязва в съобщението на германското правителство. Там се казва още, че страните са се съгласили да интензифицират усилията си за създаване на регионален икономически район в съответствие с декларацията от срещата на върха в София през 2018 година и заключенията на Председателството на срещата на върха на Западните Балкани Лондон 2018 година. \r\nЛидерите на Западните Балкани се събраха в Берлин в понеделник на срещата на върха за Западните Балкани със съвместното домакинство на германския канцлер Ангела Меркел и френския президент Емануел Макрон. На срещата присъстваха държавни глави и премиери от Босна и Херцеговина, Хърватия, Косово, Черна гора, Сърбия и Словения. Ръководителят на външната политика на ЕС Федерика Могерини също присъства на срещата в Берлин. \r\n***  България, Гърция и Румъния са призовали за ускоряване на процедурите по приемането на Сърбия в Европейския съюз, заяви сръбският президент Александър Вучич в понеделник в интервю пред сръбската телевизия „Пинк“, предава гръцката държавна агенция  АНА-МПА. \r\nПо думите на сръбския президент, премиерите на трите страни, Бойко Борисов, Алексис Ципрас и Виорика Дънчила, „са изпратили съвместно писмо до френския президент Еманюел Макрон и германския канцлер Ангела Меркел с искане приемането на Сърбия в ЕС да бъде ускорено“. \r\nВучич посочи, че писмото озвучава убеждението на тези страни, че стабилността в региона ще бъде обезпечена по-добре с приемането на Сърбия в Съюза. Той отбеляза и факта, че, засега, писмото не е показано публично. \r\n***  Все повече хора в Германия са недоволни от функционирането на демокрацията: международно проучване за 2017 г.,  публикувано от социологическата агенция \"Пю\" във Вашингтон, показва, че 43% от анкетираните във ФРГ не са доволни от това как работи демокрацията. Това е увеличение от 17 процента в сравнение с предходната година, подчертават в редакцията на германския национален ежедневник  Die Welt . Мнозинството (56%) обаче все още изразява задоволство от състоянието на демокрацията във федералната република. \r\nНай-недоволни от начина, по който функционира демокрацията, са последователите на \"Алтернатива за Германия\" (69%). Сред респондентите, които не споделят идеите на дясната популистка партия, процентът е 37.  \r\nНедоволството сред привържениците на популистките партии е особено изразено и в други европейски страни. Проучването изследва 27 държави, 10 от които са европейски.  \r\nОказва се, че в шест страни от Стария континент сред мнозинството се шири недоволство от демокрацията. Това са Франция (51%), Унгария (53%), Обединеното кралство (55%), Италия (70%), Испания (81%) и Гърция (84%). С изключение на Германия, малка част от респондентите са недоволни в Швеция (30%), Нидерландия (34%) и Полша (44%). \r\nВ пет от тези десет европейски държави недоволството нараства значително спрямо предходната година, но никъде увеличаването му не е толкова голямо, колкото в Германия. Недоволството от 2017 г. до 2018 г. е намаляло само във Франция - с 14%.  \r\nУточнява се, че анкетите са проведени сред 30 133 души от 27 държави. Проучването е правено в периода между  14 май и 12 август 2018 година. \r\nНедоволството също се е увеличило в САЩ: 58% са недоволни от статута на демокрацията, в сравнение с 51% през 2016 г. \r\n***  Повече от 10 000 души са били евакуирани от домовете им в източната част на Канада през последните дни заради пролетните наводнения, предава  AFP . \r\nСъгласно разпространената информация, нивата на придошлите води са надминали рекордите, регистрирани през 2017 г. Властите предупредиха, че може да са необходими седмици, докато водите се отдръпнат.  \r\nСъобщава се, че най-силно засегнато е градче, разположено западно от Монреал. Близо шест хиляди живущи в него са били принудени да изоставят домовете си през почивните дни заради прииждащите води. Към настоящия момент регионалните власти увериха, че ситуацията се \"стабилизира\".", "date": "2019.04.30", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/30/2652374/burgas-s-poreditsa-ot-sabitiya-v-grada-shte-bade-otbelyazana-godishninata-ot-rozhdenieto-na-poetesata-petya-dubarova.html", "text": "В Бургас с поредица от събития ще бъде отбелязана годишнината от рождението на поетесата Петя Дубарова. Това съобщиха от пресцентъра на  Община Бургас . На 25 април тази година авторката на вечните стихове „Доброта“, „Пролет“ и „Посвещение“ щеше да навърши 57 години. На 3 май ще се проведе „Магията на Космоса“ – конкурс за най-добра рисунка и изложба на наградените творби. Организатори са Интеракт клуб Бургас – Пиргос към Ротари клуб и Къща музей „Петя Дубарова“. Мястото на провеждане е къщата музей „Петя Дубарова“ от 17.00 часа. На 10 май ще се състои тържество по връчване на наградите от Национален литературен конкурс „Петя Дубарова“ в Културен център „Морско казино“ от 18.00 часа в зала „Петя Дубарова“. Община Бургас реши 2019 година да бъде посветена на Петя Дубарова по повод навършването на 40 години от нейната кончина. Събитията са част от цялостната програма, с която се почита паметта и творчеството на поетесата.", "date": "2019.04.30", "title": "Бургас: С поредица от събития в града ще бъде отбелязана годишнината от рождението на поетесата Петя Дубарова"}
{"url": "http://www.focus-news.net/news/2019/04/30/2652366/burgas-obshtinskiyat-savet-prie-izgrazhdane-na-50-mesta-za-prestoy-i-parkirane-na-dvukolesni-patni-prevozni-sredstva-na-bul-demokratsiya.html", "text": "Общинският съвет прие изграждане на 50 места за престой и паркиране на двуколесни пътни превозни средства на бул. „Демокрация” от кръстовището с ул. „Рилска” до пешеходната пътека с ул. „Пейо Яворов”, предаде репортер на  Радио „Фокус“ – Бургас . Освен изграждането на местата за двуколесни превозни средства, които включват мотори, мотопеди и велосипеди от всякакъв вид, в посочения участък е предвидено и изграждането на осветление и видеонаблюдение за сигурността на гражданите. Необходимите средства за изграждането ще бъдат осигурени от бюджета на Община Бургас за 2019 година. Целта на внесеното предложение е стимулиране използването на двуколесни превозни средства за сметка на автомобилите, както и намаляване на автомобилния трафик, което ще доведе до улеснение на шофьорите, особено през летния сезон, когато трафикът е засилен. Според внеслите предложението това ще доведе и до по-малко замърсяване на околната среда в града, както и до по-бавно амортизиране на градските улици. \r\nМария ПОПЧЕВА", "date": "2019.04.30", "title": "Бургас: Общинският съвет прие изграждане на 50 места за престой и паркиране на двуколесни пътни превозни средства на бул. „Демокрация”"}
{"url": "http://www.focus-news.net/news/2019/04/30/2652376/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.04.30", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/04/30/2652379/sport-inter-iska-moys-kiyn-ot-yuventus-biankonerite-iskat-razmyana-za-mauro-ikardi.html", "text": "Интер са провели разговори с Ювентус за привличането на 19-годишния чернокож италианец Мойс Кийн и дори е станало дума за размяна с непокорния аржентинец Мауро Икарди, твърди Кориере дело спорт. Според изданието ръководителите на гранда от Милано вече са разговаряли с агента на Кийн Мино Райола. Договорът на нападателя изтича през лятото на следващата година и Интер обмислят варианта да го привлекат със свободен трансфер, но Ювентус иска да преподпише с него, за да се опита да го размени за Икарди.", "date": "2019.04.30", "title": "Спорт: Интер иска Мойс Кийн от Ювентус, бианконерите искат размяна за Мауро Икарди"}
{"url": "http://www.focus-news.net/news/2019/04/30/2652377/varna-apelativniyat-sad-ne-izmeni-merkite-za-neotklonenie-zadarzhane-pod-strazha-na-petimata-zadarzhani-pri-spetsaktsiya-za-razprostranenie-na-narkotitsi.html", "text": "Състав на Апелативния съд във Варна отказа да измени в по-леки мерките за неотклонение на петимата обвиняеми за държане с цел разпространение на иновативна и класическа дрога, като престъплението по член 354а, ал. 1 от НК е извършено в съучастие. Това съобщиха от пресцентъра на  Апелативна прокуратура – Варна . Днес, 30 април, съдът потвърди определенията на Варненския окръжен съд, с които бяха наложени най-тежките мерки за неотклонение – задържане под стража, на 40-годишния син Стоян Д., 54-годишния Кирил Д., 34-годишният Константин К. и 51-годишният Росен К. В съдебно заседание днес 63-годишният Руси Д., известен като Руси Полковника, се отказа от жалбата срещу ареста  си, като това се случи заради откритата допълнителна дрога в дома му.  \r\nКакто съобщи пресслужбата на Апелативната прокуратура във Варна, на 25 април тази година при повторно претърсване в къщата на Руси в местността Ракитника край Варна са били намерени и иззети над 200 грама кристали и над 150 пакетчета марихуана. Наркотиците били укрити в бидони, заровени в двора.  \r\nПетимата обвиняеми бяха установени по време на специализирана полицейска операция срещу наркоразпространението в морския град, проведена на 18 април. Тогава при претърсване на 11 адреса и автомобили и при лични обиски на обвиняемите бяха намерени и иззети над 350 грама марихуана, над 600 мл течност и над 44 грама кремообразна маса, съдържащи активното вещество тетрахидроканабинол, както и 3,27 грама амфетаминопроизводни. От дома на обвиняемия Руси Д. полицията иззе тогава марихуана, скрита около  колибата на кучето му. Според обясненията му тревата била за негова лична употреба.  \r\nЧаст от течния наркотик, известен като еликсир или масло от марихуана, е бил в спринцовки. 60 мл от течната дрога се добивала от 1 кг тревиста маса марихуана. Цената на една спринцовка се търгувала по 1500 лева на уличния пазар. Намерени са били и 75 000 лева в обвиняемите, които също са иззети. 50 000 лева в различна валута били съхранявани в банкова касета, другите - в каса в дома на Стоян и на тавана на къщата на баща му.  \r\nОпределенията на Апелативния съд, с които са били потвърдени актовете на първата съдебна инстанция, са окончателни и не подлежат на обжалване.", "date": "2019.04.30", "title": "Варна: Апелативният съд не измени мерките за неотклонение \"задържане под стража\" на петимата задържани при спецакция за разпространение на наркотици"}
{"url": "http://www.focus-news.net/news/2019/04/30/2652375/metodi-navushtanov-rk-traditsiya-panagyurishte-vav-festivala-zhivata-istoriya-pokazvame-mirniya-i-voenniya-zhivot-ot-vremeto-na-vtoroto-balgarsko-tsarstvo.html", "text": "Фестивалът „Живата история” в Панагюрище се провежда в рамките на честванията на 143-тата годишнина от Априлското въстание. Това каза за  Радио „Фокус“ – Пазарджик  Методи Навущанов, председател на Регионален клуб „Традиция“ в Панагюрище. Той обясни, че в него са предвидени различни дейности. „В раздел Средновековна България, показваме ежедневно болярско и царско облекло, стрелба с лък, средновековно училище, средновековна кухня, сечене на монети, средновековна фехтовка. Общо взето мирния и военния живот на Средновековна България от времето на Второто българско царство. Във всички тези дейности участват реконструктори от клубовете „Традиция” в Панагюрище, Шумен и Велико Търново“, каза също Навущанов. Той допълни, че на територията на Градския парк са показани и занаяти, демонстрирани са и различни военни униформи, въоръжение от периода XII – XIV век- времето на династията Асеневци. \r\nВаня НИКОЛОВА", "date": "2019.04.30", "title": "Методи Навущанов, РК „Традиция“ - Панагюрище: Във фестивала „Живата история“ показваме мирния и военния живот от времето на Второто българско царство"}
{"url": "http://www.focus-news.net/news/2019/04/30/2652380/burgas-s-bogata-programa-shte-bade-otbelyazan-praznikat-na-balgarovo-na-1-may.html", "text": "С богата програма ще бъде отбелязан празникът на Българово на 1 май. Началото на програмата ще бъде поставено в 09.00 часа с кулинарен базар. Това съобщиха от пресцентъра на  Община Бургас . В 10.00 започва ден на занаятите. Гостите на празника ще имат възможността да видят отблизо как са се изработвали в миналото някои от предметите, използвани в бита. Демонстрации ще има по следните занаяти: кошничарство – Станко Киров, грънчарство – Атанас Орлов, приложен текстил – Тотка Динева, стъклопис – Катерина Ганчева. От 18.00 часа оркестър „Веселие“ ще призове със своите музикални изпълнения жителите и гостите на града да се включат в празнично хоро, което ще се извие в центъра на Българово. На 2 май от 09.00 часа в църквата „Св. Атанасий“ ще бъде отслужена света Литургия, а от 12.00 в двора на храма ще бъде направен курбан за здраве и благополучие. Тържествата се организират от НЧ „Съгласие 1905“ и Кметство Българово.", "date": "2019.04.30", "title": "Бургас: С богата програма ще бъде отбелязан празникът на Българово на 1 май"}
{"url": "http://www.focus-news.net/news/2019/04/30/2652378/kmetat-na-sofiya-yordanka-fandakova-do-sredata-na-godinata-91-ot-avtobusite-shte-otgovaryat-na-nay-visokiya-ekologichen-klas.html", "text": "За по-малко от пет години реализирахме най-мащабната програма за смяна на автобусите. С тези, които ще пуснем до средата на годината ще имаме 91% подменени автобуси, отговарящи на най-високия екологичен клас в момента -  Euro 6. Това каза кметът на София Йорданка Фандъкова пред журналисти на пускането в експлоатация на нови 22 автобуси на природен газ, предаде репортер на  Агенция „Фокус“ . Фандъкова изтъкна, че 4% от тези автобуси са с нулеви емисии, което води до два пъти по-малко вредни емисии. „Това е резултат от много работа. Изисква се, разбира се, усилие и по привличане и намиране на средства и по провеждане на всички процедури“, каза кметът на София. „Автобусите са част от много важната програма за подобряване на атмосферния въздух в София от една страна, а от друга – за това градският транспорт да стане все по-привлекателен“, заяви Фандъкова. На въпрос дали доверието към ГЕРБ е сринато или не, тя коментира, че предстои това да се види на предстоящите избори. „Първо имаме едни избори, а след това още едни. За мен е важно през това време, работата за София да не спира, защото тя е важна за хората, а не за нас.  Мисля, че това сме показали, че правим през цялото време“, посочи столичният кмет.  \r\nТеодора ПАТРОНОВА", "date": "2019.04.30", "title": "Кметът на София Йорданка Фандъкова: До средата на годината 91% от автобусите ще отговарят на най-високия екологичен клас"}
{"url": "http://www.focus-news.net/news/2019/04/30/2652381/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalniya-stadion-vasil-levski.html", "text": "Въвежда се организация на движението за провеждане на футболна среща на националния стадион „Васил Левски”, съобщиха от пресцентъра на  Столична община . От 16.00 до 21.00 часа на днес се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”.  \r\nОт 18.00 часа на 30.04.2019 г. до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.04.30", "title": "София: Въвежда се организация на движението за провеждане на футболна среща на националния стадион „Васил Левски”"}
{"url": "http://www.focus-news.net/news/2019/04/30/2652385/blagoevgrad-gradushka-s-razmerite-na-grahovo-zarno-vali-v-grada.html", "text": "Градушка с размерите на грахово зърно вали в Благоевград, предаде репортер на  Радио „Фокус“ – Пирин . Превалява и проливен дъжд. Тъй като шахтите не успяват да поемат голямото количество вода на места се образуват големи локви. Пътните настилки са мокри и хлъзгави, затова шофьорите трябва да карат внимателно. \r\nЛивия НИНОВА", "date": "2019.04.30", "title": "Благоевград: Градушка с размерите на грахово зърно вали в града"}
{"url": "http://www.focus-news.net/news/2019/04/30/2652383/dobrich-zaradi-avariya-e-spryano-vodopodavaneto-v-zhilishtnite-kvartali-balik-druzhba-stroiteliglika-i-hristo-botev-v-grada.html", "text": "Авария е причината за спиране на водоподаването в жилищните квартали „Балик“, „Дружба“ 1, 2, 3, 4, „Строител“, „Иглика“ и „Христо Ботев“ по информация на ВиК-Добрич, предаде кореспондентът на  Радио „Фокус” – Варна . Аварията е в района на ж.к. „Дружба“ бл. 63. В Добрич аварии се отстраняват и в района на „Лозята“ до Орбита, - ул. „Иван Кършовски“. Поради присъединяване към нов водопровод се спира водата в кв. „Рилци“. В областта аварии по водопреносната мрежа се отстраняват в Район Добрич-селска - с. Дончево, не работи – Помпена станция – Дуранкулак, в Район Балчик - по ул. „Пенчо Славейков“ в морския град, в Район Каварна - с. Поручик Чунчево, в Район Тервел - с. Градница, и в Район Генерал Тошево – по ул. „Патриарх Евтимий“ в град Генерал Тошево. Без водоподаване са абонатите в кв. „Пастир“, с. Конаре и с. Кардам. \r\n Жулиета НИКОЛОВА", "date": "2019.04.30", "title": "Добрич: Заради авария е спряно водоподаването в жилищните квартали „Балик“, „Дружба“, „Строител“,“Иглика“ и „Христо Ботев“ в града"}
{"url": "http://www.focus-news.net/news/2019/04/30/2652386/pravitelstvoto-prie-strategiya-za-tsifrovizatsiya-na-zemedelieto-i-selskite-rayoni-na-balgariya.html", "text": "Правителството прие Стратегия за цифровизация на земеделието и селските райони на България. Това съобщиха от  правителствената информационна служба . Документът е един от инструментите, който ще повиши производството и качеството на българската продукция. Той е част от пакета важни документи, свързани с Общата селскостопанска политика (ОСП) след 2020 г. и подготовката на стратегическите планове. Основната цел е да се постигне по-добра конкурентоспособност в земеделието и увеличаване на доходите на хората в сектора. \r\nПосредством цифровите технологии и датчици за влага в почвата би могъл да се намали значително разходът на воден ресурс. Датчици биха могли и да откриват навреме заболявания по животните и да ги предотвратяват. Данните за предишни добиви могат да помогнат на земеделските стопани да планират и прогнозират бъдещите добиви от посевите, както и стойността на земята си. Стратегията за цифровизация на земеделието ще допринесе и за опазването на околната среда и климата.", "date": "2019.04.30", "title": "Правителството прие Стратегия за цифровизация на земеделието и селските райони на България"}
{"url": "http://www.focus-news.net/news/2019/04/30/2652388/ministerski-savet-odobri-balgarskata-pozitsiya-za-predstoyashtoto-neformalno-zasedanie-na-saveta-na-es-po-konkurentosposobnost.html", "text": "Правителството одобри позицията на България за неформалното заседание нa Съвета на Европейския съюз по конкурентоспособност - вътрешен пазар и индустрия, което ще се проведе на 2 и 3 май в Букурещ, Румъния. Това съобщиха от  правителствената информационна служба . В програмата са предвидени две дискусии по темите: „Предприемачество, МСП, стартиращи и разрастващи се предприятия - техният принос за конкурентоспособността на ЕС“ и „Единен пазар - интегриран подход в подкрепа на индустрията и за по-добро прилагане и изпълнение на правилата на единния пазар“.  \r\nПравителството одобри също резултатите от българското участие в неформалното заседание на Съвета на Европейския съюз по икономически и финансови въпроси (ЕКОФИН), което се проведе на 5 и 6 април в Букурещ. На срещата министрите дискутираха приоритетите на следващия институционален цикъл, чрез които да се гарантира приобщаващ растеж и сближаване в рамките на ЕС, напредъка в изграждането на Съюза на капиталовите пазари и необходимостта от обща и цялостна визия за данъчните политики на държавите членки през XXI век. Във връзка със значителното увеличаване на мобилността на работната сила ЕКОФИН обсъди предизвикателствата от този процес за отделните държави, оценявайки ефекта върху публичните финанси.  \r\nНеформалното заседание проведоха и министрите по заетостта и социалната политика на Европейския съюз на 10 и 11 април в Букурещ. В рамките на проведените обсъждания държавите-членки подкрепиха приемането на нова Стратегия на ЕС за равенство между половете след 2020 г. \r\nНа 11 и 12 април в Букурещ се проведе неформална среща на Съвета по общи въпроси на ЕС във формат „Кохезионна политика“. Държавите-членки обсъдиха предстоящото програмиране на фондовете за програмен период 2021-2027 г. от гледна точка на предложенията на Европейската комисия за следващи регламенти. По време на дебата, Румънското председателство потвърди ангажимента си за постигане на максимален напредък в преговорите по т.нар. „кохезионен пакет“.", "date": "2019.04.30", "title": "Министерски съвет одобри българската позиция за предстоящото неформално заседание на Съвета на ЕС по конкурентоспособност"}
{"url": "http://www.focus-news.net/news/2019/04/30/2652390/pravitelstvoto-se-razporedi-s-imoti.html", "text": "Правителството се разпореди с имоти. Това съобщиха от  правителствената информационна служба . Министерският съвет даде съгласието си „Български пощи“ ЕАД да продадат своя дял от недвижим имот чрез пряко договаряне. Съсобственикът на имота, който се намира в село Света Петка, община Велинград, е изразил писмено съгласие да изкупи дела на дружеството. Имотът с площ от 89 кв. м. не е необходим за дейността на „Български пощи“ ЕАД, а поддръжката му е свързана с неоправдани разходи. Продажбата ще се извърши по цена, не по-ниска от определената от независим оценител.  \r\nНа търг с тайно наддаване ще бъде търсен купувач на два гаража в Твърдица и Нова Загора, както и на апартамент в Балчик с площ от 55 кв. м. Имотите са също на „Български пощи“ ЕАД и не се използват от дружеството. \r\nДружеството ще продаде чрез търг с тайно наддаване и три имота в село Марково, област Пловдив. Общата площ на сградите е 559 кв.м. \r\nСъгласно друго правителствено решение статутът на поземлен имот в с. Триград, управляван от Министерството на вътрешните работи, се променя от публична на частна държавна собственост. Имотът, разположен в м. „Шабаница“, е с отпаднала необходимост за регионална дирекция „Гранична полиция“ в Смолян към Министерството па вътрешните работи и не се ползва от ведомството. Промяната на статута на терена ще даде възможност за предприемане на разпоредителни действия с него.", "date": "2019.04.30", "title": "Правителството се разпореди с имоти"}
{"url": "http://www.focus-news.net/news/2019/04/30/2652389/predsedatelyat-na-parlamentarnata-komisiya-po-kulturata-i-mediite-vezhdi-rashidov-shte-prisastva-na-parvoto-slovo-na-papa-frantsisk-v-sofiya.html", "text": "Председателят на парламентарната Комисия по културата и медиите Вежди Рашидов прие поканата и ще присъства на 5 май 2019 г. на първото слово на папа Франциск в София. Това съобщиха от  Комисията по културата и медиите . Часове след пристигането си в България Светият отец ще говори на площад „Атанас Буров“ в центъра на столицата пред представители на държавните власти, на дипломатическия корпус и на гражданското общество. \r\nВежди Рашидов е бил на аудиенция при папа Франциск през май 2015 година. \r\nПървото си  голямо международно признание като творец Вежди Рашидов получава от Ватикана през 1981 година за участието си в престижен международен конкурс в Равена, посветен на трилогията на Данте.  Тогава той печели Голямата награда - Златен медал на Ватикана на името на Данте Алигиери, с творбата си „Вратата на Чистилището“. Високото отличие му е връчено лично от папа Йоан Павел II. В музейния фонд на Ватикана има още една творба на Рашидов – маската на Бетовен. Тя беше подарена на папа Бенедикт ХVI от българската делегация по време на аудиенцията през май 2010 г.", "date": "2019.04.30", "title": "Председателят на парламентарната Комисия по културата и медиите Вежди Рашидов ще присъства на първото слово на папа Франциск в София"}
{"url": "http://www.focus-news.net/news/2019/04/30/2652392/evropeyski-izbori-2019-g-narodnite-predstaviteli-ot-vmro-se-sreshtnaha-s-premiera-boyko-borisov-za-problemite-s-bitovata-prestapnost-i-agresiyata-sreshtu-sluzhitelite-na-reda.html", "text": "В Министерски съвет се състоя среща с народните представители от ВМРО във връзка с зачестилите случаи на циганска агресия срещу служители на МВР и Министерство на отбраната. На срещата присъстваха Ангел Джамбазки, Александър Сиди, доц. д-р Милен Михов, Юлиан Ангелов, Красимир Богданов, Атанас Стоянов, както и заместник-министърът на правосъдието от квотата на ВМРО проф. Николай Проданов. Това съобщиха от пресцентъра на  ВМРО . Припомняме, че вчера след поредното циганско меле в Куклен, при което пострадаха двама полицаи и беше счупена патрулна кола, ние -Патриотите от ВМРО, отново поискахме спешното приемане на Концепцията срещу циганизацията, предложена от заместник министър-председателя по обществен ред и сигурност, министър на отбраната и лидер на ВМРО - БНД Красимир Каракачанов. Отново поискахме служителите на реда да получат неприкосновеност и настояхме внесените в НС законопроекти за неизбежната отбрана, а именно отпадането на бързото производство за тежки престъпления, отпадането на „споразуменията“ с Прокуратурата и повишаване на наказанията за маловажни кражби да бъдат придвижени и гласувани в спешен порядък. Бяха обсъдени проектите за модернизация на армията. Всички тези теми бяха подробно представени и обсъдени с министър–председателя Бойко Борисов.", "date": "2019.04.30", "title": "Европейски избори 2019 г.: Народните представители от ВМРО се срещнаха с премиера Бойко Борисов за проблемите с битовата престъпност и агресията срещу служителите на реда"}
{"url": "http://www.focus-news.net/news/2019/04/30/2652393/sazdava-se-novo-naseleno-myasto-na-teritoriyata-na-obshtina-peshtera.html", "text": "С решение на Министерския съвет се създава ново населено място - село, на територията на община Пещера, област Пазарджик. Това съобщиха от  правителствената информационна служба . То е в границите на съществуващото селищно образувание с местно значение - летовище „Свети Константин“. \r\nОбластният управител на област Пазарджик е внесъл в Министерския съвет мотивирано предложение за създаване на новото населено място след разглеждане и преценка на основанията, изложени в искането от кмета на общината и решението на общинския съвет на община Пещера. Предложено е новото населено място да се наименува „Свети Константин“ с указ на президента на Република България. Със създаването му общият брой на селата в страната ще стане 5000. \r\nАдминистративно-териториалната промяна се извършва съгласно условията и реда за създаване на ново населено място, предвидени в Закона за административно-териториалното устройство на Република България. Установено е трайно заселване на население в съществуващото селищно образувание, чиято територия е определена с устройствен план, наличие на постоянно живеещо население и социална и инженерна инфраструктура.", "date": "2019.04.30", "title": "Създава се ново населено място на територията на община Пещера"}
{"url": "http://www.focus-news.net/news/2019/04/30/2652394/pravitelstvoto-odobri-balgarskata-pozitsiya-za-neformalnata-sreshta-na-darzhavnite-i-pravitelstvenite-rakovoditeli-na-es-v-sibiu.html", "text": "Правителството одобри българската позиция за неформалната среща на държавните и правителствените ръководители на ЕС в Сибиу. Това съобщиха от  правителствената информационна служба . България се обявява за по-силна, просперираща и обединена Европа, както и за недопускане на Европа „на две скорости“. Това е част от българската позиция за участие в неформалната среща на държавните и правителствените ръководители на ЕС в Сибиу, Румъния, на 9 май, одобрена днес от Министерския съвет. \r\nОчаква се на срещата да бъде приета декларация с програмна визия за бъдещето на ЕС. Документът ще представлява своеобразно „ново представяне“ на целите и задачите на ЕС, които следва да залегнат в Стратегическия дневен ред на ЕС за периода 2019 -2024 г. Новият Стратегически дневен ред на ЕС ще гарантира устойчивостта и просперитета на ЕС при запазване на единството на държавите- членки и при прилагане на принципите на солидарността. \r\nПостигането на икономическо и социално сближаване между държавите-членки, включително укрепването и модернизирането на европейския социален модел, остават ключова цел на ЕС в условията на глобализация.", "date": "2019.04.30", "title": "Правителството одобри българската позиция за неформалната среща на държавните и правителствените ръководители на ЕС в Сибиу"}
{"url": "http://www.focus-news.net/news/2019/04/30/2652387/evropeyski-izbori-2019-g-angel-dzhambazki-vmro-bnd-balgarskite-politsai-zasluzhavat-vazmozhno-nay-dobroto-obuchenie-i-ekipirovka.html", "text": "Българските полицаи заслужават възможно най-доброто обучение и екипировка. Това каза водачът на листата на ВМРО – БНД Ангел Джамбазки по време на среща с представители на най-големия синдикат на служителите в МВР във връзка с циганската агресия, предаде репортер на  Агенция „Фокус“ . „В годините на Прехода и униформите и екипировката бяха системно подценявани. Нашето убеждение е, че българското общество има нужда от уважавана, подготвена полиция, която да бъде способна, да налага ред на цялата територия на страната“, заяви той. Според него това е необходимо особено в последните години, когато зачестяват нападенията на полицейски служители. „Само за последните два дни имаме две нападения над полицейски служители и то извършени от членове на маргинализирани общности“, посочи Джамбазки. Той подчерта, че ВМРО – БНД категорично осъжда всяко посегателство над униформени български служители. \r\nДеница КИТАНОВА", "date": "2019.04.30", "title": "Европейски избори 2019 г.: Ангел Джамбазки, ВМРО – БНД: Българските полицаи заслужават възможно най-доброто обучение и екипировка"}
{"url": "http://www.focus-news.net/news/2019/04/30/2652395/evropeyski-izbori-2019-g-andrey-novakov-pred-transportniya-bransh-v-pernik-ako-polucha-doverieto-na-horata-balgarskiyat-transporten-bransh-shte-ima-ofis-v-ep.html", "text": "Ако получа доверието на хората, българският транспортен бранш ще има офис в ЕП. Това заяви кандидатът за член на Европейския парламент от листата на ГЕРБ и СДС Андрей Новаков на среща с превозвачите в Перник, съобщиха от пресцентъра на  ПП ГЕРБ . На нея присъстваха кметът на Община Перник Вяра Церовска, народният представител д-р Александър Александров и областният управител Ирена Соколова. \r\n\"За мен е важно България да има представител в Комисията по транспорт. По този начин ще бъдем сигурни, че интересите на страната ще бъдат защитени“, заяви Андрей Новаков и допълни, че работата на международните шофьори е да бъдат командировани, а не да стоят в държавите си“, посочи той. Новаков коментира пакета „Мобилност“, който държа в напрежение българските фирми, които работят в този сектор и нашите евродепутати до последния ден на Европейския парламент, когато стана ясно, че окончателно решение ще бъде взето от следващия парламент. Той не скри разочарованието си, че двегодишният труд се е провалил само с два гласа. „За съжаление, Пакетът щеше да е останал в миналото, ако всички български евродепутати бяха дошли на работа. Преговорите ще продължат през есента. Ще се търси решение в следващия Европарламент“, категоричен беше той. \r\nНоваков посочи също, че митът, че след 2020 година финансирането за страната ни ще спре, се оказа лъжа. „Напротив! Селските райони ще получат по-голямо финансиране, сравнение с предходния Програмен период, на фона на намалените субсидии за голяма част от останалите страни-членки. Обезлюдените райони ще получат специално третиране“, обясни кандидатът на ГЕРБ за евродепутат. \r\nКметът на Перник Вяра Церовска приветства Андрей Новаков за неговата активност и работа през 5-те години в ЕП. Тя изрази своята увереност, че най-младият български евродепутат ще остане верен на своите принципи и ще защитава интересите на страна ни и на българските превозвачи. „Андрей Новаков беше този, който утвърди 18 милиарда лева за България в следващия програмен период от европейските средства. Това е най-високият бюджет от присъединяването ни към ЕС. По този начин общото увеличението се равнява на 3.4 млрд. лв.“, подчерта градоначалникът. От своя страна представителите на местния транспортен бранш заявиха  \r\nсвоята подкрепа за Андрей Новаков , който през цялото време стоеше редом до тях и отстояваше техните интереси.", "date": "2019.04.30", "title": "Европейски избори 2019 г.: Андрей Новаков пред транспортния бранш в Перник: Ако получа доверието на хората, българският транспортен бранш ще има офис в ЕП"}
{"url": "http://www.focus-news.net/news/2019/04/30/2652396/prekratyavat-se-kontsesionnite-dogovori-za-nahodishtata-kanarata-kobilino-i-kirchevo.html", "text": "Поради неизпълнение на основни договорни задължения от концесионерите, едностранно се прекратяват договорът за добив на пясъци и чакъли от от находище „Канарата“, договорът за добив на гнайси от находище „Кобилино“, участък „Нивата“, както и договорът за добив на скалнооблицовъчни материали от находище „Кирчево“. Това реши Министерският съвет на днешното си заседание, съобщиха от  правителствената информационна служба .  \r\nНаходище „Канарата“ се намира на територията на община Баните, област Смолян. Концесионният договор е сключен на 12 април 2005 г. с дружество „Кандурови“ ООД, с. Баните. Концесионерът не е заплатил концесионно възнаграждение, липсват предоставен геоложки отчет, както и банкова гаранция за изпълнението на паричните задължения по концесионния договор. \r\nНаходище „Кобилино“, участък „Нивата“, се намира на територията на община Ивайловград, област Хасково. През декември 2012 г. за него е сключен 35-годишен концесионен договор с „Риолит“ ЕООД, гр. Крумовград. Мярката за прекратяване на договора се налага поради неизпълнение от страна на концесионера на основни парични и непарични задължения - не е предоставена банкова гаранция, обезпечаваща изпълнението на всички задължения по концесионния договор; липсват и цялостни работни проекти за добив и първична преработка на подземните богатства, както и за ликвидация или консервация на миннодобивния обект и за рекултивация на засегнатите земи. „Риолит“ ЕООД дължи и концесионни плащания. При проявен инвеститорски интерес за добив, за находището ще бъде обявена нова процедура за предоставяне на концесия.  \r\nНаходище „Кирчево“ се намира на територията на община Угърчин, област Ловеч. Концесионният договор е сключен на 16 август 2007 г. с дружество „Седимент приват“ АД, гр. София. Концесионерът не е заплатил дължимото концесионно възнаграждение и не е предоставил банкови гаранции, обезпечаващи изпълнението на паричните задължения и на задълженията, свързани с опазване и възстановяване на околната среда. Не са представени и годишни работни проекти.", "date": "2019.04.30", "title": "Прекратяват се концесионните договори за находищата „Канарата“, „Кобилино“ и „Кирчево“"}
{"url": "http://www.focus-news.net/news/2019/04/30/2652384/evropeyski-izbori-2019-g-valentin-popov-sfsmvr-neobhodima-e-programa-za-minimalni-standarti-za-uniformenoto-obleklo-oborudvaneto-i-obuchenieto-na-politsaite.html", "text": "Необходима е програма за минимални стандарти за униформеното облекло, оборудването и обучението на полицаите. Това каза от председателят на СФСМВР Валентин Попов по време на среща с представители на ВМРО – БНД,  предаде репортер на  Агенция „Фокус“ . „Поканата, която отправихме към ВМРО- БНД всъщност е повече или по-малко рутинна. Такава, ако не с едно към едно същия текст, с много близък, сме отправили към всички политически сили, чиито представители ще се кандидатират за изборите за представители в ЕП. Не го правим за пръв път“, коментира Попов. По думите му сега СФСМВР има малко по-конкретен повод да иска да разговаря с хората, които евентуално ще представляват България в ЕП. „Става дума за една инициатива на Европейския полицейски съюз, чийто член е нашата федерация. С две думи се отнася до стартиране на една сериозна програма, която да доведе до въвеждане на минимални европейски стандарти по отношение на униформено облекло, оборудване, и обучение на полицейските служители в държавите от ЕС“, обясни той. „Основният ни мотив в това отношение е идеята, че европейският гражданин би трябвало да се чувства еднакво сигурен и да комуникира еднакво добре с органите за сигурност и обществен ред, независимо в коя държава от Съюза се намира. Това е малко трудно да се постигне при различни нива на обучение, оборудване на полицейските служители. На тази база смятаме, че е необходима разработването на програма, която в средносрочна перспектива да се превърне в регламент на ЕС“, заяви Валентин Попов. Той отчете, че с водача на листата на ВМРО – БНД Ангел Джамбазки и с негови колеги контактува по този въпрос не от вчера. „Това, за което говоря като инициатива и като програма беше поставено по време на сегашния мандат в ЕП“, каза още Попов. \r\nДеница КИТАНОВА", "date": "2019.04.30", "title": "Европейски избори 2019 г.: Валентин Попов, СФСМВР: Необходима е програма за минимални стандарти за униформеното облекло, оборудването и обучението на полицаите"}
{"url": "http://www.focus-news.net/news/2019/04/30/2652382/dimitar-nikolov-kmet-na-burgas-nadyavam-se-skoro-da-zapochne-moderniziraneto-na-ribarskiya-pristan-v-mestnostta-ribarsko-pristanishte.html", "text": "Надявам се скоро да започне модернизирането на рибарския пристан в местността Рибарско пристанище. Това каза пред журналисти по време на редовното заседание на Общински съвет – Бургас кметът Димитър Николов, предаде репортер на  Радио „Фокус“ – Бургас . Според Николов предвиденият пристан ще даде възможност на рибарите, които не могат да ползват каналите за домуване на своите лодки, да могат да акостират там, за да бъдат защитени от лошите метеорологични условия. „Ще бъде изграден и хелинг, който ще подобри поддържането на лодките чрез ремонти. Надявам се, съвместно с Изпълнителната агенция за рибарство и аквакултури да можем да осигурим и изграждането на неин офис на мястото“, отбеляза кметът Николов. Според него рибарството, заедно с търговията, са най-старите поминъци региона, но с урбанизирането старият автентичен поминък на рибарството е затихнал. „Искаме за настоящето и бъдещото поколение да създадем малък етнографски туристически комплекс, където възрастни рибари да показват на учениците и децата как се плетат рибарски мрежи, както и какви са различните приьоми и похвати за улов и съхранение на риба. Надявам се, че това ще бъде едно място за приятно прекарване на свободното време“, каза още кметът Николов. По думите му начинът на експлоатация на предвидения комплекс, най-вероятно ще бъде дискутиран на следващото редовно заседание на Общински съвет. „Нашето виждане е това да се случи в партньорство с рибарските сдружения. А и самата идея възникна с тяхна помощ, така че се надявам да се реализира“, допълни кметът Димитър Николов. \r\nМария ПОПЧЕВА", "date": "2019.04.30", "title": "Димитър Николов, кмет на Бургас: Надявам се скоро да започне модернизирането на рибарския пристан в местността Рибарско пристанище"}
{"url": "http://www.focus-news.net/news/2019/04/30/2652400/namalyava-se-administrativnata-tezhest-pri-kandidatstvane-za-semeyni-pomoshti-za-detsa.html", "text": "При кандидатстване за семейни помощи за деца родителите ще представят по-малко документи. Това е заложено в одобрените от правителството промени в Правилника за прилагане на Закона за семейни помощи за деца, съобщиха от  правителствената информационна служба . Приетите промени предвиждат при отпускане на месечни помощи за отглеждане на дете до завършване на средно образование, но не повече от 20-годишна възраст, да не се изисква служебна бележка за извършени имунизации и профилактични прегледи, ако Агенцията за социално подпомагане може да провери необходимата информация по служебен път. Същото ще важи и при кандидатстване за месечни помощи за отглеждане на дете до навършване на една година и за месечни помощи за дете без право на наследствена пенсия от починал родител. \r\nПри отпускане на помощи за дете с трайни увреждания отпада представянето на експертно решение на ТЕЛК и HEJIK. Това ще се налага само когато тази информация не може да бъде получена по служебен път.  \r\nПри кандидатстване за отпускане на еднократна помощ за отглеждане на дете от майка (осиновителка) студентка, учаща в редовна форма на обучение, отпада необходимостта от представяне на уверение от висшето училище, че лицето е записано като редовен студент към датата на раждане на детето, когато това обстоятелство може да бъде проверено по служебен път.", "date": "2019.04.30", "title": "Намалява се административната тежест при кандидатстване за семейни помощи за деца"}
{"url": "http://www.focus-news.net/news/2019/04/30/2652398/ministerskiyat-savet-osiguri-darzhavna-garantsiya-za-organizirane-na-izlozhba-v-natsionalnata-galeriya.html", "text": "Министерският съвет прие Решение за осигуряване на държавна гаранция за временна експозиция, представяща движими културни ценности от колекцията на Ермитажа, организирана от Националната галерия, като част от официалната програма на Дните на Ермитажа в София (27 и 28 май). Това съобщиха от  правителствената информационна служба . През периода 24 май - 30 юни в Националната галерия ще бъде представена изложба, която ще включва меча на хан Кубрат, свързаните с него артефакти и други движими културни ценности от фонда (колекция) на Ермитажа, Санкт Петербург, Русия. \r\nВ съответствие със застрахователната стойност на експонатите, е необходимо да бъде осигурена държавна гаранция за временни експозиции в страната в размер на 50 000 лв., като сумата ще бъде блокирана за периода на транспортиране, организиране и експониране на изложбата през 2019 г. \r\nПредставянето на изложбата ще допринесе за популяризиране на уникалните предмети, които са част от съкровището от Малая Перешчепина, едно от най-значимите български съкровища открито на територия извън съвременните български земи. \r\nОсигуряването на държавна гаранция на експонатите е общоприета европейска практика, която позволява реално да се намалят разходите за организиране на изложби, стимулира двустранното сътрудничество между музеите и мобилността на колекциите.", "date": "2019.04.30", "title": "Министерският съвет осигури държавна гаранция за организиране на изложба в Националната галерия"}
{"url": "http://www.focus-news.net/news/2019/04/30/2652401/haskovo-v-grada-shte-se-sastoi-tarzhestveno-chestvane-na-denya-na-hrabrostta-i-balgarskata-armiya-na-6-may.html", "text": "Община Хасково и Военно формирование 52740 организират тържествено честване на Деня на храбростта и празника на Българската армия, което ще се състои на 6 май 2019 г. от 11.00 часа. Това съобщиха от пресцентъра на  Общината . Празникът ще започне с ритуал по поднасяне на венци и цветя пред паметника на Незнайния воин на площад \"Свобода\".  \r\nВ концертната програма ще участват: Духов оркестър при Община Хасково с диригент Недялка Ангелова, Народен оркестър при Община Хасково с диригент Димчо Йорданов, Представителен танцов ансамбъл „Златна Тракия“ с художествен ръководител Златка Тимонова. Поканени са всички граждани, политически партии и обществени организации.", "date": "2019.04.30", "title": "Хасково: В града ще се състои тържествено честване на Деня на храбростта и Българската армия на 6 май"}
{"url": "http://www.focus-news.net/news/2019/04/30/2652404/dobrich-214-maloletni-i-nepalnoletni-se-vodyat-na-otchet-v-detskite-pedagogicheski-stai-v-oblastta-prez-2018-g.html", "text": "214 малолетни и непълнолетни лица се водят на отчет в детските педагогически стаи в област Добрич през миналата година лица за извършени от тях противообществени прояви и престъпления. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондент на  Радио „Фокус” – Варна . Отчетената бройка е с 16.1% по-малко в сравнение с 2017 г. (255 лица). Основните характеристики на водените на отчет в ДПС лица са: непълнолетни (14 - 17 г.) - 86.4%, малолетни (8 - 13 г.) - 13.6%, момчета - 176 (82.2%), учащи - 151 лица (70.6%). В криминогенна среда според статистиката живеят 158 малолетни и непълнолетни или това е 73.8%. С най-голям процент са водените на отчет малолетни и непълнолетни лица за непристойно или хулиганско поведение на обществено място, следват деца и младежи с прояви на насилие и агресия и лица, участвали в повреждане на обществена или частна собственост. Последни са лица с бягство от дома (от вкъщи), от специализирана институция или от социална услуга от резидентен тип.  \r\nПрез 2018 г. броят на малолетните и непълнолетните лица, извършители на престъпления е 80 и в сравнение с 2017 г. се отчита намаление с 14%. Кражбите на имущество са най-разпространените престъпления, извършвани от малолетните и непълнолетните. Извършители на кражби са 40 лица или 50% от всички лица, водени на отчет в детските педагогически стаи за извършени престъпления. Най-висок е делът на извършителите на домови кражби – 30%. 13 деца (16.3%) са регистрирани за „унищожаване и повреждане на имущество“.  \r\nПрез 2018 г. пострадали от престъпления в област Добрич са 33 деца, от които 18 или 54.5%, са момичета. Малолетни са 10 лица (30.3%), а непълнолетни – 23 (69.7%). Най-голям е броят и относителният дял на малолетните и непълнолетните, пострадали от нанесени телесни повреди - 11 лица (33.3%), следват пострадалите от кражби на имущество - 7 лица (21.2%). \r\nЖулиета НИКОЛОВА", "date": "2019.04.30", "title": "Добрич: 214 малолетни и непълнолетни се водят на отчет в детските педагогически стаи в областта през 2018 г."}
{"url": "http://www.focus-news.net/news/2019/04/30/2652403/pravitelstvoto-prie-promeni-v-naredbata-za-otpuskane-i-izplashtane-na-parichnite-obezshteteniya-za-bezrabotitsa.html", "text": "Правителството одобри промени в Наредбата за отпускане и изплащане на паричните обезщетения за безработица, с които разпоредбите ѝ се привеждат в съответствие с измененията в Кодекса за социално осигуряване, в сила от 1 януари 2019 г, Административнопроцесуалния кодекс, Закона за електронното управление и Закона за платежните услуги и платежни системи. Това съобщиха от  правителствената информационна служба . С измененията се гарантира непротиворечиво тълкуване на разпоредбите, свързани с преценката на правото на парично обезщетение за безработица на лица, работили в чужда държава. Предвижда се при определяне на правото на обезщетение за безработица да се зачита осигурителен стаж, придобит по международни договори, по които България е страна, както и по законодателство на друга държава-членка на ЕС по силата на европейските регламенти за координация на системите за социална сигурност. \r\nСъгласно промените, гражданите ще могат да подават заявленията за отпускане на парични обезщетения и приложения към тях по електронен път, по реда на Закона за електронното управление. По този начин се ограничава административната тежест и се подобрява административното обслужване на гражданите.", "date": "2019.04.30", "title": "Правителството прие промени в Наредбата за отпускане и изплащане на паричните обезщетения за безработица"}
{"url": "http://www.focus-news.net/news/2019/04/30/2652397/burgas-obshtinskiyat-savet-prie-izrabotvaneto-na-plan-za-trase-na-nova-patna-vrazka-na-zhk-meden-rudnik.html", "text": "Общинският съвет прие изработването на план за трасе на нова пътна връзка на ж.к. „Меден рудник“, предаде репортер на  Радио „Фокус“ – Бургас . Съветът одобри задание за изготвяне на прединвестиционни проучвания за избор на трасе от пътна връзка по плана ж.к. „Меден Рудник“ до републикански път I-9 „Дуранкулак – Бургас – ГКПП Малко Търново“. За тези проучвания общинският съвет прие да бъдат осигурени средства в размер на 50 000 лева. „Фокус“ припомня , че транспортното обслужване на най-големия жилищен комплекс в Бургас се осъществява основно по бул. „Захарий Стоянов“, който в момента се ремонтира и това допълнително затруднява движението по него. Алтернативното трасе е сложно, но възможно за изпълнение. Община Бургас вече идентифицира неговото начало и край. Най-трудна е средната част, именно затова за нужни спешните прединвестиционни проучвания. Началната и финалната точка на предвиденото ново трасе ще са две кръстовища, като тепърва ще се реши от какъв вид е най-подходящо да бъдат те. Първото е ситуирано в района на продължението на ул. „Александър Георгиев Коджакафалията“ след „Битака“ и преди Пречиствателната станция на „Меден рудник“. Второто кръстовище е предвидено при връзката на потенциалното трасе с републикански път I-9 – по пътя към Созопол, малко преди бензиностанция „Лукойл“. За да се осъществи връзката между двете кръстовища, ще се наложи преминаването през водни площи. \r\nМария ПОПЧЕВА", "date": "2019.04.30", "title": "Бургас: Общинският съвет прие изработването на план за трасе на нова пътна връзка на ж.к. „Меден рудник“"}
{"url": "http://www.focus-news.net/news/2019/04/30/2652391/reuters-leybaristkata-partiya-se-sabira-za-da-reshi-dali-da-iska-vtori-referendum-za-brekzit.html", "text": "Британската опозиционна Лейбъристка партия се събира на заседание във вторник, за да определи позицията си, дали да иска втори референдум за Брекзит като част от кампанията си за изборите за Европейски парламент през месец май, предава  Reuters . \r\nДокато излизането на Великобритания от ЕС е пълно с неизвестности, лидерът на Лейбъристите Джереми Корбин е под натиск от много депутати и партийни членове да подкрепи провеждането на втори референдум или вот за потвърждение на евентуална сделка за Брекзит. \r\nЗасега от партията стоят на позиция, че ще подкрепят подобен вот само, за да предотвратят Брекзит без сделка. \r\nИзточник от партията е съобщил пред „Ройтерс“, че на срещата на Националния изпълнителен комитет на Лейбъристката партия във вторник едва ли ще има промяна на сегашната позиция. \r\nТова може допълнително да вбеси депутатите от фракцията, включително заместник-председателя Том Уотсън, който настоява за втори референдум, разрив, който предизвика отцепването на осем лейбъристки политици, сформирали нова партия, наречена Change UK. \r\nБлизо три години след като избирателите подкрепиха излизането от ЕС с 52 на 48 процента, основните партии, като голяма част от страната, са дълбоко разделени по отношение на Брекзит, правейки неясно кога и дори дали Великобритания ще напусне блока. \r\nПревод и редакция:", "date": "2019.04.30", "title": "Reuters: Лейбъристката партия се събира, за да реши дали да иска втори референдум за Брекзит"}
{"url": "http://www.focus-news.net/news/2019/04/30/2652399/evropeyski-izbori-2019-g-bsp-shte-otkrie-kampaniyata-si-za-evroizborite-s-parvomayski-miting-shestvie.html", "text": "На 1 май в 11:00 часа на пл. „Св. Александър Невски“, в София,  Българската социалистическа партия ще даде началото на своя митинг-шествие по случай Деня на труда и международната работническа солидарност, с който \"БСП за България\" ще открие и предизборната си кампания за предстоящите евроизбори. Това съобщиха от пресцентъра на  партията . Шествието ще премине по ул. „Г. С. Раковски”, бул. „Княз Ал. Дондуков” и ще завърши на  пл. „Независимост”.  \r\nСлед обръщенията по случай Международния ден на труда, на пл. Атанас Буров, между БНБ и фонтана пред Археологическия музей, ще се отбележи и празникът на в. „Дума“, левия печат и свободните медии. Присъстващите ще могат да чуят изпълненията на Николина Чакърдъкова и група „Тоника СВ”.", "date": "2019.04.30", "title": "Европейски избори 2019 г.: БСП ще открие кампанията си за евроизборите с Първомайски митинг-шествие"}
{"url": "http://www.focus-news.net/news/2019/04/30/2652405/s-28-mln-lv-shte-badat-finansirani-natsionalnite-nauchni-programi-petar-beron-i-nie-i-vihren.html", "text": "Министерският съвет одобри разходи в размер на 2 800 000 лв. за 2019 г. за финансиране на дейностите по изпълнението на Националната научна програма „Петър Берон. Наука и иновации с Европа“ (Петър Берон и НИЕ) и Националната научна програма „Върхови изследвания и хора за развитието на европейска наука“ (ВИХРЕН). Това съобщиха от  правителствената информационна служба . Националната научна програма „Петър Берон и НИЕ“ цели да ускори реинтеграцията и кариерното развитие на учени в български висши училища и научни организации. Очакваният дългосрочен резултат от нейното изпълнение е да се постигне високото ниво на научните изследвания в България като част от европейското научноизследователско пространство. \r\nОсновната цел на Националната научна програма „Вихрен“ е привличането и задържането в България на утвърдени и водещи учени, които да привлекат и развият потенциала на изследователски колективи за съвместна работа по водещи научни проблеми с широко международно и национално значение. Очакваните дългосрочни резултати са свързани със значително повишаване качеството за провеждане на научни изследвания в България, както и осъществяването на трайна положителна промяна за подкрепа на научните изследвания. \r\nДвете национални научни програми ще бъдат изпълнявани на конкурсен принцип от Фонд „Научни изследвания“.", "date": "2019.04.30", "title": "С 2,8 млн. лв. ще бъдат финансирани националните научни програми „Петър Берон и НИЕ“ и „Вихрен“"}
{"url": "http://www.focus-news.net/news/2019/04/30/2652406/kyustendil-v-dupnitsa-prodalzhavat-proverkite-za-izostaveni-motorni-prevozni-sredstva-varhu-obshtinski-ili-darzhavni-tereni.html", "text": "В града продължават проверките за изоставени моторни превозни средства върху общински или държавни терени. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му проверките се извършват от страна на служители на „Контролно звено”, след издадена заповед от кмета на Общината инж. Методи Чимев. В проверките участват и служители на МВР. В случай, че се установят подобни автомобили, собствениците им се издирват, след което се съставя протокол за техническото състояние на моторното превозно средство. Поставя се специален стикер, който задължава собственика за срок от 14 дни да премахне автомобила от терена. Ако това не се случи се налага санкция от 100 до 400 лева, заплаща се и сумата за репатриране на автомобила. В случай, че собственикът на превозното средство не бъде открит, автомобилът се репатрира, продава, а средствата постъпват в общинската хазна. \r\nВенцеслав ИЛЧЕВ", "date": "2019.04.30", "title": "Кюстендил: В Дупница продължават проверките за изоставени моторни превозни средства върху общински или държавни терени"}
{"url": "http://www.focus-news.net/news/2019/04/30/2652407/pravitelstvoto-odobri-33-mln-lv-za-dopalnitelni-stipendii-na-doktoranti.html", "text": "Правителството одобри допълнителни средства в размер на 3,3 млн. лева за 2019 г. за допълнителни стипендии на докторантите в държавните висши училища и научни организации. Това съобщиха от  правителствената информационна служба . Целта е положително въздействие за привличането и задържането на младите учени в страната, както и за реализацията на докторантите като изследователи и преподаватели. Предвижда се допълнителните стипендии да се предоставят на положително атестираните редовни докторанти, които са български граждани и граждани на държави-членки на Европейския съюз и на Европейското икономическо пространство, приети в държавни висши училища и научни организации в страната. \r\nСъгласно направените изчисления, средства за допълнителни стипендии през 2019 г. следва да получат БАН, ССА, НИМХ и 14 бр. държавни висши училища. Потенциални бенефициенти през 2019 г. са над 1 900 редовни докторанти, обучавани в тях. С одобрението на допълнителните разходи, размерът на индивидуалната допълнителна стипендия, която ще получава един докторант за 2019 година, е между 400 лв. и 3160 лв. \r\nСредствата ще се разпределят от ректорите на държавните висши училища и ръководителите на научните организации на база утвърдени правила, разработени от специална комисия, включваща представители и на самите докторантите. Средствата се предоставят на положително атестираните докторанти до 2 месеца след приключване на атестацията им съгласно Правилника за прилагане на Закона за развитието на академичния състав в Република България и се изплащат еднократно въз основа на броя на месеците, за които са атестирани положително.", "date": "2019.04.30", "title": "Правителството одобри 3,3 млн. лв. за допълнителни стипендии на докторанти"}
{"url": "http://www.focus-news.net/news/2019/04/30/2652409/gd-granichna-politsiya-intenziven-e-trafikat-za-leki-avtomobili-na-vhod-na-gkpp-dunav-most-1-i-gkpp-durankulak.html", "text": "Интензивен е трафикът за леки автомобили на вход на ГКПП „Дунав мост 1“ и ГКПП „Дуранкулак“. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. Трафикът е интензивен на вход и на ГКПП „Маказа“. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.04.30", "title": "ГД „Гранична полиция“: Интензивен е трафикът за леки автомобили на вход на ГКПП „Дунав мост 1“ и ГКПП „Дуранкулак“"}
{"url": "http://www.focus-news.net/news/2019/04/30/2652370/politicheski-lider-na-albantsite-v-sarbiya-kam-tachi-i-haradinay-ne-zabravyayte-preshevskata-dolina.html", "text": "Рагми Мустафа, един от водещите албански политици в Прешевската долина, изпрати послание до президента и премиера на Косово Хашим Тачи и Рамуш Харадинай във връзка със срещата на върха за Западните Балкани в Берлин, предава  държавната „Радио и телевизия Косово“ . \r\nМустафа написа във „Фейсбук“, че Прешевската долина трябва да е ключова тема в диалога Белград – Прищина. „Статутът на албанците от Прешевската долина трябва да е основна тема, за да се представи волята на албанците в тези три общини  и на по-високи международни инстанции, а тя е за съединение с Република Косово на основата на гласуването на албанците в Прешево, Медведжа и Буяновац на референдума от 1 и 2 март 1992 година“, написа политикът. \r\nПревод и редакция:", "date": "2019.04.30", "title": "Политически лидер на албанците в Сърбия към Тачи и Харадинай: Не забравяйте Прешевската долина"}
{"url": "http://www.focus-news.net/news/2019/04/30/2652410/ministerski-savet-odobri-kandidaturata-na-balgariya-za-sedalishte-na-evropeyskiya-organ-po-truda.html", "text": "Правителството одобри кандидатурата на България за седалище на Европейския орган по труда. Това съобщиха от  правителствената информационна служба . Обсъждането на предложението за регламент на Европейския парламент и на Съвета за създаване на новата структура започна през март 2018 г. в рамките на Българското председателство на Съвета на Европейския съюз. \r\nОсновната цел на Европейския орган по труда е да улесни прилагането на законодателството в областта на свободното движение и предоставянето на услуги, посредством подобряване на достъпа до информация за лицата и работодателите и подпомагане на сътрудничеството между компетентните органи на държавите-членки. В тази връзка се предвижда той да съдейства за организирането на съвместни инспекции при трансгранични нарушения и да провежда процедура по медиация при спорове между компетентните институции на държавите членки относно прилагането на посоченото законодателство. \r\nПредвидено е новият Орган по труда да обедини техническите и оперативните задачи на няколко съществуващи органа на ЕС - Европейското бюро за координация на EURES, Техническия комитет за свободното движение на работници, Комитета от експерти по въпросите на командироването на работници и Европейската платформа за противодействие на недекларирания труд.", "date": "2019.04.30", "title": "Министерски съвет одобри кандидатурата на България за седалище на Европейския орган по труда"}
{"url": "http://www.focus-news.net/news/2019/04/30/2652411/kyustendil-mladezhi-ot-grada-realizirat-proekt-model-za-aktivno-uchastie-na-mladezhi-v-mestnoto-razvitie.html", "text": "Младежи от Кюстендил реализират проект „Модел за активно участие на младежи в местното развитие“. Това съобщиха за  Радио „Фокус” – Кюстендил  от Сдружение „Младежки общински съвет” – Кюстендил. Проектът е финансиран по оперативна програма „Добро управление”. Вече е направено проучване и анализ на действащата правна и административна рамка, функции и организация на работа на областните и общински администрации и съвети, политики и дейности на държавата и общините в област Кюстендил. Проучването е включвало и основни проблеми, които трябва да бъдат решавани в региона, капацитет на областните и общинските администрации и съвети. За целите на проучването е изготвен и разпространен въпросник до различни целеви групи, а след това е изготвен и доклад с резултатите от проучването и анализа, формулирани констатации и препоръки. Целта на проучването е да послужи като информационна база за разработване на идеен модел за паралелно младежко гражданско участие в процесите на формулиране, изпълнение и мониторинг на местни политики и законодателство в област Кюстендил. \r\nВенцеслав ИЛЧЕВ", "date": "2019.04.30", "title": "Кюстендил: Младежи от града реализират проект „Модел за активно участие на младежи в местното развитие“"}
{"url": "http://www.focus-news.net/news/2019/04/30/2652412/blagoevgrad-390-narusheniya-svarzani-s-trudovi-pravootnosheniya-sa-konstatirani-ot-direktsiya-inspektsiya-po-truda-prez-mart.html", "text": "390 нарушения свързани с трудови правоотношения са констатирани от Дирекция „Инспекция по труда“ - Благоевград през март. Това каза пред  Радио „Фокус“ - Пирин  Славянка Симитчийска, директор на Дирекция „Инспекция по труда“ - Благоевград. По думите ѝ тези нарушения най-често са свързани с работа над законоустановеното работно време, неосигурени почивки и отпуски. „През месец март са установени 12 лица да полагат труд без сключен писмен трудов договор и регистрация в ТД на НАП“, каза още Симитчийска. Тя посочи, че за отстраняване на констатираните нарушения са дадени 784 задължителни за изпълнение предписания. „Издадени са 6 постановления за обявяване съществуването на трудовите правоотношения“, коментира Славянка Симитчийска. Тя заяви, че през месец март са проверени 520 предписания, което представлява 68% от всички дадени предписания и са констатирани 2 неизпълнени такива. „През март  постъпиха 6 искания за назначаване на работа на непълнолетни лица като са дадени 6 разрешения“, допълни Славянка Симитчийска. \r\nДенис НИКИФОРОВ", "date": "2019.04.30", "title": "Благоевград: 390 нарушения свързани с трудови правоотношения са констатирани от Дирекция „Инспекция по труда“ през март"}
{"url": "http://www.focus-news.net/news/2019/04/30/2652408/kmetat-na-sofiya-yordanka-fandakova-novite-avtobusi-na-priroden-gaz-shte-se-dvizhat-po-linii-604-113-75-i-384.html", "text": "Новите автобуси на природен газ ще се движат по линии 604, 113, 75 и 384. Това каза кметът на Столична община Йорданка Фандъкова на пускането в експлоатация на нови 22 автобуси на природен газ, предаде репортер на  Агенция „Фокус“ . „От утре по линия 604, която обслужва кв. „Дружба“ и го свързва с „Красно село“, с Александровска болница и „Пирогов“, ще се движат автобуси Euro 6 на природен газ“, посочи тя и допълни, че останалите важни линии, по които ще се движат автобусите са  113, 75 и 384. Тя обърна внимание, че екологичните автобуси са част от програмата на Столична община за подобряване на качеството на атмосферния въздух. „Средствата за закупуване на тези 22 нови автобуси бяха икономисани от закупуването преди няколко години на първите нови 110 дизелови автобуси. Тогава взехме решение, че ще купим още автобуси. Бяхме започнали програмата за намаляване на вредните емисии и аз поисках новите автобуси да бъдат на природен газ“, припомни кметът. Тя обяви, че до средата на годината ще бъдат пуснати още 60 автобуса на природен газ. „Директорът на „Столичен автотранспорт“ Слав Монов ме увери, че ще бъдат пуснати до края на юни по различни линии в града“, коментира Йорданка Фандъкова и уточни, че се очакват още 15 електробуса. „След първите нови автобуси, поставихме изискването да има преграда между пътуващите и шофьорите, за да се чувстват в безопасност и за да е по-удобно и сигурно пътуването. Надявам се, шофьорите да са усетили подобряването на условията на труд“, коментира кметът и припомни за увеличението от 10% на заплатите на шофьорите. Йорданка Фандъкова каза още, че вече има желаещи, които се обучават за шофьори и ватмани.  \r\nТеодора ПАТРОНОВА", "date": "2019.04.30", "title": "Кметът на София Йорданка Фандъкова: Новите автобуси на природен газ ще се движат по линии 604, 113, 75 и 384"}
{"url": "http://www.focus-news.net/news/2019/04/30/2652414/plovdiv-prestizhniyat-festival-na-svetlinite-shte-gostuva-v-grada-na-9-i-10-may.html", "text": "На 9 и 10 май от 21.30 ч. в Пловдив жителите и гостите на града ще могат да видят как някои от най-красивите фасади в центъра „оживяват“ под цветните светлини на завладяващо 3D мапинг шоу и пет светлинни инсталации. Това съобщиха от  Представителството на ЕК в България . Шестте арт проекции ще пречупят вечната тема за правото на избор на всеки човек през античната история на „Града на седемте тепета” и богатото световно културно наследство, като преплетат минало и настояще. Престижният „Фестивал на светлините“ гостува за първи път в страната ни по покана на Представителството на Европейската комисия в България, Бюрото на Европейския парламент и Общинска фондация „Пловдив 2019“ като част от програмата на Пловдив за Европейска столица на културата. Достъпът до спектакъла и инсталациите ще бъде свободен.  \r\nПредставителството на Европейската комисия в България е организатор и партньор на редица други събития в София, с които ще отбележи Денят на Европа тази година:  \r\n- На 10 и 11 май - Академия за иновации 2019 в София  \r\nИ през 2019 година Европейската комисия в България се включва в Академия за иновации - Innovation Hackathon за студенти. Събитието ще се реализира отново под формата на 24-часов Innovation Hackathon (състезание с елементи на програмиране и прототипиране) с награден фонд от 10 000 лв. за отбора студенти с най-креативна и приложима идея, осигурени от Европейската инвестиционна банка и посещение в Брюксел за победителите, осигурено с институционалната подкрепа на Европейската комисия в България. На 10 и 11 май в НДК, Литературен клуб \"Перото\", младежи ще могат да разработят своите идеи под формата на кратки 15 минутни презентации и демо версии на продукти и услуги.  \r\n- На 12 май от 09.00 ч. - \"RUN4EU\" - щафетно бягане за ученици и училищни отбори в София  \r\nRUN4EU е безплатно състезание за ученици с няколко дисциплини, включително щафета за училищни отбори, при която 4 състезателя (ученика) изминават по 5 км, покривайки полумаратонска дистанция (21,1 км). Фокусът на инициативата RUN4EU e активният начин на живот сред младите, както и значението му за децата в училищна възраст в България. Второто издание на RUN4EU се организира от Спортен клуб „Бегач“ в партньорство с Европейската комисия в България и Бюрото на Европейския парламент за България. Учениците, които се включват в RUN4EU, ще получат от специалните бегачески тениски на инициативата, както и други подаръци. За победителите в съответните дисциплини са предвидени допълнителни награди и медали. Всички състезания, част от RUN4EU, са безплатни. Необходима е единствено регистрация, направена от учителите към съответните училища или от родител. Повече информация за събитието и регистрацията можете да намерите тук .  \r\n- На 12 май от 10.00 ч. - Фамилатлон на Голямата поляна в Южния парк в София  \r\nЕдинадесетото издание на празника Фамилатлон,  посветен на семейството, спорта и здравословния начин на живот, ще събере стотици деца и родители, за да споделят вълнуващи часове в Южния парк на столицата.  \r\n- На 15 май от 18.00 до 22.00 ч. - Нощ на литературата  \r\nНа 15 май от 18.00ч. до 22.00ч. европейска преводна литература ще се чете в единайсет български града  - София, Бургас, Варна, Велико Търново, Добрич, Ловеч, Перник, Пловдив, Русе, Стара Загора и Шумен. Във всеки от участващите градове се организират интересни за четене места (читателски гнезда), където в ролята на четци влизат популярни личности – актьори, радио и телевизионни водещи, музиканти, популярни личности и др. По традиция Представителството на Европейската комисия в България използва участието си в инициативата, за да представи съвременни европейски автори, удостоени с Наградата за литература на Европейския съюз. Тази година в чест на финландското председателство на Съвета на ЕС ще бъде представен финландският писател Рику Корхонен с книгата си „Медицински роман“, носител на наградата от 2010 г. Четенето ще бъде в Dada Cultural Bar на ул. Г. Бенковски 10, а четец ще бъде актьорът Бойко Кръстанов.  \r\nОще подробности за събитията ще откриете на интернет страницата на Представителството на Европейската комисия в България тук.  \r\nКонтекст: Декларацията на Шуман е произнесена от френския външен министър Робер Шуман на 9 май 1950 г. С нея той предлага създаването на Европейска общност за въглища и стомана (ЕОВС), чиито членове следва да обединят производството си на въглища и стомана. ЕОВС (с държави основателки — Франция, Западна Германия, Италия, Нидерландия, Белгия и Люксембург) е първата от поредица наднационални европейски институции, довела до създаването на днешния Европейския съюз.", "date": "2019.04.30", "title": "Пловдив: Престижният „Фестивал на светлините“ ще гостува в града на 9 и 10 май"}
{"url": "http://www.focus-news.net/news/2019/04/30/2652413/kyustendil-obshtina-dupnitsa-ima-odobren-proekt-po-programata-chista-okolna-sreda.html", "text": "Община Дупница има одобрен проект по програмата „Чиста околна среда”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Става въпрос за внесено предложение, включващо почистване, възстановяване и подмяна на детски кът и кът за отдих в жилищен комплекс „Елица”. Стойността на проекта е 10 000 лева. Предвиждат се нови детски съоръжения, места за отдих, ограда и други подобрения в района, като Община Дупница има готовност да осигури и допълнително финансиране при необходимост за разширяване на местата за игра на децата и отдих. \r\nВенцеслав ИЛЧЕВ", "date": "2019.04.30", "title": "Кюстендил: Община Дупница има одобрен проект по програмата „Чиста околна среда”"}
{"url": "http://www.focus-news.net/news/2019/04/30/2652415/sofiya-zadarzhan-e-36-godishen-mazh-shofiral-s-330-promila-alkohol.html", "text": "Задържан е 36-годишен мъж, шофирал с 3.30 промила алкохол. Това съобщиха от  ОДМВР - София . Мъжът е задържан на 27 април около 17.00 часа в с. Дръмша. Той е шофирал лек автомобил „Нисан“ с 3.30 промила алкохол. Срещу него също е образувано бързо производство.", "date": "2019.04.30", "title": "София: Задържан е 36-годишен мъж, шофирал с 3.30 промила алкохол"}
{"url": "http://www.focus-news.net/news/2019/04/30/2652417/sofiya-vavezhda-se-vremenna-organizatsiya-na-dvizhenieto-vav-vrazka-s-chestvaneto-na-1-vi-may.html", "text": "Въвежда се временна организация на движението във връзка с честването на 1-ви май. Това съобщиха от пресцентъра на  Столична община . От 19.00 часа на 30.04.2019 г. до приключване на мероприятието на 1.05.2019 г. се забранява престоят и паркирането на пътни превозни средства, както следва:  \r\n- на ул. „Оборище” между ул. „Г.С. Раковски” и бул. „Васил Левски”;  \r\n- на пл. „Княз Александър І”;  \r\n- на пл. „Св. Александър Невски”;  \r\n- на моста пред Националния стадион „Васил Левски“.  \r\nОт 11.00 часа до приключване на мероприятието на 01.05.2019 г. само при необходимост и по преценка на отдел „Пътна полиция“ при СДВР се забранява влизането на пътни превозни средства, както следва:  \r\n- по бул. „Цар Освободител“ между ул. „Г.С. Раковски” и пл. „Независимост“;  \r\n- по ул. „Леге“ между ул. „Съборна“ и бул. „Цар Освободител“;  \r\n- по бул. „Княз Ал. Дондуков“ от ул. „Веслец“ до бул. „Кн. Мария Луиза“.  \r\nСтолична дирекция на вътрешните работи осигурява охрана, постове за контрол и регулиране на движението на възловите кръстовища за горепосочените време и места.", "date": "2019.04.30", "title": "София: Въвежда се временна организация на движението във връзка с честването на 1-ви май"}
{"url": "http://www.focus-news.net/news/2019/04/30/2652418/evropeyski-izbori-2019-g-s-vodosvet-za-zdrave-i-uspeh-gerb-pernik-otkri-predizbornata-si-kampaniya-v-oblastta.html", "text": "С водосвет за здраве и успех ГЕРБ-Перник даде старт на предизборната кампания за членове на Европейския парламент. Това съобщиха от пресцентъра на  ПП ГЕРБ . По традиция ритуалът беше отслужен в църквата „Свети Иван Рилски“. Свещ в храма запалиха най-младият кандидат за член на Европейския парламент от листата на ГЕРБ и СДС Андрей Новаков и Александър Йорданов, областният координатор на местната структура на ГЕРБ - Перник д-р Вяра Церовска, народният представител д-р Александър Александров, председателят на Жени ГЕРБ Ирена Соколова, членове и симпатизанти на партията в Перник, представители на Съюза на демократичните сили. \r\nАндрей Новаков подчерта значимостта на предстоящите избори както за България, така и за Европа. \"В следващия Европарламент ще продължим да защитаваме интересите на страната ни в Европа и гласът на България ще се чува\", заяви той. \r\nПредседателят на ГЕРБ - Перник Вяра Церовска отбеляза, че Андрей Новаков заема достойното трето място в листата за кандидати за евродепутати, което е признание за успешната му работа през последните пет години като представител на българските граждани в Европейския парламент.", "date": "2019.04.30", "title": "Европейски избори 2019 г.: С водосвет за здраве и успех ГЕРБ - Перник откри предизборната си кампания в областта"}
{"url": "http://www.focus-news.net/news/2019/04/30/2652420/smolyan-riosv-proveri-12-signala-za-shteti-ot-mechki-prez-april.html", "text": "През април експерти от Групата за бързо реагиране при РИОСВ – Смолян провериха 12 сигнала за щети от кафява мечка. Това съобщиха от пресцентъра на  РИОСВ . След повишението на температурите през последните дни - в периода от 25 до 30 април, са регистрирани 9 нападения на мечки върху селскостопанско имущество. При направените проверки са установени щети върху два пчелина в землищата на село Леска, община Мадан, и село Страшимир, община Златоград, и върху 17 селскостопански животни в землищата на селата Сливка и Глогино, община Баните, и селата Славейно, Левочево и Полковник Серафимово, община Смолян. При огледите е констатирано, че щетите са нанесени от кафява мечка. \r\nПоради зачестилите нападения на мечки върху селскостопанско имущество РИОСВ – Смолян призовава стопаните да засилят превантивните мерки по опазване на животни и пчелини. Пашата трябва да се извършва с пастир и кучета, нощуването на животните да е в масивни стопански сгради, да има ограждане с електрически огради, шумови и светлинни отблъскващи средства. \r\nОт началото на годината до момента на територията на инспекцията са регистрирани общо 19 щети от кафява мечка. За всички доказани щети са изготвени предложения за обезщетение на собствениците.", "date": "2019.04.30", "title": "Смолян: РИОСВ провери 12 сигнала за щети от мечки през април"}
{"url": "http://www.focus-news.net/news/2019/04/30/2652421/b92-sarbiya-kitay-stroi-vets-za-265-miliona-evro-v-republika-srabska.html", "text": "През юни китайска компания ще подпише договор за строителството на водноелектрическа централа (ВЕЦ) в Република Сръбска (РС), сръбският ентитет на Босна и Херцеговина, предава белградската медия  „Б92“ . \r\nСпоред думите на източник от електрическата компания на РС „ЕРС“, електроцентралата ще бъде построена „след осем години чакане“. Той посочва, че търгът за финансиране и изграждане на съоръжението в Дабар, на стойност 265 милиона евро, е пуснат през януари и е завършил на 1 март. \r\n„Централата не е първата китайска инвестиция в БиХ. Китайска компания ще строи и нов блок на топлоелектрическата централа (ТЕЦ) в Тузла“, отбелязва източникът. \r\nПревод и редакция:", "date": "2019.04.30", "title": "„Б92“ (Сърбия): Китай строи ВЕЦ за 265 милиона евро в Република Сръбска"}
{"url": "http://www.focus-news.net/news/2019/04/30/2652422/gencho-genchev-kmet-na-svishtov-zachestyavat-nabezite-nad-obshtinsko-imushtestvo-tova-nalozhi-da-montirame-videonablyudenie-na-mnogo-novi-mesta-v-grada.html", "text": "Общината отчита увеличение на набезите над общинско имущество в Свищов. Това наложи монтиране на 17 нови камери на в града, с които се цели осигуряване на обществения ред, обясни в ефира на  Радио „Фокус“ – Велико Търново  кметът Генчо Генчев. Чупят се най-често пейки, кошчета за отпадъци и детски съоръжения по площадките.  \r\n„Ще продължим с изграждането на видеонаблюдение във всички квартали на града, за да се гарантира  опазването на имуществото и сигурността на хората. В края март направихме и цялостен ремонт на детската площадка на пл. „Алеко“, която се намира непосредствено до Община Свищов. Тя бе включена в поименния списък на местната администрация. Подменени са настилката и всички съоръжения, като новите са много по-модерни и с по-голям интензитет на ползване. Добавени са нови люлки, подменено е осветлението и е изградено видеонаблюдение. Има пясъчник и нови кошчета – за разделно събиране на отпадъци. Ще има и нова чешмичка, тъй като старата бе счупена от вандали“, обясни още кметът на Свищов.  \r\nТой допълни, че продължава и текущия  ремонт на площада в село Совата, който започна през миналата година. „В село Хаджидимитрово ще бъде извършено асфалтиране на участъците, там където беше подменен водопроводът в населеното място“, увери още Генчев. \r\nЛуиза ТРАНЧЕВА", "date": "2019.04.30", "title": "Генчо Генчев, кмет на Свищов: Зачестяват набезите над общинско имущество, това наложи да монтираме видеонаблюдение на много нови места в града"}
{"url": "http://www.focus-news.net/news/2019/04/30/2652419/evropeyski-izbori-2019-g-zam-ministar-stefan-balabanov-251-sa-napadeniyata-nad-politseyski-sluzhiteli-prez-2018-g.html", "text": "За 2018 г. имаме 251 нападения над полицейски служители. Това каза заместник-министърът на вътрешните работи Стефан Балабанов по време на срещата между представители на ВМРО – БНД  и най-големия синдикат на служителите в МВР във връзка с циганската агресия, предаде репортер на  Агенция „Фокус“ . По думите му това говори за едно нeзачитане на закона от определени групи хора в нашето общество. „Не ги слагаме под един знаменател, но последните престъпления на тези групи говорят за още по-голямото значение на концепцията на ВМРО в лицето на г-н Каракачанов, която на всяка цена трябва да бъде широко обществено обсъдена и да бъдат предприети незабавни законодателни мерки. Благодаря на нашите кандидати за евродепутати, които присъстват тук, за мен това е един знак, че те няма да забравят проблемите на българската полиция и ще отстояват нашите интереси в ЕП“, каза още Балабанов. Той благодари на полицаите, които са опазили великденските празници. „Разминахме се с малко произшествия, с изключение на тези нагли нападения над полицейски служители, което за съжаление не е е рядкост за последните години“, каза още заместник-министърът. Балабанов добави, че ръководството на МВР също би желало българските полицаи да бъдат с най-съвременно въоръжение и облекло. „Именно за това министърът издаде една заповед, с която ние в една работна група заедно със синдикатите в момента разработваме нови модерни униформи за служителите на МВР“, каза още заместник-министърът. \r\nДеница КИТАНОВА", "date": "2019.04.30", "title": "Европейски избори 2019 г.: Зам.-министър Стефан Балабанов: 251 са нападенията над полицейски служители през 2018 г."}
{"url": "http://www.focus-news.net/news/2019/04/30/2652416/evropeyski-izbori-2019-g-angel-dzhambazki-vmro-bnd-obshtestvoto-ni-ima-nuzhda-ot-uvazhavana-i-podgotvena-politsiya-koyato-da-nalaga-red-v-tsyalata-strana.html", "text": "Обществото ни има нужда от уважавана, подготвена полиция, която да налага ред в цялата страна. Това каза водачът на листата на ВМРО – БНД Ангел Джамбазки по време на среща с представители на най-големия синдикат на служителите в МВР във връзка с циганската агресия, предаде репортер на  Агенция „Фокус“ . „Много често ни обвиняват, че сме скептични към ЕС и не искаме да има общи действия. Сигурността обаче е една от сферите, в които ние категорично настояваме за общи действия, за единодействие“, подчерта Джамбазки. Той посочи, че в рамките на следващия мандат на ЕП ВМРО – БНД може да предложи на синдиката последователна дейност по политически лобизъм и връзка с техните членове, които са от другите държави за създаване на коалиции, които да работят в посока за създаване на общ европейски регламент за еднакво обучение и стандарти за екипировката на полицейските служители. „Всеки един от нас български патриоти и родолюбци желае да види българските полицейски служители, обучени, снаряжени с най-висококачествената възможна техника, каквато е достъпна и каквато ще бъде достъпна занапред. Особено  в средата, която живее българското общество, за съжаление, ще налага на полицейските служители да тренират повече и повече и да бъдат на висотата на поставените пред тях задачи особено със смазването на битовата етническа престъпност. Това можем да поемем като задължение. Другото задължение, което можем да поемем е да следваме политическата линия, която успяхме да изработим при защитата на българските интереси по повод пакета „Мобилност“ 1. Без значение от политическите спорове вкъщи, там да имаме една линия на поведение и да настояваме това да се случи“, каза Джамбазки. „Нашето убеждение е, че българското общество има нужда от уважавана, подготвена полиция, която да бъде способна да налага ред на цялата територия на страната“, каза още Джамбазки. По думите му освен нападенията над полицейски служители, зачестява грубото нарушаване на обществения ред и действията, извършени с особен цинизъм срещу служители на реда.  \r\nДеница КИТАНОВА", "date": "2019.04.30", "title": "Европейски избори 2019 г.: Ангел Джамбазки, ВМРО – БНД: Обществото ни има нужда от уважавана и подготвена полиция, която да налага ред в цялата страна"}
{"url": "http://www.focus-news.net/news/2019/04/30/2652426/sofiya-politsiyata-v-godech-e-zadarzhala-otkradnat-luksozen-avtomobil-izdirvan-chrez-interpol.html", "text": "Полицията в Годеч е задържала откраднат луксозен автомобил, издирван чрез Интерпол. Това съобщиха от  ОДМВР - София . В хода на проведена на 28 април полицейска операция за противодействие на престъпността и опазване на обществения ред, служители на РУ - Годеч извършили проверка на лек автомобил „Ауди А8“ с немска регистрация. След извършена справка е установено, че автомобилът се издирва по линия на ШИС и Интерпол, като противозаконно отнет в началото на годината от Федерална република Германия. Установен е ползвателят- 39-годишен криминално проявен столичанин. Автомобилът е иззет по надлежния ред. Уведомени са компетентните органи. По случая в РУ - Годеч е регистрирана преписка.", "date": "2019.04.30", "title": "София: Полицията в Годеч е задържала откраднат луксозен автомобил, издирван чрез Интерпол"}
{"url": "http://www.focus-news.net/news/2019/04/30/2652423/evropeyski-izbori-2019-g-gen-dimitar-shivikov-vmro-bnd-tryabvat-reshitelni-stapki-za-promeni-v-zakona-za-mvr-i-zakona-za-otbranata-i-vaorazhenite-sili.html", "text": "Трябват решителни стъпки за промени в Закона за МВР и Закона за отбраната и въоръжените сили. Това каза заместник-председателят на ВМРО – БНД ген. Димитър Шивиков по време на среща с представители на най-големия синдикат на служителите в МВР, предаде репортер на  Агенция „Фокус“ . \"Би следвало да използваме механизмите и лостовете на европейските институции за уеднаквяване на стандартите, които да се прилагат сред служителите на системата за сигурност в рамките на целия ЕС. В крайна сметка, отговорност за състоянието и способностите на служителите както на МВР, така и колегите военнослужещи от българската армия е отговорност на съответната държава\", заяви той. \"Може би днес е моментът да се обърнем аз лично и колегите, които сме кандидати за членове на бъдещия ЕП, към българската законодателна и изпълнителна власт да предприемат решителни стъпки към корекция в нормативната и законодателната база, да се доизкусурят Законът за МВР и Законът за отбраната и въоръжените сили“, каза той. По думите му в Закона за отбраната и въоръжените сили няма пълната юридическа свобода за действие. „Все пак има един чл. 177, който гласи, че достойнството и честта на военнослужещите се намира под специалната защита на държавата и нейните институции. Да ви върна няколко месеца назад, когато български военен беше пребит от двама циганина във Войводиново. Искам да кажа в подкрепа на казаното от заместник-министър Балабанов. Не всеки месец, ежедневие е да има посегателства срещу служителите на реда. Виждам силното влияние, място и ролята на представителите на българските медии, които не само да търсят сензацията в разпространението на новините, а напротив, те би трябвало да дадат мощна подкрепа на колегите от системата за сигурност. Да застанем категорично зад тях, защото те имат нужда именно от това“, заяви ген. Шивиков. По думите му, когато служителят знае, че държавата застава зад него, той ще знае, че има и нужната решимост да приложи цялата строгост на закона. Във връзка с подготовката на служителите на МВР и армията, Шивиков изрази убедеността си, че институциите имат традиции. \"Когато има обмен на информация, обмен на кадри, това ще бъде надграждане\", добави още той.  \r\nДеница КИТАНОВА", "date": "2019.04.30", "title": "Европейски избори 2019 г.: Ген. Димитър Шивиков, ВМРО – БНД: Трябват решителни стъпки за промени в Закона за МВР и Закона за отбраната и въоръжените сили"}
{"url": "http://www.focus-news.net/news/2019/04/30/2652428/targovskata-marka-na-natsionalna-kompaniya-industrialni-zoni-ead-veche-ima-evrozashtita-i-e-zapazena-chrez-sluzhbata-na-es-za-intelektualna-sobstvenost.html", "text": "Търговската марка на „Национална компания индустриални зони“ ЕАД вече има еврозащита и е запазена чрез Службата на Европейския съюз за интелектуална собственост (EUIPO). Това съобщиха от пресцентъра на  „Национална компания индустриални зони“ . Сертификатът за регистрация на наименованието влиза в сила от 25 април 2019 година и вече фигурира в електронната система на Европейското патентно ведомство. \r\nРегистрирането на НКИЗ в EUIPO, което е валидно 10 години, осигурява защита на марката на държавното дружество в рамките на Европейския съюз. Така наименованието на предприятието може да бъде налагано на европейския пазар пред близо 500 милиона потребители. Документите за запазване на марката на „Национална компания индустриални зони“ ЕАД бяха подадени през декември 2018 година.", "date": "2019.04.30", "title": "Търговската марка на „Национална компания индустриални зони“ ЕАД вече има еврозащита и е запазена чрез Службата на ЕС за интелектуална собственост"}
{"url": "http://www.focus-news.net/news/2019/04/30/2652429/sport-dimitar-dimitrov-hero-ostava-v-irtish.html", "text": "Димитър Димитров – Херо няма намерение да подава оставка от поста старши-треньор на казахстанския отбор Иртиш (Павлодар) и е решен да изпълни двугодишния си договор с клуба, съобщи пред местна медия агентът на специалиста Мирчо Димитров. 59-годишният наставник е под сериозно напрежение заради лошата серия на отбора си, който има 5 поражения в 7 срещи първенството на Казахстан. Херо е едно от спряганите имена за нов треньор на Левски, след като досегашният наставник Георги Дерменджиев бе освободен от поста вчера заради лошото представяне на „сините“.", "date": "2019.04.30", "title": "Спорт: Димитър Димитров-Херо остава в Иртиш"}
{"url": "http://www.focus-news.net/news/2019/04/30/2652431/blagoevgrad-kontserti-izlozhbi-i-festivali-sa-vklyucheni-v-kulturnata-programa-na-obshtinata-za-may.html", "text": "Концерти, изложби и фестивали са включени в културната програма на Община Благоевград за месец май, предаде репортер на  Радио „Фокус“ – Пирин . Събитията ще започнат още на 2 май с годишен концерт на Фолклорен танцов ансамбъл „Пиринче“ от 19.00 часа в зала „Яворов“.  \r\nНа следващия ден, 3 май, от 11.00 часа, на площад „Македония“ ще се проведе ритуал по отбелязване на 116-ата годишнина от смъртта на Гоце Делчев.  \r\nПрограмата в календара на Общината продължавт и през следващите дни до 31 май. Сред събитията, които ще се случат в града, са „Занаят фест“, „Балкански игри“, театралният фестивал „Тара-Ра-Бумбия“, откриване на изложбата „Хората, които победиха войната“, Регионална среща за областите Благоевград, Кюстендил, Перник и София, фестивал на руската поезия и други. \r\nЛивия НИНОВА", "date": "2019.04.30", "title": "Благоевград: Концерти, изложби и фестивали са включени в културната програма на Общината за май"}
{"url": "http://www.focus-news.net/news/2019/04/30/2652430/evropeyski-izbori-2019-g-kandidatat-za-evrodeputat-ot-gerb-andrey-kovachev-shte-se-sreshtne-s-zhiteli-na-pleven-i-dolna-mitropoliya.html", "text": "Кандидатът за евродепутат от ГЕРБ Андрей Ковачев ще посети община Плевен и Долна Митрополия днес. Това съобщиха от пресцентъра на  ПП ГЕРБ . \r\nОт 17.00 часа в клуба на ГЕРБ в град Плевен в сградата на библиотека „Христо Смирненски” Андрей Ковачев ще се срещне с членове и симпатизанти на ГЕРБ – Плевен. На срещата ще бъде дискутирана политическата платформа на ГЕРБ за евроизборите. \r\nОт 19.00 часа в църквата „Св. Георги” в Долна Митрополия кандидатът за евродепутат Андрей Ковачев ще присъства на водосвет, с който ще бъде даден старт на кампанията в общината.", "date": "2019.04.30", "title": "Европейски избори 2019 г.: Кандидатът за евродепутат от ГЕРБ Андрей Ковачев ще се срещне с жители на Плевен и Долна Митрополия"}
{"url": "http://www.focus-news.net/news/2019/04/30/2652427/evropeyski-izbori-2019-g-aleksandar-sidi-vmro-bnd-balgarskiyat-politsay-tryabva-da-chuvstva-po-golyama-sigurnost.html", "text": "Българският полицай трябва да чувства по-голяма сигурност. Това каза кандидатът за евродепутат от ВМРО – БНД и депутат от „Обединени патриоти“ Александър Сиди по време на среща с представители на най-големия синдикат на служителите в МВР - СФСМВР, предаде репортер на  Агенция „Фокус“ . „Ние сме говорили много пъти от ВМРО по този въпрос. В контекста на това, че тук е синдикатът и заместник-министър Балабанов, ние твърдо и категорично заставаме на позицията, че българският полицай трябва да чувства по-голяма сигурност“, заяви Сиди. Той припомни случая, в който въоръжен униформен български полицай е бит от цигани и не е извадил служебното си оръжие, за да се защити с него и го определи като абсурден. „Когато някой тръгне на нападение срещу полицай в развитите демократични държави, към които се стремим - САЩ, се стреля на месо, директно. Трябва да бъде гарантирано на българските полицаи, че те ще могат да се защитят с оръжието, което носят. То не е за украса, а би трябвало да служи за респект и да може да спира противоправни действия срещу служител на МВР. Ние ще се опитаме отново да отворим темата и ще се опитаме със синдикатите, с МВР да работим активно по нея, за да направим онези законодателни инициативи, които да гарантират на българския полицейски служител възможността да защити себе си, семейството си или хората, които са заплашени от някакво противоправно действие, за да спрем да чуваме, че някой е нападнал полицейска кола или полицейски служител“, допълни Сиди. Той обърна внимание, че това са част от мерките, заложени в стратегията на вицепремиера Красимир Каракачанов. „Надявам се, че тя ще бъде приета в най-скоро време и съответно оттук нататък да започнем законодателни инициативи. Това, което се случи в Куклен, в моя избирателен район - Пловдив, е поредният инцидент и за съжаление виждаме, че когато държавата не се намеси, излиза народът. Отново ще кажем, че видяхме какво се случи, когато хората излязоха по улицата и в Катуница имаше смърт“, каза още той и призова да не се стига до там отново. \r\nДеница КИТАНОВА", "date": "2019.04.30", "title": "Европейски избори 2019 г.: Александър Сиди, ВМРО – БНД: Българският полицай трябва да чувства по-голяма сигурност"}
{"url": "http://www.focus-news.net/news/2019/04/30/2652432/aktsenti-v-predavaneto-chasat-na-karlovo-po-radio-fokus-plovdiv.html", "text": "В продължение на два дни в Клисура ще бъдат отбелязани 143 години от Априлското въстание. И през двата дни скъп гост там ще бъде и президентът Румен Радев. Тържествата започват тази вечер. В предаването  „Часът на Карлово”  по  Радио „Фокус”-Пловдив  ще ви припомним още веднъж историческите събития през страшната 1876 година. Клисура е един от най-значимите в исторически аспект градове за България, който се свързва преди всичко с въстанието от 1876 година и изиграва водеща роля. Клисурската местност Зли дол е паметник на културата, запазил спомените за едно от най-страшните сражения на Априлското въстание, което градът губи в неравен бой срещу жестокия поробител и бива изцяло опожарен. В днешното предаване ще чуем предимно историци – Мария Деянова, от Историческия музей в Карлово, военният историк Петър Ненков, който ще ни разкаже за подвига на Ана Козинарова и директора на Историческия музей в Клисура Стоян Иванов, който ще ни каже кои от реликвите на въстанието се пазят и до днес там. Предаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2019.04.30", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2019/04/30/2652435/sofiya-organizatsiya-na-dvizhenieto-shte-se-osashtestvi-na-chetvarti-i-peti-may-vav-vrazka-sas-zasnemane-na-balgarski-igralen-film.html", "text": "Забранява се престоят и паркирането на пътни превозни средства, с изключение на автомобилите на снимачния екип, както следва:  \r\nОт 07.30 до 20.30 часа на 4 май на ул. „Цар Калоян“ между ул. „Алабин“ и ул. „Съборна“ ;  \r\nОт 07.30 до 20.30 часа на 5 май на ул. „Хан Крум“ между ул. „Г.С.Раковски“ и ул. „Уилям Гладстон“ и на ул. „Уилям Гладстон“ между ул. „Хан Крум“ и пл. „Славейков“. Това съобщиха от пресцентъра на  Столична община .", "date": "2019.04.30", "title": "София: Организация на движението ще се осъществи на четвърти и пети май във връзка със заснемане на български игрален филм"}
{"url": "http://www.focus-news.net/news/2019/04/30/2652424/evropeyski-izbori-2019-g-andrey-slabakov-vmro-bnd-posegatelstvoto-varhu-uniformeni-tryabva-da-bade-nakazvano-s-tsyalata-strogost-na-zakona.html", "text": "Посегателството върху униформени трябва да бъде наказвано с цялата строгост на закона. Това каза кандидатът за евродепутат Андрей Слабаков по време на срещата между  представители на ВМРО – БНД  и най-големия синдикат на служителите в МВР във връзка с циганската агресия, предаде репортер на  Агенция „Фокус“ . Според него посегателството към полицаи е посегателство към самата институция. „Имам изключително много забележки към МВР, които трябва да застават твърдо зад своите служители. Вчера чух по телевизията, че това било хулиганство. Извинявайте, но това е смешно. Знам, че в Наказателния кодекс го има. Проверих го и него, той не е лош, но той трябва да бъде прилаган\", посочи Слабаков. \"Рушенето на държавна собственост и посегателство върху униформени трябва да бъде наказвано с цялата строгост на закона, а не после група юристи да обяснят той как минал с камък край колата и без да иска го изтървал“, допълни Слабаков. Той посочи, че не го интересува, че това са група пияни цигани, българи или марсианци, а че се посяга на хората, които са призвани да пазят нашия живот и имущество. „Това ме изумява и смятам, че трябва да се работи много по-твърдо в тази посока“, коментира Андрей Слабаков. Според него регламентът за подготовката и униформите на полицаите трябва да мине в спешен порядък.  \r\nДеница КИТАНОВА", "date": "2019.04.30", "title": "Европейски избори 2019 г.: Андрей Слабаков, ВМРО - БНД: Посегателството върху униформени трябва да бъде наказвано с цялата строгост на закона"}
{"url": "http://www.focus-news.net/news/2019/04/30/2652436/blagoevgrad-podnovyava-se-patnata-markirovka-na-ulitsa-arseni-kostentsev.html", "text": "Подновява се пътната маркировка на улица „Арсени Костенцев“ в Благоевград, предаде репортер на  Радио „Фокус“ – Пирин . Основните дейности са насочени към паркоместата. Пребоядисаните участъци са обозначени със сигнализиращи конуси. Въпреки дейностите, които се извършват, улицата е достъпна за паркиране. \r\nЛивия НИНОВА", "date": "2019.04.30", "title": "Благоевград: Подновява се пътната маркировка на улица „Арсени Костенцев“"}
{"url": "http://www.focus-news.net/news/2019/04/30/2652437/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-hram-sv-vmchk-georgi-pobedonosets-na-4-may.html", "text": "Организация на движението за провеждане на събитие на новопроизведените генерали в Българската армия на 04 май 2019 г. в храм „Св. Вмчк Георги Победоносец“. Това съобщиха от пресцентъра на  Столична община .  \r\nОт 08.00 до 13.00 часа 4 май 2019 г. да се забрани престоят и паркирането на пътни превозни средства, с изключение на автомобилите на участниците в мероприятието, както следва:  \r\n- на ул. „Цар Самуил“ между бул. „Патриарх Евтимий“ и ул. „Хан Аспарух“;  \r\n- на бул. „Патриарх Евтимий“ между ул. „Цар Самуил“ и ул. „Княз Борис I“.", "date": "2019.04.30", "title": "София: Въвежда се временна организация на движението за провеждане на събитие в храм „Св. Вмчк Георги Победоносец“ на 4 май"}
{"url": "http://www.focus-news.net/news/2019/04/30/2652402/sakam-da-kazham-makedoniya-sarbiya-e-klyuchoviyat-element-v-strategiyata-na-frantsiya-za-zapadnite-balkani.html", "text": "Президентът на Франция Еманюел Макрон ще посети Сърбия през юли, а министърът за Европа и външните работи на страната ще бъде на визити в Косово и Албания до края на годината, се посочва в Стратегията на Франция за Западните Балкани, която бе публикувана във вторник от посолството на Франция в Скопие, предава македонското електронно издание  „Сакам да кажам“ . \r\nДокументът е бил представен на лидерите на страните от Западните Балкани на неформалната среща на върха с участието на германския канцлер Ангела Меркел и Макрон в Берлин. \r\nФранция смята, че за трайната стабилизация на региона са нужни многобройни реформи. Като проблеми в стратегията се отбелязват многобройните нерешени спорове в региона и незавършените политически реформи, а като позитивен пример се изтъква Преспанският договор, „който представлява значителен напредък и пример за регионален диалог“. \r\nСред предизвикателствата, които стоят пред страните от Западните Балкани, се изреждат: социални и икономически въпроси, трудности за трайното налагане на върховенството на закона, въпроси от сферата на сигурността и външни влияния, които отклоняват региона от европейската му перспектива. \r\nВъз основа на тези забележки, Макрон е заявил. Че Франция ще има по-голямо участие в стабилизирането на шестте страни от региона, които не са членки на ЕС чрез интензифициране на политическите отношения на Париж с държавите ор региона. Освен посещението на Макрон в Сърбия и на министъра на външните работи в Косово и Албания, Франция обявява и други посещения на членове на правителството и депутати във всички страни от региона.  \r\nВ Стратегията, представена на лидерите на шестте западнобалкански държави, се казва, че  Франция ще укрепи двустранното си сътрудничество с всички страни, като се посочва, че на 25 февруари е подписано междуправителствено споразумение със Сърбия, а останалите пет споразумения с останалите страни в момента се договарят. \r\nПомощта, която Франция предоставя чрез тези двустранни преговори, се отнася до подпомагане на икономическото и социално развитие чрез намесата на Френската агенция за развитие (AFD), както и подкрепа в областта на сигурността, правосъдието и отбраната. \r\nПревод и редакция:", "date": "2019.04.30", "title": "„Сакам да кажам“ (Македония): Сърбия е ключовият елемент в стратегията на Франция за Западните Балкани"}
{"url": "http://www.focus-news.net/news/2019/04/30/2652433/evropeyski-izbori-2019-g-angel-dzhambazki-vmro-bnd-tryabvat-promeni-v-zakonodatelstvoto-s-koito-politsaite-da-sa-nedostegaemi-kogato-varshat-rabotata-si.html", "text": "Българските полицаи трябва да знаят, че обществото е зад тях и законодателството трябва да бъде променяно в посока те да бъдат абсолютно недостегаеми, когато вършат своята работа. Това каза водачът на листата на ВМРО – БНД Ангел Джамбазки по време на среща с представители на най-големия синдикат на служителите в МВР, предаде репортер на  Агенция „Фокус“ . „В столицата на Белгия и на ЕС – Брюксел в последните дни след нападенията многократно полицейски служители или служители на техните служби за сигурност към армията и към полицията застрелваха нападатели. Буквално ги застрелваха на улицата. Това не стана новина, но от това не произлезе нищо срещу тези служители“, коментира Джамбазки. „Служител на „Транспортна полиция“ по линията Банско- Разлог по сигнал, че двама жители на махалата разкопават сигнален кабел, който осигурява безопасността на железницата, отива да провери, двамата дейци го нападат с брадва и той, за да не бъде убит използва служебното си оръжие и причинява при изпълнение на служебния си дълг смърт на един от нападателите. Вместо да бъде награден, както щеше да се случи във всяка една нормална държава, в която твърдим, че се числим, този човек беше уволнен и беше разследван от прокуратура и съд. Наложи се синдикатите да помагат и ние да търсим адвокати\", посочи той. \"Това какво означава, че съдебната власт тук обаче вече има много странен двоен аршин. Когато двама жители на махалата или трима във Войводиново нападнаха униформен служител, те получиха условни присъди“, каза още Джамбазки. Той се обърна към СФСМВР и посочи, че колкото и европейски представители да бъдат избрани от ВМРО техните офиси ще бъдат техни представителства там. Във връзка с предупреждението на „Атака“ че ако не могат да се справят с циганската престъпност, ще предложат нов силов вицепремиер и в отговор на въпрос дали ВМРО ще се справи, Джамбазки отговори: „Категорично ще се справим. Първата стъпка, която трябва да направят колегите е най-сетне да подкрепят нашата концепция. Не можеш да не си подкрепил, пък да търсиш резултати. Имаме подготвен документ. Той се обсъжда“, каза още Джамбазки. По думите му текстовете се синхронизират между отделните министри. \r\nДеница КИТАНОВА", "date": "2019.04.30", "title": "Европейски избори 2019 г.: Ангел Джамбазки, ВМРО – БНД: Трябват промени в законодателството, с които полицаите да са недостегаеми, когато вършат работата си"}
{"url": "http://www.focus-news.net/news/2019/04/30/2652438/pazardzhik-3-420-kasa-tsigari-bez-banderol-sa-izzeti-pri-proverka-v-kvartal-iztok.html", "text": "Служители от сектор „Противодействие на криминалната престъпност“ при ОДМВР-Пазарджик са иззели акцизни стоки без бандерол, съобщиха от  полицията .Извършена е проверка на къщи в квартал „Изток“ в Пазарджик. В две от тях, обитавани от А. М. - 59 г., и 40-годишната С. П., са открити общо 3 420 къса цигари и 4.5 килограма сух нарязан тютюн. Срещу двамата се водят полицейски производства.", "date": "2019.04.30", "title": "Пазарджик: 3 420 къса цигари без бандерол са иззети при проверка в квартал „Изток“"}
{"url": "http://www.focus-news.net/news/2019/04/30/2652440/sofiya-vavezhda-se-vremenna-organizatsiya-na-dvizhenieto-vav-vrazka-s-apostolichesko-poseshtenie-na-negovo-sveteyshestvo-papa-frantsisk.html", "text": "Въвежда се временна организация на движението във връзка с Апостолическо посещение на Негово Светейшество Папа Франциск. Това съобщиха от пресцентъра на  Столична община . Във връзка с Апостолическо посещение на Негово Светейшество Папа Франциск в периода 05 май - 07 май 2019 година се въвеждат промени в организацията на движение. \r\nЗабраняват се престоят и паркирането на пътни превозни средства, както следва: \r\n- от 22.00 часа на 01 май 2019 г. до приключване на мероприятията на 06 май 2019 г. на всички паркинги на пл. „Княз Александър I “. \r\n- от 22.00 часа на 02 май 2019 г. до приключване на мероприятието на 05 май 2019 г. на северозападната дъга на пл. „Св. Ал. Невски“ между ул. „11-ти август“ и ул. „Оборище“, зад храм „Св. София“. \r\n- от 08.00 часа на 04 май 2019 г. до приключване на мероприятията на 06 май 2019 г.: на пл. „Николай Гяуров“; на паркинга на моста пред Националния стадион „Васил Левски“; на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; при сектор Г на Националния стадион „Васил Левски“. \r\n- от 12.00 часа на 04 май 2019 г. до приключване на мероприятията на 06 май 2019 г.: ул. „Славянска“ между ул. „Г. С. Раковски“ и площада пред Народен театър „Иван Вазов“; ул. „Иван Вазов“ между ул. „Г. С. Раковски“ и площада пред Народен театър „Иван Вазов“; ул. „Г. Бенковски“ между бул. „Цар Освободител“ и ул. „Иван Вазов“. \r\n- от 22.00 часа на 04 май 2019 г. до приключване на мероприятията на 07 май 2019 г. на: пл. „Св. Александър Невски“; ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; ул. „11-ти август” между бул. „Кн. Ал. Дондуков” и пл. „Св. Ал. Невски”; ул. „15-ти ноември” между бул. „Цар Освободител” и пл. „Св. Ал. Невски”; ул. „Врабча“ между ул. „Г. С. Раковски“ и бул. „Васил Левски“; ул. „Московска” между бул. „Васил Левски” и бариерата на британското посолство; ул. „Дунав“ между бул. „Кн. Ал. Дондуков“ и пл. „Св. Александър Невски“; бул. „Кн. Александър Дондуков“ между бул. „Васил Левски“ и пл. „Независимост“; ул. „Съборна“ между пл. „Св. Неделя“ и ул. „Кн. Александър I“; ул. „Дякон Игнатий“ между бул. „Цар Освободител“ и ул. „Ген. Гурко“; ул. „Кн. Александър I“ между бул. „Цар Освободител“ и ул. „Ген. Гурко“; ул. „Аксаков“ между ул. „Г. С. Раковски“ и ул. „Дякон Игнатий“; ул. „Будапеща“ в частта пред „Арена ди Сердика“; ул. „Париж“ между бул. „Кн. Ал. Дондуков“ и ул. „Московска“. \r\n- от 22.00 часа на 05 май 2019 г. до приключване на мероприятието на 06 май 2019 г. на: ул. „8-ма“, ж.к. „Враждебна“, от бул. „Владимир Вазов“ до Летище София; на паркинга на София хотел Балкан; на ул. „Кн. Борис I“ между бул. „Тодор Александров“ и ул. „Екзарх Йосиф“; на ул. „Триадица“ между ул. „Сердика“ и бул. „Кн. Мария Луиза“; бул. „Кн. Мария Луиза“ между бул. „Кн. Ал. Дондуков“ и ул. „Триадица“; ул. „Екзарх Йосиф“ между „бул. „Кн. Мария Луиза“ и ул. „Кн. Борис I“. \r\nЗабранява се влизането в двете посоки на пътни превозни средства:  \r\n- от 00.00 часа на 03 май 2019 г. до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и пл. „Независимост“. \r\n- от 08.00 часа на 03 май 2019 г. до приключване на мероприятията на 05 май 2019 г. по ул. „Оборище“ между ул. „Г. С. Раковски“ и ул. „11-ти август“. \r\nЗабранява се  влизането на пътни превозни средства  в двете посоки , само при необходимост и по преценка на отдел „Пътна полиция“ при СДВР, както следва: \r\n- от 10.00 часа на 05 май 2019 г. до приключване на мероприятията на 07 май 2019 г.: по бул. „Кн. Ал. Дондуков“ между бул. „Васил Левски“ и пл. „Независимост“; по ул. „11-ти август” между бул. „Кн. Ал. Дондуков” и пл. „Св. Ал. Невски”; по ул. „Врабча“ между ул. „Г.С.Раковски“ и бул. „Васил Левски“; по ул. „Московска” между бул. „Васил Левски” и бариерата на британското посолство; по ул. „Дунав“ между Бул. „Кн. Ал. Дондуков“ и пл. „Св. Александър Невски“; по ул. „Париж“ между бул. „Кн. Ал. Дондуков“ и ул. „Московска“; по ул. „Будапеща“ , в частта пред „Арена ди Сердика“; по ул. „Оборище“ между ул. „Г. С. Раковски“ и бул. „Васил Левски“; по ул. „15-ти ноември” между бул. „Цар Освободител” и пл. „Св. Ал. Невски”. \r\n- от 07.00 часа до приключване на мероприятията на 05 май 2019 г. и от 12.00 часа до приключване на мероприятията на 06 май 2019 г. по: ул. „Кн. Александър I“ между ул. „Ген Гурко“ и бул. „Цар Освободител“; ул. „Аксаков” между ул. „Г.С.Раковски” и ул. „Дякон Игнатий”; ул. „Г. Бенковски” между ул. „Иван Вазов” и бул. „Цар Освободител”; ул. „Леге” между ул. „Съборна” и бул. „Цар Освободител”; ул. „Дякон Игнатий“ между ул. „Аксаков“ и бул. „Цар Освободител“; \r\n- от 12.00 часа на 05 май 2019 г. до приключване на мероприятията на 06 май 2019 г. по бул. „Цар Освободител“ между ул. „Г. С. Раковски“ и бул. „Васил Левски“. \r\n- от 12.00 часа до приключване на мероприятията на 06 май 2019 г. по: бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; бул. „Тодор Александров“ между бул. „Христо Ботев“ и бул. „Кн. Мария Луиза“; ул. „Кн. Борис I“ между бул. „Тодор Александров“ и ул. „Екзарх Йосиф“; ул. „Екзарх Йосиф“ между „бул. „Кн. Мария Луиза“ и ул. „Княз Борис I“; ул. „Триадица“ между ул. „Сердика“ и бул. „Кн. М. Луиза“.  \r\nОт 00.00 часа на 03 май 2019 г. до 05.00 часа на 06 май 2019 г. нощните автобусни линини ще се движат по  промени  маршрути, както следва:  \r\n- N1 (в посока ж.к. Младост 4): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно; \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ул. Париж”; \r\n- с код  6456 „ул. 6-ти септември” \r\n- N2 (в посока Студентски град): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. “Васил Левски” и  по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „ ул. Париж”; \r\n- с код  6456 „ул. 6-ти септември”. \r\n- N3 (в посока автостанция Изток): от бул. „Тодор Александров” през пл. „Независимост”, по бул. „Княз Александър Дондуков” и след кръстовището с бул. „Васил Левски” направо по маршрута до автостанция Изток двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”; \r\n- с код 1241 „Площад Паметник Левски”; \r\n- с код 2012 „Ул. Кракра” \r\n- N4 (в посока ж.к. Дружба 2): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно. \r\nЗа линията се закриват спирки: \r\n- двупосочна за прекачване с кодове 6435, 6436, 6455 и 6468 „Площад Княз Александър I”; \r\n- с код  6457 „Ул. Париж”; \r\n- с код  6456 „Ул. 6-ти септември” \r\n- двупосочна с кодове 6439 и 6440 „Площад Св. Александър Невски”. \r\nЗа маршрутите на автобусни линии №№ N1, N2, N3 и N4 се разкрива временна двупосочна спирка за прекачване на пътниците между 4-те линии на бул. „Княз Ал. Дондуков“ при ул. „Сердика“.", "date": "2019.04.30", "title": "София: Въвежда се временна организация на движението във връзка с Апостолическо посещение на Негово Светейшество Папа Франциск"}
{"url": "http://www.focus-news.net/news/2019/04/30/2652434/v-sofiya-pusnaha-v-eksploatatsiya-22-novi-avtobusi-na-priroden-gaz-obzor.html", "text": "В София пуснаха в експлоатация 22 нови автобуси на природен газ. Кметът Йорданка Фандъкова коментира, че новите автобуси ще се движат по линии 604, 113, 75 и 384 на градския транспорт. Тя обърна внимание, че екологичните автобуси са част от програмата на Столична община за подобряване на качеството на атмосферния въздух. „Средствата за закупуване на тези 22 нови автобуси бяха икономисани от закупуването преди няколко години на първите нови 110 дизелови автобуси. Тогава взехме решение, че ще купим още автобуси. Бяхме започнали програмата за намаляване на вредните емисии и аз поисках новите автобуси да бъдат на природен газ“, припомни кметът. Тя обяви, че до средата на годината ще бъдат пуснати в експлоатация още 60 автобуса на природен газ като директорът на „Столичен автотранспорт“ Слав Монов е обещал, че ще бъдат сменени автобусите по различни линии в града до края на юни. Йорданка Фандъкова уточни също така, че се очакват още 15 електробуса. Кметът припомни, че за по-малко от пет години е реализирана най-мащабната програма за смяна на автобусите в градския транспорт. Тя подчерта, че с тези, които ще бъдат пуснати до средата на годината, 91% от автобусите в столичния автопарк, ще отговарят на най-високия екологичен клас в момента - Euro 6. Фандъкова изтъкна, че 4% от тези автобуси са с нулеви емисии, което води до два пъти по-малко вредни емисии. „Автобусите са част от много важната програма за подобряване на атмосферния въздух в София от една страна, а от друга – за това градският транспорт да стане все по-привлекателен“, заяви Фандъкова. Кметът обясни, че след първите нови автобуси е поставено изискването да има преграда между пътуващите и шофьорите, за да се чувстват в безопасност и за да е по-удобно и сигурно пътуването. „Надявам се, шофьорите да са усетили подобряването на условията на труд“, коментира кметът и припомни за 10% увеличение на заплатите им. Йорданка Фандъкова каза още, че вече има желаещи, които се обучават за шофьори и ватмани.  \r\nНа въпрос дали доверието към ГЕРБ е сринато или не, тя коментира, че предстои това да се види на предстоящите избори. „Първо имаме едни избори, а след това още едни. За мен е важно през това време, работата за София да не спира, защото тя е важна за хората, а не за нас. Мисля, че това сме показали, че правим през цялото време“, посочи столичният кмет.  \r\nЙорданка Фандъкова коментира и медийната публикация, според която Общината е поръчала скъпи пейки и кошчета за боклук, а ценовите оферти са скрити. Според нея твърденията, че е скрита офертата на един от изпълнителите на ремонта в централна градска част е поредна фалшива новина. „Лично направих „разследване“, като отворих сайта на Общината и принтирах информацията за изпълнителите на Зона 2 и Зона 4“, коментира тя. „Офертата на „Джи Пи Груп“, която видях, я цитирам: „доставка и монтаж на пейки класически дизайн от 1 291 лв“. Цената не е 10 хил. лева. Цената на кашпи, като тези на площад „Гарибалди“, е 8 922 лв.“, посочи кметът. Фандъкова каза, че не може да коментира в момента дали парите са много или малко и призова, информацията в медиите да бъде коректна, защото хората остават с впечатление, че една обикновена дървена пейка струва 10 000 лева. „Трябва да имаме данните и фактите и тогава да сравняваме. Ще си поискам моя проверка, защото това, което видях, силно ме обезпокои“, подчерта Йорданка Фандъкова.  \r\nТеодора ПАТРОНОВА", "date": "2019.04.30", "title": "В София пуснаха в експлоатация 22 нови автобуси на природен газ (ОБЗОР)"}
{"url": "http://www.focus-news.net/news/2019/04/30/2652442/varna-dve-zheni-i-dete-sa-postradali-pri-intsidenti-v-grada-prez-pochinite-dni.html", "text": "Трима пешеходци, включително дете, са пострадали при инциденти във Варна през почините дни. Това съобщиха от  ОДМВР – Варна . Единият от инцидентите става на 25 април, около 13.00 часа,на кръстовището на ул. „Никола Й. Вапцаров“ и бул. „Осми Приморски полк“. 42-годишна жена с лек автомобил, по време на движение, при завой наляво, не пропуска и блъска пешеходка, която пресича пътното платно на пешеходна пътека при зелен сигнал на светофара. Вследствие на инцидента жената (38 г.) получава контузни наранявания, прегледана е и освободена, без опасност за живота. Малко по-късно в същия ден, около 13.30 часа, на ул. „Зеленика“ възниква инцидент с пешеходец. 63-годишният шофьор на автомобил, местен жител, по време на движение, блъска пешеходка, която се движи попътно и слиза на пътното платно. Вследствие на инцидента жената (73 г.) получава фрактура на глезен, прегледана е и освободена, без опасност за живота. По случая има образувано досъдбно производство. \r\nНа 27 април, около 13.45 часа, във Варна, на ул. „Д-р Пискюлиев“, е възникнал инцидент. Шофьорът на лек автомобил Н. С. (51 г.), местен жител, по време на движение, не пропуска и блъска пешеходец – дете, пресичащо на пешеходна пътека. Вследствие на инцидента детето получава контузни наранявания, прегледано е и освободено, без опасност за живота.", "date": "2019.04.30", "title": "Варна: Две жени и дете са пострадали при инциденти в града през почините дни"}
{"url": "http://www.focus-news.net/news/2019/04/30/2652445/evropeyski-izbori-2019-g-kandidatat-za-evrodeputat-ot-gerb-andrey-kovachev-shte-poseti-obshtina-knezha-na-1-may.html", "text": "Кандидатът за евродепутат от ГЕРБ Андрей Ковачев ще посети община Кнежа на 1 май 2019 г. (сряда), съобщиха от пресцентъра на  ГЕРБ . От 10.30 ч. кандидатът за евродепутат Андрей Ковачев ще присъства на откриването на традиционния фолклорен фестивал в община Кнежа, който ще се проведе в лесопарк „Гергана” край града.  \r\nОт 13.00 ч. Андрей Ковачев ще се срещне с жители на град Кнежа в ресторант „Хибрид” в центъра на населеното място. На срещата ще бъде дискутирана политическата платформа на ГЕРБ за евроизборите, както и основните приоритети в работата на евродепутатите в следващите пет години.  \r\nОт 14.00 ч. в салона на читалището в село Бреница Ковачев ще участва в предизборна среща с жителите на селото.  \r\nВ 16.00 ч. кандидатът за евродепутат от листата на ГЕРБ и СДС ще посети шивашка фирма в село Подем.", "date": "2019.04.30", "title": "Европейски избори 2019 г.: Кандидатът за евродепутат от ГЕРБ Андрей Ковачев ще посети община Кнежа на 1 май"}
{"url": "http://www.focus-news.net/news/2019/04/30/2652446/blagoevgrad-letnite-teatralni-praznitsi-na-publikata-s-lyubov-shte-se-provedat-v-bansko-prez-yuni.html", "text": "Летните театрални празници „На публиката с любов“ ще се проведат в Банско през юни. Това съобщиха за  Радио „Фокус“-Пирин  от отдел „Култура“ към Община Банско. Представянето на театралните постановки стартира на 8 юни, от 18.00 часа, с „Вечеря за тъпаци“ от Франсис Вебер на Сатиричен театър „Алеко Константинов“. На 10 юни от 19.00 часа Народен театър „Иван Вазов“ ще представи „Идеалният мъж“ от Оскар Уайлд.  \r\nНа 11 юни Театър 199 „Валентин Стойчев“ ще играе „Светулки“ от Андрей Филипов точно в 10.30 часа. Нов театър НДК ще представи „Антихрист“ по Емилиян Станев на 12 юни, от 19.00 часа. На 13 юни, в 17.00 часа, в тържествената зала на Читалище „Никола Вапцаров“ в Банско започва рецитал по нова книга на Константин Икономов – „Житница“. Театър „Българска армия“ ще представи „Черна комедия“ от Питър Шафър на 14 юни, от 19.00 часа. Завършекът на фестивала ще постави Самодеен театър „Банско“ с постановката „Има ли смисъл да утепваме мечка“ на 15 юни, от 19.00 часа. \r\nВ театралния фестивал ще вземат участие доказани актьори като Христо Гърбов, Калин Сърменов, Веселин Ранков, Владимир Карамазов, Иван Юруков, Луиза Григорова, Мария Каварджикова, Стоян Алексиев, Теодора Духовникова, Юлиан Вергов, Елена Петрова, Ники Сотиров, Моньо Монев и други. \r\nНатали СТЕФАНОВА", "date": "2019.04.30", "title": "Благоевград: Летните театрални празници „На публиката с любов“ ще се проведат в Банско през юни"}
{"url": "http://www.focus-news.net/news/2019/04/30/2652443/sofiya-organizatsiya-na-dvizhenieto-shte-se-osashtestvi-na-parvi-may-vav-vrazka-sas-zasnemane-na-televizionen-serial.html", "text": "Организация на движението ще се осъществи на първи май във връзка със заснемане на телевизионен сериал. това съобщиха от  Столична община . От 07.00 до 19.00 часа се забранява престоят и паркирането на пътни превозни средства, с изключение на автомобилите на снимачния екип на ул. „Св. Климент Охридски“ между бул. „Цар Освободител“ и ул. „Шипка“.", "date": "2019.04.30", "title": "София: Организация на движението ще се осъществи на първи май във връзка със заснемане на телевизионен сериал"}
{"url": "http://www.focus-news.net/news/2019/04/30/2652441/yancho-andonov-knsb-pleven-rabotim-dobre-s-inspektsiyata-po-truda.html", "text": "Работим добре с Инспекцията по труда. Това каза на пресконференция в града Янчо Андонов, председател на Областния съвет на КНСБ, предаде кореспондент на Радио „Фокус“ .  Поводът за събитието са 28 април - международният ден в памет на загиналите при трудови злополуки, и предстоящият Международен ден на труда - 1 май. ,,Ние от КНСБ призоваваме държавните институции, работодателите и работещите да се осъществява социален диалог за превенция на трудовите злополуки и заболявания\", каза Янчо Андонов. ,,Според работодателите се осигуряват необходимите условия на труд за служителите, според нас те се предоставят, колкото да се спази законът\", подчерта Андонов. Той изрази притеснение от факта, че проверки на условията на труд се правят в неподходящо време, когато се работи в непълен капацитет или по време на почивки. ,,Със всички средства трябва да се опазват, наблюдават и проверяват условията на труд. За нас е важен въпросът кой всъщност контролира службите по трудова медицина\", посочи той. Янчо Андонов припомни още и доброто сътрудничество с Областната инспекция по труда като експертен орган, разследващ трудовите злополуки. \r\nВиолета КРЪСТЕВА", "date": "2019.04.30", "title": "Янчо Андонов, КНСБ - Плевен: Работим добре с Инспекцията по труда"}
{"url": "http://www.focus-news.net/news/2019/04/30/2652444/varna-7-dushi-sa-postradali-pri-katastrofa-s-avtobus-v-selo-pripek.html", "text": "7 души са пострадали при катастрофа с автобус в село Припек. Това съобщиха от  ОДМВР - Варна . Сигналът е подаден около 10.45 часа. Съобщено е за пътнотранспортно произшествие, възникнало в с. Припек. Според първоначалната информация 70-годишният водач на микробус „Мерцедес” от масовия транспорт по неизяснени към момента причини губи контрол над превозното средство минава през разделителна мантинела, преобръща се и отново се връща на гумите си. Вследствие на произшествието, в болнично заведение са отведени седем души. Изясняват се получените от тях травми. \r\nРаботата по изясняване на детайли около инцидента продължава.", "date": "2019.04.30", "title": "Варна: 7 души са пострадали при катастрофа с автобус в село Припек"}
{"url": "http://www.focus-news.net/news/2019/04/30/2652425/reuters-guaydo-zayavi-che-kam-nego-sa-se-prisaedinili-venetsuelski-voynitsi.html", "text": "Лидерът на венецуелската опозиция Хуан Гуайдо заяви във вторник, че „финалната фаза“ от неговия план за сваляне на президента Николас Мадуро е започнала и призова народа на страната и военните да го подкрепят, за да се сложи край на „узурпацията“ на настоящия режим, предава  Reuters . \r\nЖурналист на Ройтерс по-късно e видял Гуайдо в близост до военновъздушната база „Ла Карлота“ в Каракас, заобиколен от група мъже в униформи. \r\nМинистърът на информацията на Венецуела Хорхе Родригес написа в „Туитър“, че срещу правителството се изправя малка група от „предатели от армията“, които искат да осъществят преврат. \r\nСлед това, във видео, публикувано на неговия акаунт в „Туитър“ Гуайдо говори в компанията на мъже във военни униформи и опозиционния политик Леополдо Лопес, който е под домашен арест. \r\n„Националните въоръжени сили взеха правилното решение и сега разчитат на подкрепата на венецуелския народ“, заяви Гуайдо. \r\nПревод и редакция:", "date": "2019.04.30", "title": "Reuters: Гуайдо заяви, че към него са се присъединили венецуелски войници"}
{"url": "http://www.focus-news.net/news/2019/04/30/2652452/api-blizo-1-400-narushiteli-sa-zasekli-inspektorite-na-tol-kontrola-v-praznichnite-dni.html", "text": "Близо 30 000 автомобила са проверили инспекторите на Националното ТОЛ управление в празничните дни от 25 до 29 април, включително, за платена винетна такса. Установени са 1 400 нарушители, като повече от половината от тях са чужденци. Това съобщиха от пресцентъра на  Агенция \"Пътна инфраструктура\" . На нарушителите са наложени 1188 компенсаторни такси, от които 707 са на автомобили с чуждестранни регистрационни номера. Най-много компенсаторни такси са наложени на водачите на леки автомобили – 1 119, като от тях 680 са на чужденци. Съставени са и 208 акта за установяване на административно нарушение. \r\nОт 25 до 29 април, включително, са продадени 136 590 електронни винетки на обща стойност над 5,7 млн. лв. Най-много винетки са купени в първия почивен ден (26 април) – 38 432 броя за близо 1,6 млн. лв. От всички продадени, 114 394 е-винетки са за леки автомобили, на стойност над 4.6 млн. лв., а съответно 22 196 е-винетки са купени за тежкотоварни превозни средства на стойност над 1 млн.лв. \r\nОт 1 май 2019 г. кол центърът към Националното ТОЛ управление увеличава работното си време. Гражданите ще могат да получават информация на номер 0700 10 876 всеки ден от понеделник до неделя, от 8.00 до 20.00 часа.", "date": "2019.04.30", "title": "АПИ: Близо 1 400 нарушители са засекли инспекторите на тол контрола в празничните дни"}
{"url": "http://www.focus-news.net/news/2019/04/30/2652439/darzhavata-otpusna-75-mln-lv-za-noviya-korpus-na-unss-obzor.html", "text": "На днешното заседание на Министерски съвет правителството одобри отпускането на 7,5 млн. лв. за довършване на строителството на новия учебен корпус на УНСС. Договорът за проекта е подписан през 2016 г. и е на стойност над 11 млн. лв., като 4,5 млн. лв. от тях са европейско финансиране по ОП „Региони в растеж“, а остатъкът осигурява държавата. С отпуснатите средства ще се завърши изпълнението на проекта и ще се предотврати загубата на средства по линия на безвъзмездната финансова помощ, което би довело до загуба на европейско финансиране. \r\nДо отпускането на средствата на 30 април се стигна след среща на премиера Бойко Борисов с ръководството на университета преди Великден. Срещата беше по повод отворено писмо на УНСС от 23 април, в което се посочваше, че сметките на висшето училище могат да бъдат запорирани заради неразплатени суми с фирмата-изпълнител на проекта. Тогава от УНСС отбелязаха, че поради обещаното, но неполучено финансиране от страна на държавата, изпълнението на проекта е спряно през 2018 г. В същото време от Министерството на финансите обявиха, че няма да подкрепят искането на УНСС за допълнителни средства, докато не бъде усвоена отпуснатата по ОПРР сума. Заради този казус министър-председателят Бойко Борисов разговаря с ректора на УНСС проф. Стати Статев, като в срещата участваха и министърът на финансите Владислав Горанов, министърът на образованието и науката Красимир Вълчев и регионалният министър Петя Аврамова. Тогава премиерът Бойко Борисов заяви, че финансирането ще бъде отпуснато, защото не може строежът да стои като „паметник на културата“, тъй като студентите трябва да учат.  \r\nНовият 5-етажен корпус ще бъде с площ 8518 кв. м., като е предвидено да има четири аули, всяка от които за 250 студенти, четири зали за по 120 студенти, четири зали за по 80 студенти и четири зали за по 40 студенти, както и 19 преподавателски кабинета, заведение за хранене за студенти със 100 места и подземен паркинг. \r\nЦветилена СИМЕОНОВА", "date": "2019.04.30", "title": "Държавата отпусна 7,5 млн. лв. за новия корпус на УНСС (ОБЗОР)"}
{"url": "http://www.focus-news.net/news/2019/04/30/2652453/varna-goryal-e-avtobus-na-gradskiya-transport-nyama-postradali.html", "text": "Горял е автобус на градския транспорт във Варна. Това съобщиха от  ОДМВР – Варна . Инцидентът е станал на 29 април, около 11.20 часа, в местност  „Боровец – Юг“. Няма пострадали хора. Предполагаемата причина за пожара е техническа неизправност. Увредена е изолация в двигателния отсек.  \r\nПри друг инцидент, около 15.20 часа в същия ден, е постъпил сигнал за пожар в барака в село Шкорпиловци. Няма пострадали. Унищожени са барака и дървена беседка. Предполагаемата причина за инцидента е небрежност при боравене с открит огън.", "date": "2019.04.30", "title": "Варна: Горял е автобус на градския транспорт, няма пострадали"}
{"url": "http://www.focus-news.net/news/2019/04/30/2652451/ministar-rumen-porozhanov-i-predstaviteli-na-organizatsii-ot-sektorite-plodove-zelenchutsi-kartofi-i-bioproizvodstvo-podpisaha-sporazumenie.html", "text": "Министърът на земеделието, храните и горите Румен Порожанов и представители на организации от секторите плодове, зеленчуци, картофи и биопроизводство, подписаха споразумение за изпълнение на исканията на бранша. Ще бъде назначен заместник-министър с ресор „Плодове, зеленчуци, картофи и биоземеделие“, който ще бъде предложен от тях. Това съобщиха от пресцентъра на  МЗХГ . Предстои и изготвянето на Стратегия и План за действие за  възстановяване и развитие на секторите. Ще бъде приет и пакет от мерки в краткосрочен и дългосрочен план, с цел осигуряване на съответния бюджет за 2019-2022 г. и в рамките на новия програмен период. С цел изработване на политики и стратегии, съвместно с браншовите организации, ще бъде създаден и Консултативен съвет по биоземеделие. В документа, разписан от двете страни, е заложено и създаването на дирекции „Плодове и зеленчуци“ и „Биологично производство“, във функциите, на които да бъде включено и развитието на планинското и полупланинското земеделие.", "date": "2019.04.30", "title": "Министър Румен Порожанов и представители на организации от секторите плодове, зеленчуци, картофи и биопроизводство подписаха споразумение"}
{"url": "http://www.focus-news.net/news/2019/04/30/2652455/kyustendil-na-zasedanie-na-komisiyata-po-obshtestven-red-i-sigurnost-kam-obshtinskiya-savet-e-diskutiran-vaprosat-s-opazvaneto-na-obshtinskata-infrastruktura.html", "text": "На заседание на Комисията по обществен ред и сигурност към Общинския съвет в Кюстендил е дискутиран въпросът с опазването на общинската инфраструктура. Това каза пред журналисти председателят на комисията Иван Ангелов, предаде репортер на  Радио „Фокус” – Кюстендил . В тази връзка е проведено и съвещание с кметовете на селата, горските и ловни стопанства, както и представители на фирми за дърводобив. „Взеха се решения да се синхронизират действията в унисон с действащата наредба, която детайлно и всеобхватно решава този въпрос”, посочи Иван Ангелов. По думите му, когато има добро разбирателство между фирми, Община, кметове на населени места и горски стопанства, въпросът с нарушаването на общинските горски пътища се решава. \r\nВенцеслав ИЛЧЕВ", "date": "2019.04.30", "title": "Кюстендил: На заседание на Комисията по обществен ред и сигурност към Общинския съвет е дискутиран въпросът с опазването на общинската инфраструктура"}
{"url": "http://www.focus-news.net/news/2019/04/30/2652454/izyavlenie-na-komisar-teysen-po-sluchay-mezhdunarodniya-den-na-truda.html", "text": "Утре отново отбелязваме Международния ден на труда. Тази година той е особено подходящ повод да погледнем назад, но също и напред към бъдещето, заяви комисар Тейсен по случай Международния ден на труда, предава  пресслужбата на ЕК в България . \r\nПрез изминалите дванадесет месеца, въз основа на предложения на Европейската комисия, ЕС постигна голям напредък в усилията си да подобри правата на работниците. Въвеждането на нови правила за прозрачни и предвидими условия на труд доведе до по-добра защита за най-уязвимите работници в новия свят на труда, особено тези, които работят на нетипични трудови договори. Предприехме мерки, за да се гарантира, че всички работещи са обхванати в достатъчна степен от схемите за социална сигурност и са защитени срещу икономическа несигурност, независимо от техния трудов статус. Нови правила на ЕС относно равновесието между професионалния и личния живот ще помогнат на работещите родители и полагащите грижи лица да съчетават своя семеен живот и професионалната си кариера, като правилата осигуряват равни възможности за мъжете и жените. Благодарение на новия Европейски орган по труда ще се подкрепи справедливата трудова мобилност в рамките на ЕС, което ще е от полза както за трансграничните работници, така и за предприятията. ЕС подобри защитата срещу широк набор канцерогенни химикали на работното място. Също така повече от 80 милиона лица с увреждания ще получат по-лесен достъп до основни продукти и услуги, като например мобилни телефони, компютри, електронни книги и електронна търговия, благодарение на европейски акт за хората с увреждания.  \r\nВсички тези инициативи са част от нашата текуща работа за постигане на резултати по Европейския стълб на социалните права. Стълбът е нашият компас днес и за в бъдеще: той ще продължи да помага на вземащите решения да въвеждат по-добри и по-справедливи правила, за да може Европа да се справя със социалните предизвикателствата на 21-и век.  \r\nЕвропейският стълб на социалните права непрекъснато ни напомня, че трябва да работим заедно, за да изградим социалната Европа, която желаем: институциите на ЕС, държавите членки и социалните партньори — всеки от нас в рамките на своите собствени компетенции и със собствените си инструменти. Следващата седмица европейските лидери ще се срещнат в Сибиу, за да обсъдят бъдещето на Европа. Убедена съм, че изграждането на социална Европа ще остане основен приоритет в бъдеще, за да може всеки да доразвива постигнатото от нас досега в полза на всички.", "date": "2019.04.30", "title": "Изявление на комисар Тейсен по случай Международния ден на труда"}
{"url": "http://www.focus-news.net/news/2019/04/30/2652449/burgas-obshtinskiyat-savet-dade-saglasie-obshtinata-da-predostavi-bezlihven-zaem-v-razmer-na-50-000-leva-na-psfk-chernomorets.html", "text": "Общинският съвет даде съгласие Община Бургас да предостави безлихвен заем в размер на 50 000 лева на „ПСФК Черноморец-Бургас“ АД за срок от 1 година, за което да се сключи договор между Община Бургас и дружеството, предаде репортер на  Радио „Фокус“-Бургас . До решението се стигна след като Бургаския окръжен съд образува дело за обявяване на дружеството в несъстоятелност. Общинският съвет прие и внесено от кмета Димитър Николов предложение за извършване на финансова инспекция от Агенцията за държавна финансова инспекция в „ПСФК Черноморец Бургас“ АД. Според Димитър Николов са налице изкуствено завишени разходи, които дружеството е отчело. „Искам да бъде направена финансова инспекция, за да знам каква е истината – това е право, което ми е дадено от закона, като кмет. Ако се окажа прав, ще мога да сезирам съдебните инстанции“, отбеляза кметът Николов. \r\nМария ПОПЧЕВА", "date": "2019.04.30", "title": "Бургас: Общинският съвет даде съгласие Общината да предостави безлихвен заем в размер на 50 000 лева на ПСФК „Черноморец“"}
{"url": "http://www.focus-news.net/news/2019/04/30/2652459/gazeta-express-kosovo-makron-zastana-do-merkel-i-se-protivopostavi-na-ideyata-za-promyana-na-granitsite-na-balkanite.html", "text": "Джералд Кнаус, ръководител на мозъчния тръст „Европейска инициатива за стабилност“ (ESI), коментира проведената в понеделник неформална среща на върха за Западните Балкани в Берлин, пише електронното издание на прищинския ежедневник  Gazeta Express . \r\nПо неговите думи, зад затворените врати, френският президент Еманюел Макрон е казал на балканските лидери, че той е на същото мнение като германския канцлер Ангела Меркел по отношение на идеята за „корекция на границите“. Кнаус твърди, че Макрон е дал ясно да се разбере на лидерите на страните от Западните балкани, че не може да има промени на границите по етническите линии. „Силно послание на вечерята при затворени врата от президента Макрон към Балканските лидери в Берлин: Не трябва да има промяна на границите по етническите линии. Мултиетническите държави трябва да бъдат запазени в Западните Балкани. Много добре. Дори само това придава смисъл на срещата“, написа Кнаус в „Туитър“. \r\nКакто припомня вестникът, преди срещата на върха в Берлин медиите съобщиха, че Меркел ще се опита да убеди Макрон да възприемат обща позиция, когато става дума за промяната на границите, за което се застъпват президентите на Косово Хашим Тачи и  Сърбия Александър Вучич. Срещу идеята са и в германския Бундестаг. Депутат от ХДС Михаел Брандт разкритикува остро върховния представител на ЕС Федерика Могерини и комисаря по разширяването Йоханес Хан, които подкрепиха тази идея. Според Брандт тези, които не се противопоставят на рекцията на границите, трябва да бъдат държани отговорни, ако на Балканите избухне нова война. \r\nПревод и редакция:", "date": "2019.04.30", "title": "Gazeta Express (Косово): Макрон застана до Меркел и се противопостави на идеята за промяна на границите на Балканите"}
{"url": "http://www.focus-news.net/news/2019/04/30/2652460/veliko-tarnovo-proliven-dazhd-zatrudnyava-dvizhenieto-v-tsentara-na-grada.html", "text": "Проливен дъжд затруднява движението в центъра на Велико Търново, предаде репортер на  Радио „Фокус“ – Велико Търново . По улиците са се образували големи локви заради интензивния валеж, който е придружен с гръмотевици. Преди броени минути падна и градушка, с неголеми размери. Органите на реда съветват водачите да карат внимателно и със съобразена скорост. Трафикът към този час не е интензивен, но се очаква засилване на автомобилопотока в края на първия работен ден от седмицата. \r\nЛуиза ТРАНЧЕВА", "date": "2019.04.30", "title": "Велико Търново: Проливен дъжд затруднява движението в центъра на града"}
{"url": "http://www.focus-news.net/news/2019/04/30/2652457/dimitar-nikolov-kmet-na-burgas-simpatiziram-na-vnositelite-na-dokladnata-zapiska-za-delenie-na-grada-na-rayoni.html", "text": "Симпатизирам на вносителите на докладната записка за деление на Бургас на райони. Това каза кметът на Бургас Димитър Николов пред журналисти, предаде репортер на  Радио „Фокус“ – Бургас  във връзка с предложението, което бе отхвърлено по време на редовна сесия на Общинския съвет. По думите му това са хора от различни политически формации, които са открили обща тема и кауза, която да защитават. „Аз изпълних ангажиментите си по закон. Обработихме докладната и я внесохме за решение от Общински съвет. Чух много полярни изказвания – за, против, въздържали се. Такова беше и гласуването, което нещо много добро – общинските съветници да имат възможност да се запознаят с детайлите на докладната, да дебатират, да имат своите въпроси и желание за реализиране на това райониране. В крана сметка по дипломатичен начин беше гласувано и това е резултатът. Аз не се намесвам, както се забелязва“, посочи още кметът Димитър Николов.  \r\nПо време на днешното заседание на Общински съвет внесената докладна записка за деление на града на райони бе отхвърлена с 20 гласа „против“ и 8 „за“ и 12 „въздържали се“. \r\nМария ПОПЧЕВА", "date": "2019.04.30", "title": "Димитър Николов, кмет на Бургас: Симпатизирам на вносителите на докладната записка за деление на града на райони"}
{"url": "http://www.focus-news.net/news/2019/04/30/2652456/mvnr-povishi-nivoto-na-risk-za-patuvane-do-shri-lanka.html", "text": "Министерството на външните работи повиши нивото на риск за пътуване в Шри Ланка, като предупреждава българските граждани да не предприемат пътувания до тази страна, както и във вътрешността й, освен в случаи на крайна необходимост. Това съобщиха от пресцентъра на  МВнР . По информация на посолството ни в Делхи, независимо от тенденциите за постепенно нормализиране на ситуацията в Шри Ланка, прогнозите са този процес да отнеме значително време. Не е изключена и възможността терористични групи да се опитат да извършат нови бомбени атаки. Препоръчително е сънародниците ни в Шри Ланка да избягват места, в които се провеждат религиозни прояви, да проявяват предпазливост, ако са в близост до големи събирания на хора, протести или демонстрации, както и да следят информацията за актуалната обстановка в страната.    \r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.  \r\nСигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.30", "title": "МВнР повиши нивото на риск за пътуване до Шри Ланка"}
{"url": "http://www.focus-news.net/news/2019/04/30/2652463/kardzhali-meditsinskoto-obsluzhvane-shivashkiyat-bransh-i-turizmat-se-nuzhdayat-ot-nay-mnogo-kadri-v-oblastta.html", "text": "Медицинското обслужване, шивашкият бранш и туризмът се нуждаят от най-много кадри в областта. Това съобщи за  Радио „Фокус“  Метин Хафъзсалим, директор на Дирекция „Бюро по труда” – Кърджали към Агенция по заетостта.  \r\nКъм 30 април, както предходния месец, отново има най-много незаети места за общопрактикуващи лекари в Кърджали. Областната болница се нуждае от специалисти по вътрешни болести, педиатрия, урология, образна диагностика, неонатология, гастроентерология – общо 21 лекари, сочи справката на Бюрото за края на месеца. \r\nВъв връзка с началото на туристическия сезон е завишено търсенето на специалисти със средно образование в сферата на туризма и ресторантьорството. Общо са обявени 31 свободни места за камериерки в бранша, 10 са вакантните длъжности за хотелиерски администратори, по 14 за сервитьори и 11 за бармани, а също – за 14 готвачи, 13 работници в кухня и миячи на съдове за ресторантите и местата за настаняване. Както посочи директорът на Бюрото по труда, от града и курортните селища в околностите на Кърджали са подадени около една трета от всички заявки, повечето от тях са получени от хотели по Черноморието, които всяка година търсят кадри от вътрешността на страната.    \r\nШивашката промишленост перманентно изпитва недостиг на кадри  – общо 19 шивачки се търсят от фирмите в града и близките села. Има незаети места и за неквалифицирани работници - общо 17 бр. Двама касиери и четири продавачи се търсят в търговията и 3-ма резачи на камъни. Общо 174 са обявените свободни работни места в Дирекцията Бюро по труда - Кърджали. \r\nДарина ДЕЕНИЧИНА", "date": "2019.04.30", "title": "Кърджали: Медицинското обслужване, шивашкият бранш и туризмът се нуждаят от най-много кадри в областта"}
{"url": "http://www.focus-news.net/news/2019/04/30/2652461/evropeyski-izbori-2019-g-andrey-novakov-v-pernik-pokazahme-svoite-sposobnosti-i-shte-spechelim-doverieto-na-horata.html", "text": "„В следващия един месец ще работим за това да спечелим доверието на хората. Показахме своите способности и съм убеден, че сме единствените, които можем да постигнем реално измерими резултати в името на България“, каза най-младият кандидат за член на ЕП от листата на ГЕРБ и СДС Андрей Новаков на пресконференция, с която беше поставено поставено началото на предизборната кампания в област Перник. Това съобщиха от пресцентъра на  ПП ГЕРБ . Новаков не скри сантимента си към Перник и подчерта, че се чувства свързан с града и хората в него. „Щастлив съм, защото е видим резултатът от труда на кмета Вяра Церовска. Всичко, което тя направи за Перник през последните 4 години е показател, че с висок професионализъм и с подкрепата на правителството Европа влиза уверено в нашия дом“, каза още той. Новаков отправи призив към перничани да изберат листата на ГЕРБ и СДС, защото тя е единствената, която има доказани авторитети и професионалисти. \r\nОбластният координатор на ГЕРБ - Перник Вяра Церовска беше категорична, че ГЕРБ и СДС изпращат листа от подготвени, млади и ентусиазирани европейски политици, които ще работят за успеха и просперитета на България, за достойнството и самочувствието на всички българи навсякъде по света. \r\n„Толкова много са достиженията на демокрацията. Всеки българин се вълнува от съдбата на страната ни. Именно заради това, на 26 май трябва да дадем своя принос за запазването ѝ в България“, подчерта лидерът на ГЕРБ-Перник и призова всички демократично мислещи хора, да изберат номер 12 в интегралната бюлетина. \r\n„Евродепутатите от партия ГЕРБ доказаха, че имат изключителен опит и авторитет и съм убеден, че ще представят достойно страната ни в Европа“, посочи кандидатът за член на ЕП Александър Йорданов. Той определи Андрей Новаков като най-опитнияt евродепутат, с личен принос за изработването на един изключително благоприятен бюджет за страната в следващия програмен период. „Победата на ГЕРБ и СДС на Европейските избори ще даде необходимата на България сигурност и стабилност“, каза още той. \r\nОбщинският ръководител на ГЕРБ-Перник Ирена Соколова подчерта, че листата на ГЕРБ и СДС е съставена изцяло от кандидати, които се гордеят с постигнати резултати в биографиите си. Те са с изявен европейски и национален политически опит и са доказали, че утвърждават националните интереси заедно с европейските. “Европа е факт и същевременно процес, който създаваме и развиваме. Искаме развитие и напредък и най-напред имаме нужда от сигурност, спокойствие и справедливост. По време на кампанията трябва задълбочено обсъждане на тези и други теми. И ще бъде непростимо да ги подминем и подменим. Искаме политика на постигане на съгласие и разширяване на подкрепата! Националните и европейски програми дават реален шанс за развитие и напредък, и ако загубим тази кампания в несъстоятелно противоборство и идеологически спорове, то тогава ще загубим възможността Европа да развие България“, отбеляза Соколова. Тя заяви, че партньорство с изразените демократични партии вдясно ще бъде ключово за успеха на ЕНП на европейските избори в България. \r\nПредседателят на СДС Румен Христов призова дебатът в предстоящите избори да бъде съсредоточен в това - какво нашите евродепутати ще направят за България.", "date": "2019.04.30", "title": "Европейски избори 2019 г.: Андрей Новаков в Перник: Показахме своите способности и ще спечелим доверието на хората"}
{"url": "http://www.focus-news.net/news/2019/04/30/2652464/ot-nachaloto-na-2019-g-narodnoto-sabranie-e-prielo-43-zakona-60-resheniya-i-obrashtenie-kam-balgarskiya-narod-po-povod-140-ata-godishnina-ot-uchreditelnoto-sabranie.html", "text": "През шестата си сесия 44-ото Народно събрание е приело 43 закона, 60 решения и обръщение към българския народ по повод 140-ата годишнина от Учредителното събрание. Това сочи справка за законодателната дейност на Народното събрание, подготвена от Дирекция „Пленарни заседания, парламентарен контрол и финални текстове“ и парламентарния пресцентър, съобщиха от пресцентъра на  Народното събрание .  \r\nЗа периода от 11 януари до 25 април 2019 г. в парламента са внесени 60 законопроекта, като 31 от тях са на народни представители. Постъпили са 58 проекта за решения, от тях 47 са от депутати. На тържествена сесия във Велико Търново беше прието Обръщение на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция.  \r\nСред приетите от Народното събрание нови закони са: Закон за социалните услуги, Закон за защита на търговската тайна, Закон за преброяване на населението и жилищния фонд в Република България през 2021 г. и Закон за преброяване на земеделските стопанства в Република България през 2020 г. Парламентът е гласувал промени в Наказателния кодекс, в Кодекса за социално осигуряване, в Закона за лечебните заведения, в Избирателния кодекс и др.  \r\nОт началото на годината парламентът е имал 45 редовни и едно извънредно пленарнo заседаниe.  \r\nИзползваното време за осъществяване на контролната функция на парламента през шестата сесия на 44-тото Народно събрание е 52 часа и 9 минути. Парламентарен контрол е провеждан в 15 пленарни заседания.  \r\nВ Народното събрание от 11 януари до 25 април 2019 г. са постъпили 454 въпроса и 19 питания. В този период са проведени 16 изслушвания на министри и разисквания по две питания.  \r\nЧленовете на правителството са отговорили на 428 въпроса и 16 питания. На най-много въпроси и питания са отговорили министърът на регионалното развитие и благоустройството Петя Аврамова – 134, министърът на финансите Владислав Горанов – 87, министърът на здравеопазването Кирил Ананиев – 47, министърът на земеделието, храните и горите Румен Порожанов – 21, министърът на околната среда и водите Нено Димов – 19, министърът на образованието и науката Красимир Вълчев – 18, министърът на културата Боил Банов и министърът на труда и социалната политика Бисер Петков – по 16, министърът на вътрешните работи Младен Маринов – 12, вицепремиерът по правосъдната реформа и министър на външните работи Екатерина Захариева – 10 и т.н.  \r\nНай-много въпроси и питания са отправили народните представители Георги Гьоков – 68, Иван Валентинов Иванов – 48, Илиян Тимчев и Анелия Клисарова – по 44, Георги Йорданов – 43, Георги Михайлов – 41, Валентина Найденова – 38, Иван Ибришимов – 37, Георги Свиленски – 30, Любомир Бонев – 21, Надя Клисурска-Жекова – 17 и т.н.  \r\nОт ПГ „БСП за България” са внесли най-много въпроси и питания – 310 въпроса и 11 питания. От ПГ на ПП ГЕРБ са отправили 96 въпроса и 8 питания, от ПГ на ПП ВОЛЯ – „Българските родолюбци“ – 19 въпроса, от ПГ „Обединени патриоти” – 17 въпроса, от ПГ на ДПС – 9 въпроса.", "date": "2019.04.30", "title": "От началото на 2019 г. Народното събрание е приело 43 закона, 60 решения и обръщение към българския народ по повод 140-ата годишнина от Учредителното събрание"}
{"url": "http://www.focus-news.net/news/2019/04/30/2652447/erdogan-bez-uchastieto-na-turtsiya-programata-za-f-35-e-obrechena-na-proval.html", "text": "Турция се стреми към замяна на вноса в сферата на отбраната във всички етапи, от проектиране до производство, заяви президентът Реджеп Таийп Ердоган на откриването на 14-ото Международно изложение за военна промишленост IDEF-2019 в Истанбул, предава  „Анадолската агенция“ . \r\nПо неговите думи Турция вече е излязла на челни позиции в разработването и производсвото на разузнавателни и ударни безпилотни летателни апарати (БПЛА). \r\nТурският президент отбеляза, че през цялата си история Турция е оставала вярна на поетите задължения. „Именно затова, когато Турция се сблъска със заплахата от обстрели на граничните населени пунктове от страна на терористите, първите, към които се обърна Анкара за придобиване на системи за противовъздушна отбрана, бяха съюзниците (по НАТО). За съжаление, те оставиха нашите обръщения без отговор“, заяви турският лидер. \r\nЕрдоган привлече вниманието към заплахите на Вашингтон да извади Турция от участниците в програмата за създаването на самолети от пето поколение F-35. \r\n„Без участието на Турция, реализацията на програмата за F-35 е обречена на провал“, подчерта турският лидер. \r\nДържавният глава увери, че Турция няма да се огъне под натиска в политическата, дипломатическата и икономическата сфери. Това важи и за сферата на отбраната, отбеляза той. \r\n„Страните, които отказаха под най-различни предлози да доставят авиобомби на Турция, сега не могат да скрият удивлението си от мощта и икономичността на снарядите, произведени в Турция“, заяви президентът. \r\nЕрдоган отбеляза, че освен това Турция предприема мерки за производството на отечествен военен самолет.  \r\nЕрдоган подчерта, че Турция е решена да продължи да укрепва капацитета на вътрешната отбранителна индустрия, за да осигури както собствените си нужди, така и нуждите на приятелските държави. \r\nПревод и редакция:", "date": "2019.04.30", "title": "Ердоган: Без участието на Турция, програмата за F-35 е обречена на провал"}
{"url": "http://www.focus-news.net/news/2019/04/30/2652466/mvnr-24-chasova-transportna-stachka-e-obyavena-v-gartsiya-na-1-may.html", "text": "По информация на посолството на България в Атина за 1 май 2019 г. в Гърция е обявена 24-часова транспортна стачка, която ще засегне автобусния, тролейбусния, градския електрически железопътен транспорт, както и движението на метрото, на корабите и на фериботите. Това съобщиха от пресцентъра на  Министерството на външните работи . \r\nШофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пирея, ще стачкуват през целия работен ден. Водачите в метрото ще стачкуват от 9.00 часа до края на работното време, а на кораби и фериботи – от 00.00 до 24.00 часа.  \r\nТрамваите, такситата и междуградските автобуси, както и другият масов транспорт, ще се движат съгласно разписанията. За допълнителна, по-подробна информация българските граждани могат да се обръщат към посолството в Атина на телефони: 0030 2106748105 и 0030 6937096220. Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите.", "date": "2019.04.30", "title": "МВнР: 24-часова транспортна стачка е обявена в Гърция на 1 май"}
{"url": "http://www.focus-news.net/news/2019/04/30/2652448/sanktsii-za-nad-10-mln-lv-nalozhi-darzhavata-sled-masova-proverka-na-kashti-za-gosti-izgradeni-s-evropeyski-sredstva-obzor.html", "text": "Санкции за над 10 млн. лв. наложи държавата след масова проверка на къщи за гости, изградени с европейски средства. В рамките на седмица са проверени над 110 обекта, което е около 18% от построените по Програмата за развитие на селски райони 746 къщи за гости. За 32 от проверените обекти има искане за пълно възстановяване на сумите, а за другите – частично възстановяване или финансова корекция. Акцията започна по заповед на премиера Бойко Борисов и главния прокурор Сотир Цацаров, като ще бъдат проверени абсолютно всички къщи за гости, построени у нас с европейски средства. Това са над 700 проекта, като всеки от тях е финансиран с до 200 хил. евро.  \r\nМинистърът на земеделието, храните и горите Румен Порожанов заяви, че основният проблем при къщите за гости е използването им по предназначение, заради което в новия програмен период след 2013 г. финансовата помощ е спряна. „Всички къщи ще бъдат проверени, независимо дали на някои от тях е изтекъл мониторинговият период. Проверката ще бъде правена именно в този мониторингов период”, коментира Порожанов. \r\nПремиерът Бойко Борисов изтъкна, че целта на програмата е била да подпомага туризма и много от къщите се използват по предназначение, но винаги се намира някой, който да опорочи програмата, заради което тя сега е спряна. „Разпоредил съм и бизнес-плановете да им проверят, защото по бизнес-план те трябва да имат определен брой нощувки - дали са спазени или не”, добави Борисов.  \r\nМинистърът на вътрешните работи Младен Маринов заяви, че ще се проверява и дали в къщите за гости са вписвани настанени лица и плащани ли са туристически данъци. Агенция „Фокус“ припомня:  Проверката на къщите за гости, построени с европейско финансиране, стартира, след като прокуратурата започна проверка и повдигна обвинение на бившия зам.-министър на икономиката Александър Манолев за източване на еврофондове. Той е обвинен, че в периода от 2013 г. до 2015 г. заедно с 25-годишната Ана Димитрова са представили пред държавни институции неверни сведения за изграждане на къща за гости край Сандански. Фалшивите документи са представени, за да получи търговецът - ЕТ „Агротрейд - Ана Димитрова“, средства от фондове в размер на 391 160 лева. \r\nАлександър Манолев подаде оставка като заместник- министър на икономиката на 17 април заради стартиралата проверка на Върховната касационна прокуратура за злоупотреба със средства на Европейския съюз. Разследването започна заради публикация в електронен сайт, в която се твърди, че той е изградил частна вила с минерален басейн чрез усвояване на средства от европейски проект. На 24 април главният прокурор Сотир Цацаров разпореди на ГД „Национална полиция“ да извърши проверка и на всички проекти за изграждане или модернизиране на къщи за гости, финансирани от Европейския земеделски фонд. Сред проверяваните е и водачът на евролистата на „БСП за България“ Елена Йончева. \r\nЦветилена СИМЕОНОВА", "date": "2019.04.30", "title": "Санкции за над 10 млн. лв. наложи държавата след масова проверка на къщи за гости, изградени с европейски средства (ОБЗОР)"}
{"url": "http://www.focus-news.net/news/2019/04/30/2652465/sport-nikolay-penchev-preminava-v-ruskiya-belogorie-belgorod-za-noviya-sezon-20192020.html", "text": "Българският национал Николай Пенчев ще се присъедини към руския гранд Белогорие (Белгород) за новия сезон 2019/2020, съобщава championat.com. През изминалия сезон той игра като посрещач в полския отбор Сточня (Шчечин) заедно с Матей Казийски и Аспарух Аспарухов, но впоследствие клубът се оттегли от шампионата заради финансови проблеми и Пенчев премина в Онико (Варшава), с който стигна до финал за титлата в първенството срещу Закса, като резултатът във финалната серия е 0:1.", "date": "2019.04.30", "title": "Спорт: Николай Пенчев преминава в руския Белогорие (Белгород) за новия сезон 2019/2020"}
{"url": "http://www.focus-news.net/news/2019/04/30/2652467/veliko-tarnovo-dvizhenieto-po-pat--4-veliko-tarnovo-sheremetya-se-izvarshva-v-edna-lenta-poradi-patnotransportno-proizshestvie.html", "text": "Движението по път I-4 Велико Търново - Шереметя се извършва в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат със съобразена скорост, като спазват указанията на „Пътна полиция\".", "date": "2019.04.30", "title": "Велико Търново: Движението по път I-4 Велико Търново - Шереметя се извършва в една лента поради пътнотранспортно произшествие"}
{"url": "http://www.focus-news.net/news/2019/04/30/2652469/ruse-mazh-e-shofiral-s-341-promila-alkohol.html", "text": "43- годишен мъж е шофирал с 3,41 промила алкохол. Това съобщиха от  ОДМВР- Русе . На 28 април около 15.30 часа е подаден сигнал за лице управляващо моторно превозно средство, след употреба на алкохол. Изпратените за проверка на сигнала служители от Първо РУ са установили на ул. „Гео Милев“ в Русе лек автомобил „Опел Астра\", с русенска регистрация, управляван от 43-годишен мъж. При последвала проверка за употреба на алкохол уредът е отчел положителен резултат  от 3,41 промила. Случаят е документиран като е образувано досъдебно производство.", "date": "2019.04.30", "title": "Русе: Мъж е шофирал с 3,41 промила алкохол"}
{"url": "http://www.focus-news.net/news/2019/04/30/2652468/burgas-bez-zabavyane-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Без забавяне се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. По думите му няма струпвания на превозни средства и движението се осъществява е спокойно. \r\nМария КУРТЕВА", "date": "2019.04.30", "title": "Бургас: Без забавяне се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2019/04/30/2652450/hashim-tachi-es-e-prekaleno-slab-iskame-sasht-da-se-vklyuchi-v-dialoga.html", "text": "Президентът на Косово Хашим Тачи оцени, че Европейският съюз е „прекалено слаб“, за да разреши различията между Сърбия и Косово и поиска САЩ да се включат в диалога Белград – Прищина, предава македонската редакция на  Радио „Свободна Европа“ . \r\nСлед срещата с върховния представител на ЕС за политиката на сигурност и външните работи Федерика Могерини в Берлин, Тачи уточни, че „всички разговори или договори са невъзможни без САЩ“. \r\nПревод и редакция:", "date": "2019.04.30", "title": "Хашим Тачи: ЕС е прекалено слаб, искаме САЩ да се включи в диалога"}
{"url": "http://www.focus-news.net/news/2019/04/30/2652462/dimitar-nikolov-kmet-na-burgas-za-sledvashtiya-programen-period-shte-se-nastoyava-pochti-90-ot-proektite-da-badat-realizirani-chrez-t-nar-finansov-inzhenering.html", "text": "За следващия програмен период ще се настоява почти 90 % от проектите да бъдат реализирани чрез т. нар. „финансов инженеринг“. Това каза пред журналисти кметът на Бургас Димитър Николов по повод предстоящата модернизация на сградата на Културен дом на нефтохимика – Бургас, предаде репортер на  Радио „Фокус“ – Бургас . По думите му това означава общините, като бенефициенти, да бъдат ангажирани да финансират предвижданите дейности и със свои средства. „Така биха били по-отговорни в грижата си като стопани, а и да бъдат по-взискателни по отношение на самите тарифи, за които ще се отдават тези пространства“, отбеляза кметът Николов и добави, че към момента няма информация за това колко време ще отнеме реконструкцията на сградата на Културния дом на нефтохимика.  \r\n„Тази сграда е може би най-емблематиният, обемен и просторен културен център в града, който ежедневно дава подслон на различни школи и културни дейности“, заяви Димитър Николов. Според него Бургас има нужда от повече културна инфраструктура. „Почти всяка седмица имаме по няколко театрални постановки от други краища на България и от чужбина. За съжаление, ние няма къде другаде да им предоставим площи, освен в Дома на нефтохимика“, отбеляза Николов. Той добави, че Оперативна програма „Региони в растеж“ 2014 – 2020 дава възможност една част от средствата, необходими за реконструкцията за тази сграда, да бъдат отпуснати по грантова схема, а другата да бъде осигурена чрез банков кредит, защото дейността на културния център генерира приходи. „Това е съвременна практика в много от европейските градове, това е и тенденцията за в бъдеще“, коментира кметът на Бургас.  \r\nСпоред него, колкото повече възможности има да се реализират културни събития, ще бъде толкова по-добре. „Изградихме новия център „Флора“ и в момента той се експлоатира, мисля че 24 часа в денонощие, носи приходи на Бургас, дава възможност за подслон на различни организации, в това число и неправителствени такива. По същия начин е и Културен център „Морско казано“, посочи кметът Николов. \r\nМария ПОПЧЕВА", "date": "2019.04.30", "title": "Димитър Николов, кмет на Бургас: За следващия програмен период ще се настоява почти 90 % от проектите да бъдат реализирани чрез т. нар. „финансов инженеринг“"}
{"url": "http://www.focus-news.net/news/2019/04/30/2652470/polk-dimitar-katsarov-dnes-malko-po-rano-ot-obichaynoto-101-vi-alpiyski-polk-smolyan-otpraznuva-praznika-na-hrabrostta-i-balgarskata-armiya-6-may.html", "text": "Днес, малко по-рано от обичайното, 101-ви Алпийски полк – Смолян отпразнува празника на храбростта и българската армия - 6 май. Това каза за  Радио „Фокус“ – Смолян  командирът на военното формирование полковник Димитър Кацаров. Причината е, че утре, съгласно заповед на командира на Сухопътни войски, 83 военнослужещи заминават за София на тренировки и генерална репетиция за участие в парада по случай 6 май – Празник на храбростта и българската армия, поясни той. По думите му, Смолянското поделение за първи път ще участва със самостоятелен блок в парада в столицата. \r\nКакто обикновено, честването на 6 май в Смолян премина с тържествен водосвет пред гарнизонния военен клуб в града. Празникът продължи с тържествено събрание с награждаване на военнослужещи. По заповед на командира на Сухопътни войски и заповед на командира на полка в Смолян, бяха отличени изявили се военнослужещи през годината. Те бяха наградени с предметни награди, грамоти и служебна благодарност. След това за военните и гостите на празника бе прожектиран филма на Военно-телевизионния канал „Орисани да покоряват върхове“, който е завършен през тази година и е посветен на дейността на 101-ви Алпийски полк. Полковник Кацаров уточни, че по разчет до 16.00 часа утре трябва да се дислоцира определеният личен състав и представителния блок, определен за участие в парада в столицата. \r\nТой поясни, че тази година Сухопътни войски ще бъдат представени от два блока – единият от 61-ва Механизирана бригада – Карлово и другия от 101-ви Алпийски полк – Смолян. Командирът на военното формирование в Смолян посочи, че разполагат с архивни документи, в които пише, че през 1932 г., по случай 6 май се е провел военен парад на гарнизон Смолян, което е интересен исторически факт. „Когато сме били към други военни формирования, отделни наши военнослужещи са участвали в парада, но наистина в историята на Смолянското поделение, която съвсем не е малка – 107-годишна, няма документирани данни за участие в друг парад. За първи път Смолянския гарнизон със самостоятелен блок ще участва в основния парад на армията в София“, каза още полковник Кацаров. \r\nНели ГЕРГЬОВСКА", "date": "2019.04.30", "title": "Полк. Димитър Кацаров: Днес, малко по-рано от обичайното, 101-ви Алпийски полк – Смолян отпразнува празника на храбростта и българската армия - 6 май"}
{"url": "http://www.focus-news.net/news/2019/04/30/2652471/ministar-predsedatelyat-boyko-borisov-shte-uchastva-v-chestvaneto-na-15-godishninata-ot-prisaedinyavaneto-na-polsha-kam-es.html", "text": "Премиерът Бойко Борисов ще бъде на посещение във Варшава на 1 май. Това съобщиха от  правителствената информационна служба . Той ще участва в честването на 15-годишнината от присъединяването на Полша към Европейския съюз по покана на полския министър-председател Матеуш Моравецки.  \r\nЧестването в полската столица ще се отбележи със среща на високо равнище под надслов „Заедно за Европа“, в която ще участват лидерите на всички страни-членки, приети след 2004 година в ЕС, както и представител на ръководството на Европейската комисия.  \r\nСлед заседанието се очаква лидерите да излязат с обща декларация за обединението на Европа.", "date": "2019.04.30", "title": "Министър-председателят Бойко Борисов ще участва в честването на 15-годишнината от присъединяването на Полша към ЕС"}
{"url": "http://www.focus-news.net/news/2019/04/30/2652458/tass-sled-obrashtenieto-na-guaydo-kam-voennite-venetsuelskite-vlasti-ogranichiha-dostapa-do-sotsialni-mrezhi.html", "text": "Достъпът до някои социални мрежи бе ограничен във Венецуела след появата на съобщение за въстание на група военни, съобщи във вторник неправителствената организация NetBlocks, която се занимава с мониторинг на блокировките в интернет, предава  ТАСС . \r\n„Много интернет страници са ограничени във Венецуела на фона на военното въстание в подкрепа на операция „Свобода“, се казва в страницата на организацията в „Туитър“. \r\nСпоред данните на NetBlocks, в момента във Венецуела не работят „Туитър“ и „Перископ“. \r\nПо-рано Гуайдо публикува видеоклип, на който се обръща към венецуелските военни с призив да излязат на улицата, за да „сложат край на узурпацията на страната“. По неговите думи, обръщението е записано от територията на въздушната база Франсиско Миранда в Каракас. На видеото заедно с Гуайдо е заснета група военни и лидерът на опозиционната партия „Народна воля“ Леополдо Лопес, който в момента трябва да е под домашен арест. \r\nПревод и редакция:", "date": "2019.04.30", "title": "ТАСС: След обръщението на Гуайдо към военните, венецуелските власти ограничиха достъпа до социални мрежи"}
{"url": "http://www.focus-news.net/news/2019/04/30/2652476/varna-nyama-opasnost-za-zhivota-na-postradalite-pri-katastrofata-s-avtobus-v-selo-pripek.html", "text": "Няма опасност за живота на пострадалите при катастрофата с автобус в село Припек. Това съобщиха от  ОДМВР - Варна . При инцидента тази сутрин в село Припек пострадаха седем души. От тях четири жени на възраст 44 г., 50 г., 52 г. и 73 г. са настанени за наблюдение в МБАЛ „Св. Анна\" с различни травми - фрактури на прешлени, травми на главите и други. Няма опасност за живота им. Останалите трима - мъж и две жени са освободени с контузни наранявания. \r\nПо случая има образувано досъдебно производство.", "date": "2019.04.30", "title": "Варна: Няма опасност за живота на пострадалите при катастрофата с автобус в село Припек"}
{"url": "http://www.focus-news.net/news/2019/04/30/2652475/stara-zagora-mazh-e-predizvikal-katastrofa-s-patrulen-avtomobil-sled-upotreba-na-alkohol-i-narkotitsi.html", "text": "28 – годишен мъж е задържан за шофиране след употреба на алкохол и наркотици и за неподчинение на полицейски органи. Това съобщиха от пресцентъра на  МВР . Снощи, около 21.30 часа на улица в града бил засечен лек автомобил \"БМВ\". На кръстовището с бул. \"Крайречен\" полицейски екип подал сигнал за спиране, но водачът не се подчинил и продължил движението. Малко по-късно, на кръстовището на улиците \"Хр. Морфова\" и \"Д. Подвързачев\", водачът не спазил указанията на пътен знак \"Б1\" и предизвикал пътен инцидент с патрулен автомобил, при който са нанесени материални щети и по двете коли. Установена е самоличността на шофьора – 28-годишен, а при направените тестове за употреба на алкохол и наркотични вещества, техническите средства отчели концентрация на алкохол над допустимото в издишания въздух и положителен резултат за канабис. Мъжът е бил и неправоспособен. По случая е образувано досъдебно производство.", "date": "2019.04.30", "title": "Стара Загора: Мъж е предизвикал катастрофа с патрулен автомобил след употреба на алкохол и наркотици"}
{"url": "http://www.focus-news.net/news/2019/04/30/2652474/pleven-politsiya-i-zhandarmeriya-sa-reagirali-na-signal-za-masov-boy-v-selo-beglezh.html", "text": "Служители на Второ РУ и екипи на жандармерията реагирали светкавично на сигнал за масов бой на центъра на село Беглеж. Това съобщиха от пресцентъра на  МВР . Сигналът за инцидента е получен вчера в 12.40 часа. Инцидентът е възникнал след конфликт между жители на селото. Нанесени са материални щети по лек автомобил. Извършен е оглед на местопроизшествието. Работата по изясняване на факти и обстоятелства по случая продължава под ръководството на прокуратурата.", "date": "2019.04.30", "title": "Плевен: Полиция и жандармерия са реагирали на сигнал за масов бой в село Беглеж"}
{"url": "http://www.focus-news.net/news/2019/04/30/2652473/veliko-tarnovo-katastrofa-mezhdu-dva-tir-a-zatrudnyava-dvizhenieto-na-dagoviya-most-v-grada-nyama-postradali.html", "text": "Катастрофа между два ТИР-а затруднява движението на дъговия мост във Велико Търново. Инцидентът е станал около 15.30 часа, съобщи за  Радио „Фокус“-  Велико Търново  Марияна Христова, говорител на Областна дирекция на МВР – Велико Търново. Тя уточни, че няма пострадали граждани. Нанесени са материални щети по товарните автомобили.  \r\nТрафикът по пътя за село Шереметя се извършва в едната лента. От Агенция „Пътна инфраструктура“ съветват шофьорите да се движат със съобразена скорост, като спазват указанията на „Пътна полиция“. \r\nЛуиза ТРАНЧЕВА", "date": "2019.04.30", "title": "Велико Търново: Катастрофа между два ТИР-а затруднява движението на дъговия мост в града, няма пострадали"}
{"url": "http://www.focus-news.net/news/2019/04/30/2652478/biblioteka-iskra-v-kazanlak-organizira-daritelska-initsiativa-v-ramkite-na-natsionalnata-kampaniya-pohodat-na-knigite.html", "text": "Библиотека „Искра” в Казанлък организира дарителска инициатива в рамките на националната кампания „Походът на книгите”. Това каза за  Радио „Фокус”  Анна Кожухарова, директор на библиотеката. Тя посочи, че инициативата се провежда за 13-та поредна година под надслов „Прочети и подари“. \r\nВ резултат на тазгодишната инициатива на библиотеката са дарени 123 нови книги на обща стойност над 1200 лева. Сред дарителите са първокласници от ОУ „Никола Вапцаров”, Литературно-художествен музей „Чудомир” и частни лица.  \r\nЗа първи път дарителската кампания се провежда в Казанлък през 2006 година. \r\nСлавяна ГАЙДАРОВА", "date": "2019.04.30", "title": "Библиотека „Искра” в Казанлък организира дарителска инициатива в рамките на националната кампания „Походът на книгите”"}
{"url": "http://www.focus-news.net/news/2019/04/30/2652477/nimh-gradushka-e-padnala-v-blagoevgrad-ruse-i-polski-trambesh.html", "text": "Градушка е паднала в Благоевград, Русе и Полски Тръмбеш. Това съобщиха за  Агенция „Фокус“  от  Националния институт по метеорология и хидрология  (НИМХ). В Полски Тръмбеш ледените топчета са били с размер 5-8 мм, като градушката е била съпътствана и с гръмотевична буря. В Благоевград големината на ледените зърна е била 5 мм. Най-голямо количество валежи до 15.00 ч. е измерено в Ловеч – 7 л/кв. м, следван от Враца – 5 л/кв. м, Видин – 4 л/кв.м, Благоевград – 2 л/кв. м, Лом и Монтана, където е отчетен 1 л/кв. м. \r\nЦветилена СИМЕОНОВА", "date": "2019.04.30", "title": "НИМХ: Градушка е паднала в Благоевград, Русе и Полски Тръмбеш"}
{"url": "http://www.focus-news.net/news/2019/04/30/2652472/blagoevgrad-dvama-mazhe-na-25-i-29-godini-sa-zadarzhani-sled-skandala-v-selo-banichan.html", "text": "Двама мъже на 25 и 29 години са задържани след скандала в село Баничан. Това съобщиха от пресцентъра на  МВР . Сигналът за скандала в питейно заведение в селото е получен вчера сутринта в 1.17 часа. Изпратеният на място полицейски екип установил, че разпрата между деветима клиенти бързо прераснала в бой и завършил с четирима пострадали, единият от които – с опасност за живота. По случая е образувано досъдебно производство, работата по документирането му продължава под наблюдението на прокуратурата.", "date": "2019.04.30", "title": "Благоевград: Двама мъже на 25 и 29 години са задържани след скандала в село Баничан"}
{"url": "http://www.focus-news.net/news/2019/04/30/2652480/veliko-tarnovo-mazh-e-zadarzhan-za-nanasyane-na-poboy-na-shofyor-na-uchilishten-avtobus-v-pavlikeni.html", "text": "Мъж е задържан за нанасяне на побой на шофьор на училищен автобус в Павликени. Това съобщиха от пресцентъра на  МВР . Сигналът е получен на 25 април. При проведените действия по разследването е изяснено, че същия ден в града, лек автомобил, управляван от 32-годишен мъж от Луковит е изпреварил движещия се пред него училищен автобус и спрял. Водачът на автобуса успял да спре, без да удари колата и понечил да слезе, когато бил нападнат от по-младия водач. След намесата на други шофьори, по-младият мъж се качил в автомобила си и потеглил. Малко по-късно бил спрян от полицейски служители. При проверката за употреба на алкохол, апаратът отчел над допустимите промила. Той е дал кръвна проба за анализ. Срещу него е образувано бързо производство.", "date": "2019.04.30", "title": "Велико Търново: Мъж е задържан за нанасяне на побой на шофьор на училищен автобус в Павликени"}
{"url": "http://www.focus-news.net/news/2019/04/30/2652482/za-peta-poredna-godina-v-kazanlak-shte-se-provede-festival-na-zdravoslovniya-zhivot.html", "text": "За пета поредна година в Казанлък ще се проведе Фестивал на здравословния живот. Това каза за  Радио „Фокус”  Нина Бойчева, един от организаторите. Тя посочи, че проявата ще се проведе в дните 11 и 12 май. В програмата са включени множество тематични лекции, работилници, базар, концерти, спортни занимания и изложби. Целта на Фестивала е да се популяризира здравословният начин на живот във всички негови аспекти: физическо, емоционално, ментално и духовно здраве. Да се създаде информираност и да провокира интереса на хората към здравословния начин на живот. \r\nВъв форума през годините са участвали холистични лекари, консултанти, лектори, треньори на лечебни, двигателни техники. „Крайната цел е ежегодно в Казанлък да се празнува здравето под различни иновативни форми, като се включват максимален брой хора и организации, които да работят в тази сфера”, каза още Нина Бойчева. \r\nСлавяна ГАЙДАРОВА", "date": "2019.04.30", "title": "За пета поредна година в Казанлък ще се проведе Фестивал на здравословния живот"}
{"url": "http://www.focus-news.net/news/2019/04/30/2652483/toplofikatsiya-sofiya-zapochva-spiraneto-na-otoplenieto.html", "text": "Започва спирането на отоплението в столицата, съобщиха от  „Топлофикация София” ЕАД . Стартира кампанията за отчитане на уредите за дялово разпределение и изготвянето на изравнителните сметки за периода 1 май 2018 г. – 30 април 2019 г. В тази връзка „Топлофикация София” ЕАД призовава клиентите  да осигурят достъп до всички жилища, включително и до апартаментите, в които отоплителните тела не се използват или са свалени. Проверката и отчетът на всички уреди и на водомерите за топла вода ще даде възможност на топлинните счетоводители да изготвят бързо и коректно изравнителните сметки и да не се налага те да бъдат преработвани поради по-късни отчети в отделни жилища. От дружеството припомнят, че клиентите имат право на две дати за безплатен отчет на уредите от топлинните счетоводители. Посещението на едната от тези дати задължително трябва да бъде в извънработно време. Ако нямат възможност да осигурят достъп до жилището на тези дати, потребителите могат да се свържат с топлинния си счетоводител и да заявят дата за индивидуален отчет, която, обаче, се заплаща според  ценоразписа на съответната фирма.", "date": "2019.04.30", "title": "„Топлофикация София”: Започва спирането на отоплението"}
{"url": "http://www.focus-news.net/news/2019/04/30/2652485/veliko-tarnovo-vazstanoveno-e-dvizhenieto-po-pat-i-4-veliko-tarnovo-sheremetya.html", "text": "Възстановено е движението по път I-4 Велико Търново - Шереметя. Това съобщиха от пресцентъра на  Агенция „Пътна инфраструктура“ .", "date": "2019.04.30", "title": "Велико Търново: Възстановено е движението по път I-4 Велико Търново - Шереметя"}
{"url": "http://www.focus-news.net/news/2019/04/30/2652487/mvnr-balgarite-zasegnati-ot-stachkata-na-skandinavskite-aviolinii-mozhe-da-otkazhat-ot-bileta-si-ili-da-im-bade-vazstanovena-stoynostta-mu.html", "text": "Във връзка с продължаващата стачка на пилотите от Скандинавските авиолинии (САС) и стотиците отменени полети на авиокомпанията, по информация на българското посолство в Стокхолм засегнатите пътници могат да изчакат да им бъде определен нов полет, да резервират билети за по-късна дата или да се откажат от полета, при което да им бъде възстановена стойността на закупените билети. Това съобщиха от пресцентъра на  МВнР . В случай че пътниците изберат да изчакат да им бъде определен нов полет, процесът на резервация започва незабавно след като техният полет бъде отменен. Авиокомпанията изпраща СМС съобщение или имейл до пътниците, че полетът им е отменен и че ще им бъде резервиран нов полет. Ако засегнатите клиенти изберат да резервират полет за по-късна дата, те трябва да се свържат с отдел „Обслужване на клиенти“ на САС, ако са закупили билета директно от авиокомпанията, или със съответното посредническо бюро. Пътниците могат да се откажат сами от отменения полет, при което авиокомпанията ще възстанови стойността на закупените билети, след като регистрацията им бъде анулирана. Ако съответният полет е отменен или е закъснял най-малко с три часа и пътниците не желаят да пътуват, те имат право на възстановяване на сумата за закупения билет. Гражданите имат право на възстановяване на сумата на издадения от САС билет и когато сами са резервирали нов полет, въпреки че САС им е предложил алтернативен полет с начален час не по-рано от 24 часа след отменения. Ако пътниците са избрали пътуване с друго превозно средство (влак, автобус, наета кола) и Скандинавските авиолинии не са им е предложили алтернативен полет в рамките на 24 часа от отменения, авиокомпанията възстановява ценовата разлика между неизползвания билет на САС и цената на алтернативното пътуване. Пътниците, чиито полети са отменени, имат право на пренощуване, храна, транспорт между летището и хотела и телефонни разговори при определени условия. Подробна информация може да бъде открита на интернет-сайта на авиокомпания САС: https://www.sas.se/trafikinformation/storningar/installda-flyg/", "date": "2019.04.30", "title": "МВнР: Българите, засегнати от стачката на Скандинавските авиолинии, може да откажат от билета си или да им бъде възстановена стойността му"}
{"url": "http://www.focus-news.net/news/2019/04/30/2652489/sliven-blok-2-v-kvartal-klutsohor-veche-e-napalno-zavarshen.html", "text": "Приключи санирането на жилищен блок №2 в кв. „Клуцохор“ в Сливен. Това съобщиха от пресцентъра на  Община Сливен . Сградата беше обновена по Националната програма за енергийна ефективност на многофамилни жилищни сгради. \r\nПред жителите на блока кметът Стефан Радев заяви, че санирането на сградите е поредна стъпка към надграждане на всичко постигнато до момента, което ще допринесе и за модерния облик на града под Сините камъни. Той ги поздрави за ентусиазма и отговорността, с която са се отнесли в процеса по обновяване на сградата. \r\nЖивущите от своя страна благодариха на общинското ръководство и изказаха задоволството си от добре свършената работа. \r\nСтроително-ремонтните дейности по сградата стартираха през месец октомври. Беше извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също беше сменена. \r\nСанирането в Сливен продължава.", "date": "2019.04.30", "title": "Сливен: Блок №2 в квартал „Клуцохор“ вече е напълно завършен"}
{"url": "http://www.focus-news.net/news/2019/04/30/2652488/sport-uvelichiha-nagradniya-fond-na-uimbaldan-s-12.html", "text": "Наградният фонд на Откритото първенство на Великобритания е увеличен с 11,8% до рекордните в историята 49 милиона долара, съобщиха организаторите на „Уимбълдън“. Шампионите на сингъл при мъжете и жените ще получат по близо 3 милиона долара, а участващите в основната схема гарантирано получават по над 50 хиляди долара. Така „Уимбълдън“ става вторият най-добре платен турнир от Шлема след Откритото първенство на САЩ, на което се раздават общо 53 милиона долара. Наградният фонд на „Ролан Гарос“ е 48 милиона долара, а на Откритото първенство на Австралия – 44 милиона.", "date": "2019.04.30", "title": "Спорт: Увеличиха наградния фонд на Уимбълдън с 12%"}
{"url": "http://www.focus-news.net/news/2019/04/30/2652493/kyustendil-bivshiyat-upravitel-na-mbal-sv-ivan-rilski-v-dupnitsa-e-predaden-na-sad-za-bezstopanstvenost-i-sklyuchvane-na-neizgodna-sdelka.html", "text": "Окръжна прокуратура – Кюстендил е предала на съд бившия управител на МБАЛ „Св. Иван Рилски“ – Дупница за безстопанственост и сключване на неизгодна сделка. Това съобщиха от пресцентъра на  Апелативна прокуратура- София . С решение на Общински съвет – Дупница обвиняемият Р.Т. бил избран за временно изпълняващ длъжността управител на Многопрофилна болница за активно лечение „Св. Иван Рилски“. Управлението на дружеството му било възложено с договор, с произтичащите от него права и задължения. Няколко месеца по-късно обвиняемият Т. сключил договор за издаване и обслужване на фирмена дебитна карта с титуляр МБАЛ „Св. Иван Рилски“. Отговорникът за банковите преводи на болницата установил, че от сметката на дружеството липсват пари. В тази връзка било направено запитване до банката относно причините, довели до тези липси. В получения отговор било обяснено, че това движение на парични средства е от издадената дебитна карта на управителя – обвиняемият Р.Т. В качеството на оправомощен държател той извършил незаконни транзакции в своя полза за сметка на паричните средства на болницата. Сред тях били покупки от ПОС терминал в чужбина и страната, заплатени нощувки и покупки в чужбина, чиято обща стойност възлиза на 2 036,86 лева. След назначаването му за управител на лечебното заведение, Р.Т. започнал да взема пари от касата на болницата, с разходни ордери и от регистратурата, с разписки под формата на служебни аванси. Сумите, взети по този начин, не били заведени в касовата книга на болницата, липсвали разходно-оправдателни документи – фактури, вносни бележки или фискални бонове. Общият размер на получените от обвиняемия Т. служебни аванси за периода от м. март 2016 г. до м. ноември 2016 г. възлиза на 18 042.97 лева. В качеството си на управител на МБАЛ „Св. Иван Рилски“ Р.Т. сключил договор с мобилен оператор за предоставяне на комуникационни услуги и устройства, въпреки че болницата имала действащ такъв за срок на действие 24 месеца с друг оператор, подписан от самия него по-рано. Като бонус за сключения нов договор, обвиняемият получил девет броя мобилни телефони различни марки – „Айфон 7“, „Самсунг Джей 5“ и „Нокиа“. Седмица по-късно той пожелал да ги върне, като обяснил на служителя в магазина, че болницата не се нуждаела от тях, а имала належащи финансови плащания. Тъй като от страна на мобилния оператор му било обяснено, че срещу телефоните не могат да бъдат дадени пари, същите, със съдействието на акаунт мениджъра, били продадени на трети лица. С приемо-предавателен протокол на обвиняемия Р.Т., в качеството му на управител на МБАЛ, била предадена сумата от 5 000 лева, която следвало да бъде внесена по сметката на лечебното заведение, но това не било направено. От тези негови действия последвали значителни щети за болницата в размер на 25 079.83 лева, което довело до намаляване на финансовото й имущество. В управляваната от обвиняемия Т. МБАЛ „Св. Иван Рилски“ съществувало отделение по хемодиализа, което поради извършване на строително-монтажни работи, следвало временно да спре дейността си. То било оборудвано с три апарата за хемодиализа и водоочистваща система към тях. Р.Т. сключил договор за бартер с търговско дружество „А.Л.“ ЕООД, с лимит до 12 000 лева. Стоките, които МБАЛ следвало до достави са били употребявани диализни апарати, а от своя страна „А.Л.“ ЕООД се задължавало да почисти улуци и да извърши ремонт и изкърпване на покрив на хирургичен блок. Същевременно МБАЛ в гр. Троян се нуждаела от подмяна на апарати за хемодиализа и, поради информацията за „предстоящо закриване на отделението в МБАЛ - гр. Дупница“, ръководството му отправило запитване към Р.Т. за закупуването на апаратите. Обвиняемият определил цена от по 5 000 лева за всеки от тях, която била изгодна за болницата в гр. Троян, предвид че рециклиран такъв струва около 15 000 лева. В изпълнение на договор, подписан от управителя на „А.Л.“ ЕООД (изпълнител на СМР в МБАЛ – гр. Дупница) в качеството му на „продавач“, и управителя на МБАЛ – гр. Троян като „купувач“, била издадена фактура за продажба на два броя апарати за хемодиализа на обща стойност 10 080 лева. Без да има право да се разпорежда с дълготрайни активи без разрешение на принципала, обвиняемият Р.Т. продал чрез фирма „А.Л.“ ЕООД медицинското оборудване от МБАЛ „Св. Иван Рилски“ – гр. Дупница на МБАЛ – гр. Троян. Сделката била финансово неизгодна и довела до негативи за управляваната от него болница, което довело до необходимостта за закупуване на нови апарати за по-висока цена. Предстои наказателното производство срещу бившия управител на многопрофилната болница за активно лечение в гр. Дупница да продължи в съда.", "date": "2019.04.30", "title": "Кюстендил: Бившият управител на МБАЛ „Св. Иван Рилски“ в Дупница е предаден на съд за безстопанственост и сключване на неизгодна сделка"}
{"url": "http://www.focus-news.net/news/2019/04/30/2652492/evropeyski-izbori-2019-g-kandidatat-za-evrodeputat-ot-gerb-asim-ademov-poseti-s-dyankovo.html", "text": "Кандидатът за евродепутат от ГЕРБ Асим Адемов се срещна с членове и симпатизанти на ГЕРБ в село Дянково, община Разград. Това съобщиха от пресцентъра на  ГЕРБ . Пред тях Адемов сподели: „Борим се да спечелим изборите. Европейският съюз е едно голямо семейство и ние сме част от него. Много е важно да се чува гласът ни както досега“. В рамките на срещата бяха обсъдени какви ще се приоритетите в работата на българските евродепутати от ГЕРБ/ЕНП в следващия Европейски парламент, както и увеличеният европейски бюджет за България за периода 2021 – 2027 г. \r\n„Предстои ни още много работа, но промяната през последните 10 години е видима. Нека докато взимаме решение за кого да гласуваме – първо да помислим какво е било преди управлението на ГЕРБ и да сравним резултатите със сега“, заяви Асим Адемов. \r\nВизитата на Адемов в Дянково завърши с посещение на кравефермата в селото, изградена по стандарти, покриващи всички съвременни европейски изисквания.", "date": "2019.04.30", "title": "Европейски избори 2019 г.: Кандидатът за евродепутат от ГЕРБ Асим Адемов посети с. Дянково"}
{"url": "http://www.focus-news.net/news/2019/04/30/2652486/burgas-vremenno-dvizhenieto-po-pat-i-6-karnobat-aytos-pri-razklona-za-selo-chukarka-se-izvarshva-v-edna-lenta-poradi-patnotransportno-proizshestvie.html", "text": "Временно движението по път I-6 Карнобат – Айтос при разклона за село Чукарка се извършва в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция\".", "date": "2019.04.30", "title": "Бургас: Временно движението по път I-6 Карнобат – Айтос при разклона за село Чукарка се извършва в една лента поради пътнотранспортно произшествие"}
{"url": "http://www.focus-news.net/news/2019/04/30/2652484/dnsk-firma-arteks-obzhalva-zapovedta-za-spirane-na-stroezha-na-sgradata-zlaten-vek.html", "text": "Във връзка със запитвания от медии информираме, че на 25 април в ДНСК е получена писмена жалба от фирма „Артекс - Златен век“ ООД срещу заповедта за спиране на строежа им, адресирана чрез ДНСК до Софийски административен съд - София град. Това съобщиха от  ДНСК . Предстои жалбата на фирмата да бъде изпратена по законоустановения ред в административния съд.", "date": "2019.04.30", "title": "ДНСК: Фирма „Артекс“ обжалва заповедта за спиране на строежа на сградата „Златен век“"}
{"url": "http://www.focus-news.net/news/2019/04/30/2652479/dimitar-nikolov-kmet-na-burgas-zapochnahme-protseduri-po-sabaryaneto-na-nezakonni-postroyki.html", "text": "Започнахме процедури по събарянето на незаконни постройки. Това каза кметът на Бургас Димитър Николов пред журналисти, предаде репортер на  Радио „Фокус“ – Бургас . По думите му тези действия вече са се превърнали в ежедневен процес. „Умишлено не информираме всекидневно, за да не предизвикваме настроения сред жителите. Не искаме процедурите по премахване на незаконните постройки да предизвикват граждански брожения и недоволства“, отбеляза кметът Николов. Той заяви, че понякога се наблюдават локални съпротивления от собствениците, но благодарение доброто съдействие с органите на МВР проблемите се разрешават бързо. „В следващите дни предстоят още такива процедури и идентифицирането на нови“, посочи кметът на Бургас Димитър Николов и добави, че до края на годината предстои да бъдат извършени около 30 процедури по събаряне на незаконни постройки. \r\nМария ПОПЧЕВА", "date": "2019.04.30", "title": "Димитър Николов, кмет на Бургас: Започнахме процедури по събарянето на незаконни постройки"}
{"url": "http://www.focus-news.net/news/2019/04/30/2652496/vertoleti-i-samoleti-ot-sastava-na-vvs-shte-izpalnyavat-poleti-s-prelitane-na-malka-visochina-nad-sofiya-po-povod-podgotovkata-i-provezhdaneto-na-voenniya-parad-na-6-may.html", "text": "Във връзка с подготовката и провеждането на военния парад по случай честването на Деня на храбростта и празника на Българската армия, от 1 до 6 май 2019 г. вертолети и самолети от състава на Военновъздушните сили (ВВС) на Република България ще изпълнят полети с прелитане на малка височина над град София, площад „Княз Александър I“. Това съобщиха от пресцентъра на  Министерство на отбраната . Полетите ще се изпълняват на дати и времеви прозорци, както следва: \r\n- на 1 май 2019 г. с прелитане над площад „Княз Александър I“ от 09.30 часа до 10.20 часа за изпълнение на съвместни тренировъчни полети; \r\n- на 2 май 2019 г. с прелитане над площад „Княз Александър I“ от 09.50 часа до 11.00 часа и от 14.50 часа до 15.40 часа за изпълнение на съвместни тренировъчни полети; \r\n- на 3 май 2019 г. с прелитане над площад „Княз Александър I“ от 10.00 часа до 11.00 часа, за участие в генералната репетиция за парада, с резервен времеви прозорец от 14.50 часа до 15.40 часа. \r\nЗа резервен ден за провеждане на съвместни тренировъчни полети с прелитане над площад „Княз Александър I“ е определен 4 май 2019 г. във времеви прозорци от 09.50 часа до 11.00 часа и от 14.50 часа до 15.40 часа; \r\nВ Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 часа до 11.00 часа за участие във военния парад.", "date": "2019.04.30", "title": "Вертолети и самолети от състава на ВВС ще изпълняват полети с прелитане на малка височина над София по повод подготовката и провеждането на военния парад на 6 май"}
{"url": "http://www.focus-news.net/news/2019/04/30/2652491/tass-avtomobil-se-vryaza-v-targovski-tsentar-v-hamburg-devetima-postradali.html", "text": "Неизвестен се е врязал в сградата на търговски център в Хамбург с автомобила си, най-малко девет души са потърсили медицинска помощ в резултат от инцидента, съобщи във вторник регионалното издание Hamburger Abendblatt, предава  ТАСС . \r\nСпоред неговата информация, в момента посетителите се евакуират от зданието. \r\nПревод и редакция:", "date": "2019.04.30", "title": "ТАСС: Автомобил се вряза в търговски център в Хамбург, деветима пострадали"}
{"url": "http://www.focus-news.net/news/2019/04/30/2652497/vyara-tserovska-kmet-na-pernik-nastoyashtoto-upravlenie-na-mbal-rahila-angelova-uspya-da-namali-prosrochenite-zadalzheniya.html", "text": "Настоящото управление на МБАЛ „Рахила Ангелова“ в Перник успя да намали просрочените задължения. Това каза кметът на общината Вяра Церовска в предаването „Перничани -потомците на Кракра“ на  Радио „Фокус“ .  „Успяват да се справят със задълженията да не натрупват и да работят за по-добра апаратура“, каза д-р Церовска и допълни, че разбира се много трябва да се работи за това болницата да има още средства, за да се увеличат заплатите както на специалистите по здравни грижи, така и на лекарите и на всички, които работят и са ангажирани със здравето на пациентите. Кметът допълни, че наскоро обновеното Второ вътрешно отделение на болницата отговаря на съвременните европейски стандарти. „Това стана възможно, благодарение на средства, отпуснати от Министерство на здравеопазването, в размер на 250 000 лева, заедно с допълнителни средства от бюджета на самата Многопрофилната болница за активно лечение, в размер на около 40 000 лева, и разбира се с дарения, които отделението получи“, обясни кметът на община Перник.  \r\nРосица Ангелова", "date": "2019.04.30", "title": "Вяра Церовска, кмет на Перник: Настоящото управление на МБАЛ „Рахила Ангелова“ успя да намали просрочените задължения"}
{"url": "http://www.focus-news.net/news/2019/04/30/2652498/evropeyski-izbori-2019-g-elena-yoncheva-v-dupnitsa-balgariya-ima-nuzhda-ot-spravedlivost-sega.html", "text": "„Ако действително имахме управници, които ги е грижа за България, днес, 12 години след като станахме част от ЕС, трябваше да си говорим как се подобрява инфраструктурата в Дупница и селата от общината, как местната болница функционира по-добре, а младите хора живеят и работят в града си”. Това каза водачът на листата на „БСП за България” за изборите за ЕП Елена Йончева на среща с жители на община Дупница, съобщиха от пресцентъра на  БСП . Йончева добави, че вместо това говорим как в с. Джерман, на 300 метра от къщите на хората, започва да се строи депо за отпадъци, което е земетръсна зона и на което има свлачища - може би темата трябваше да бъде свързана с новия модерен завод за преработка на отпадъци. „Огромни средства дава ЕС и за пътища, и за индустрия, а инфраструктурата продължава да е лоша и неуредена”, каза още Йончева. Водачът на листата на левицата коментира, че от 2014 г. досега Европа ни е дала над 7 млрд. лв. за селско стопанство. Тя добави, че 80% от тези пари са дадени за 75 фирми. „В нашата програма предвиждаме средствата, които ще се отпуснат през следващите години, да се дадат за малки и средни ферми и за млади фермери. Това ще помогне част от младите хора, които са в чужбина, да се върнат и да развиват свой собствен бизнес”, коментира още Елена Йончева. \r\n„Нашите опоненти казват, че навсякъде има корупция и са прави. В България, обаче, проблемът не е корупцията, а грабежът”, заяви Елена Йончева . Тя добави, че 22% от БВП на България се губи в резултат на корупцията, а това са 11 млрд. лв. годишно. „Тук не става дума само за кражби от еврофондове, а за всичко, което страната ни губи, в резултат на лошото управление. У нас липсва всякаква справедливост, затова Европа има много механизми, с които може да ни помогне”, каза още Елена Йончева. \r\nВодачът на листата на „БСП за България” призова жителите на Дупница на 26 май да гласуват с №18 в бюлетината, защото България има нужда от справедливост сега.  \r\n„На управляващите им липсва визия. Те имат консуматорско отношение към властта и Европа”, заяви кандидатът за евродепутат Иван Кръстев. Той коментира, че в медийното пространство от страна на кандидатите от ГЕРБ се чуват единствено коментари по отношение на БСП, листата на левицата за ЕП и Елена Йончева, която е уплашила силоваците във властта. „Какви са техните приоритети: изграждане на Европейски суперкомпютър, борба с фалшивите новини и борба с хибридните атаки от страна на Русия. Това според тях са основните проблеми  на България. Основният проблем на България и българите, обаче, са неравенствата във всички сфери. Срещу това ще се борим ние, а не срещу химери”, посочи Кръстев. Той каза още, че българите имат и няколко други ключови проблема- един от тях са доходите на хората. „За 10 години членство в ЕС румънците успяха да вдигнат средната си заплата три пъти и тя е 160% повече от заплатата у нас, а българският министър на финансите обеща 20 лв. повече. България изостава в процеса на сближаване спрямо държавите, с които беше близка преди 10 години”, коментира още кандидатът за евродепутат. \r\n„Новият Европейски парламент трябва да стане и гарант за защита на правата на потребителите. За съжаление българският потребител не е равен с потребителя в останалите страни от ЕС”, заяви кандидатът за евродепутат Емил Георгиев. Той заяви, че  темата за двойния стандарт при храните е излязла от България и то от левицата, а не от други. „Европа трябва да се превърне в еталон за борба с климатичните проблеми. Никъде в Европа жителите на голям град, като Хасково, не пият радиоактивно замърсена вода”, коментира още Георгиев. Кандидатът за евродепутат каза още, че тези избори не са само за нов ЕП, а за страната ни са най-важните, откакто сме част от ЕС, защото след тях следват предсрочните парламентарни избори. „Убеден съм, че новите евродепутати от левицата ще дадат всичко от себе си, за да продължат темата за социалната справедливост, доходи, образование, здравеопазване и сигурност”, завърши Емил Георгиев.", "date": "2019.04.30", "title": "Европейски избори 2019 г.: Елена Йончева в Дупница: България има нужда от справедливост сега"}
{"url": "http://www.focus-news.net/news/2019/04/30/2652495/evropeyski-izbori-2019-g-kandidatite-za-evrodeputati-ot-vmro-bnd-obsadiha-sas-sfsmvr-tsiganskata-agresiya-nad-politsaite-obzor.html", "text": "Кандидатите за евродепутати от ВМРО – БНД се срещнаха с ръководството на СФСМВР в централата на партията. В разговорите участваха водачът на листата на ВМРО – БНД Ангел Джамбазки, кандидатите за евродепутати от листата, заместник-министърът на вътрешните работи Стефан Балабанов и председателят на СФСМВР Валентин Попов.   \r\nПредседателят на най-големия синдикат на служителите в МВР Валентин Попов посочи, че поводът за разговорите от страна на неговата организация е инициатива на Европейския полицейски съюз. „С две думи се отнася до стартиране на една сериозна програма, която да доведе до въвеждане на минимални европейски стандарти по отношение на униформено облекло, оборудване, и обучение на полицейските служители в държавите от ЕС“, обясни той.  \r\nОт своя страна  водачът на листата на ВМРО – БНД Ангел Джамбазки  заяви, че българските полицаи заслужават възможно най-доброто обучение и екипировка. „В годините на Прехода и униформите, и екипировката бяха системно подценявани. Нашето убеждение е, че българското общество има нужда от уважавана, подготвена полиция, която да бъде способна, да налага ред на цялата територия на страната“, заяви той. Джамбазки се спря и на темата за циганските посегателства върху служителите на реда. По думите му освен нападенията над полицейски служители, зачестява грубото нарушаване на обществения ред и действията, извършени с особен цинизъм срещу служители на реда. Джамбазки посочи, че са необходими промени в законодателството, с които полицаите да са недосегаеми, когато вършат работата си. \r\nНеобходимост от изменения в законодателството изтъкна и друг  кандидат за евродепутат от листата на ВМРО – БНД - ген. Димитър Шивиков . „Може би днес е моментът да се обърнем към българската законодателна и изпълнителна власт да предприемат решителни стъпки към корекция в нормативната и законодателната база, да се доизкусурят Законът за МВР и Законът за отбраната и въоръжените сили“, каза той. Кандидатът за евродепутат Андрей Слабаков  коментира, че посегателството върху униформени трябва да бъде наказвано с цялата строгост на закона, тъй като тоя е посегателство над самата институция. „Имам изключително много забележки към МВР, които трябва да застават твърдо зад своите служители. Вчера чух по телевизията, че това било хулиганство. Извинявайте, но това е смешно. Знам, че в Наказателния кодекс го има. Проверих го и него, той не е лош, но той трябва да бъде прилаган“, посочи Слабаков. Александър Сиди, който също е част от листата на ВМРО – БНД за европейските избори  заяви, че в развитите демократични държави, към които се стремим, когато някой тръгне да напада полицай, директно се стреля на месо. „Трябва да бъде гарантирано на българските полицаи, че те ще могат да се защитят с оръжието, което носят. То не е за украса, а би трябвало да служи за респект и да може да спира противоправни действия срещу служител на МВР. Ние ще се опитаме отново да отворим темата и ще се опитаме със синдикатите, с МВР да работим активно по нея, за да направим онези законодателни инициативи, които да гарантират на българския полицейски служител възможността да защити себе си, семейството си или хората, които са заплашени от някакво противоправно действие, за да спрем да чуваме, че някой е нападнал полицейска кола или полицейски служител“, допълни Сиди. Той обърна внимание, че това са част от мерките, заложени в стратегията на вицепремиера Красимир Каракачанов.  \r\nСтатистика за циганските нападения над униформени представи  заместник-министърът на вътрешните работи Стефан Балабанов . Той посочи, че за 2018 г. има 251 нападения над полицейски служители. По думите му това говори за едно незачитане на закона от определени групи хора в нашето общество. „Не ги слагаме под един знаменател, но последните престъпления на тези групи говорят за още по-голямото значение на концепцията на ВМРО в лицето на г-н Каракачанов, която на всяка цена трябва да бъде широко обществено обсъдена и да бъдат предприети незабавни законодателни мерки. Благодаря на нашите кандидати за евродепутати, които присъстват тук, за мен това е знак, че те няма да забравят проблемите на българската полиция и ще отстояват нашите интереси в ЕП“, каза още Балабанов.  \r\nДеница КИТАНОВА", "date": "2019.04.30", "title": "Европейски избори 2019 г.: Кандидатите за евродепутати от ВМРО – БНД обсъдиха със СФСМВР циганската агресия над полицаите  (ОБЗОР)"}
{"url": "http://www.focus-news.net/news/2019/04/30/2652499/marin-nikodimov-direktor-na-9-ou-pernik-nashite-uchenitsi-izrabotvat-suveniri-za-kukerskiya-festival.html", "text": "Ученици от 9 ОУ в Перник изработват сувенири за чуждестранните гости на  международния кукерски фестивал. Това каза в интервю за предаването „Перничани – потомците на Кракра“ на  Радио „Фокус“  Марин Никодимов, директор на 9 Обединено училище в Перник. „Община Перник  ни възлага изработването на сувенири за чуждестранните гости на Международния кукерски фестивал. Правим изложби. И в Народното събрание сме излагали нашите неща. Грънчарите са ни вече поколения, има приемственост в работилницата. Мога да кажа, че е нещо, с което привличаме учениците и те с желание идват“, подчерта директорът. „Няма нещо, което сме подели като инициатива, и то да бъде отказано от госпожа Церовска, от кметския екип. Така че всичките ни общи начинания са ползотворни и успешни и наистина това прави значими и нашите ученици. Изработените от тях предмети много често са на етажа на кмета, където ги излагат. Правим базари. Нещата ни се продават. Общината също помага за закупуване на материали“, каза директорът на училището.  \r\nРосица Ангелова", "date": "2019.04.30", "title": "Марин Никодимов, директор на 9 ОУ-Перник: Нашите ученици изработват сувенири за кукерския фестивал"}
{"url": "http://www.focus-news.net/news/2019/04/30/2652501/pernik-startira-konkursat-uchitelyat-koyto-me-vdahnovyava.html", "text": "За седма поредна година членовете на Консултативния съвет за младежка политика към кмета на община Перник дават старт на вече традиционния за нашия град конкурс „Учителят, който ме вдъхновява“. Това съобщиха от пресцентъра на  общината . От 23 април до 26 май всички ученици от основните и средните училища на територията на община Перник ще имат възможността да номинират своите вдъхновяващи учители и да засвидетелстват своята благодарност и уважение към тях. За целта е създадена специална интернет платформа за гласуване:   \r\nУсловия за участие: \r\n1. Право да номинират преподаватели, които ги вдъхновяват, имат само ученици от основни и средни училища на територията на община Перник. Препоръчително е всеки ученик да гласува по веднъж. \r\n2. Гласуването става на специално създадена за целта интернет платформа. \r\n3. Всеки ученик може да номинира не повече от 3-ма учители, като посочва име и фамилия, училище и предмет, по който преподава учителят/учителите, с кратка мотивация за неговото/тяхното номиниране. \r\n4. Платформата е отворена за гласуване на 23 април 2019 г. \r\n5. Краен срок за гласуване – 26 май 2019 г. (вкл.). \r\n*В конкурса могат да участват само ученици. \r\nПо традиция, и тази година в средата на месец юни учителят с най-много номинации ще получи наградата „Вдъхновяващ учител на 2019 г.”. Конкурсът си поставя за цел да открои най-авторитетните и обичани учители, които вдъхновяват своите ученици, както и да мотивира младите хора да изразяват и отстояват лично мнениe и позиция. Инициативата е част от Общинския годишен план за младежта 2019 и от Годишния план на Консултативния съвет за младежка политика към Кмета на община Перник. Повече информация за конкурса „Учителят, който ме вдъхновява” 2019, и платформата за гласуване, можете да намерите на сайта на КСМП: www.ksmp-pernik.com, както и на фейсбук страниците Консултативен съвет за младежка политика и Перник на младите.", "date": "2019.04.30", "title": "Перник: Стартира конкурсът „Учителят, който ме вдъхновява“"}
{"url": "http://www.focus-news.net/news/2019/04/30/2652500/sofiya-49-godishen-mazh-e-zadarzhan-za-krazhba-na-hromirani-krancheta-ot-cheshma-v-gradskiya-park-krayiskarets-v-samokov.html", "text": "След подаден днес сигнал от общинската администрация за установена липса на две хромирани кранчета, монтирани на чешма в градския парк „Крайискърец“, служители на РУ- Самоков предприели незабавна проверка. Това съобщиха от пресцентъра на  ОДМВР - София . В хода на проверката полицейските служители установили, че кражбата е извършена в следобедните часове на 25 април. В резултат на проведените оперативно-издирвателни действия, включващи преглед на записи от охранителни камери в района, криминалистите бързо разкрили самоличността на извършителя. 49-годишният криминално проявен и осъждан местен жител е задържан за срок до 24 часа. Той признал за извършената от него кражба и предал доброволно отнетите вещи. Материалите по случая са докладвани в районната прокуратура в Самоков с оглед данни за извършено престъпление по чл. 194 от НК.", "date": "2019.04.30", "title": "София: 49-годишен мъж е задържан за кражба на хромирани кранчета от чешма в градския парк „Крайискърец“ в Самоков"}
{"url": "http://www.focus-news.net/news/2019/04/30/2652502/grazhdanite-i-gostite-na-sofiya-shte-mogat-da-prisastvat-na-3-osnovni-sabitiya-ot-programata-na-poseshtenieto-papa-frantsisk.html", "text": "Гражданите и гостите на София ще могат да присъстват на 3 основни събития от програмата на посещението папа Франциск. Това съобщиха от  правителствената информационна служба . Негово Светейшество папа Франциск пристига на апостолическо пътуване в България в периода 5 - 7 май и ще посети градовете София и Раковски.  \r\nЗа да може всички желаещи граждани и гости на столицата и на град Раковски да посетят събитията от програмата на Светия отец, е създадена координация между всички институции, имащи пряк ангажимент преди, по време и след провеждане на мероприятията в предстоящото посещение. Целта е постигане на максимална ефективност по охрана на обществения ред, организация на движението и противодействие на престъпността.  \r\nГражданите и гостите на София ще могат да присъстват на 3 основни събития от програмата на папа Франциск. Контролно-пропускателните пунктове за тях ще са отворени 3 часа преди събитието.  \r\nДве от събитията в София ще са на 5 май 2019 г.:  \r\n- в 13. 00 часа Светият отец ще произнесе неделната молитва „Царица небесна“ на площад „Свети Александър Невски“;  \r\n- в 16.45 часа на площад „Княз Александър Първи“ папа Франциск ще отслужи света литургия.  \r\nТретото събитие в София е на 6 май 2019 г.:  \r\n- в 18.15 часа на пл. „Независимост“ гражданите и гостите на столицата ще могат да присъстват на събитието за мир с участието на представители на различни вероизповедания в България.  \r\nВ Раковски жителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово“ в 11.15 часа на 6 май 2019 г. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието.  \r\nНа 3 май ще бъде разпространена допълнителна информация за предприетите мерки и местоположението на контролно-пропускателните пунктове за събитията от апостолическото пътуване на папа Франциск в София и Раковски.  \r\nВсички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск е възможно да възникне временно затруднение в движението.  \r\nГражданите трябва да следват задължителните организационни указания с цел доброто протичане на събитията. Необходимата информация за контролно-пропускателните пунктовe за гражданите ще бъде публикувана на официалния сайт за посещението на папа Франциск в България  , на сайтовете на МВР, на СДВР и на Областната дирекция на МВР в Пловдив.", "date": "2019.04.30", "title": "Гражданите и гостите на София ще могат да присъстват на 3 основни събития от програмата на посещението папа Франциск"}
{"url": "http://www.focus-news.net/news/2019/04/30/2652504/smolyan-suhi-i-normalno-prohodimi-sa-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е слънчево и ветровито, а температурите са положителни. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня са получени два сигнала за паднали дървета по пътищата по направленията Чепеларе – Хвойна и Девин – Михалково. Няма пострадали граждани и автомобили, а дърветата са отстранени своевременно от пътните платна. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението в Борино от 1 май ще се осъществява в лявата пътна лента, заради полагане на водопровод в дясната част на пътя. Мястото е сигнализирано, а ограничението ще бъде до 8 май. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. По направлението Арда – Горда Арда е забранено движението за автомобили с маса над 10 тона заради стеснен пътен участък.  Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.30", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2019/04/30/2652506/nimh-za-8-oblasti-na-stranata-e-v-sila-zhalt-kod-za-silen-vyatar-na-1-may.html", "text": "За 8 области на страната е в сила жълт код за силен вятър на 1 май. Това сочи справка на сайта на  Националния институт по метеорология и хидрология . Очаква се силен вятър с пориви до 22- 24 м/сек. Предупреждението важи за областите Видин, Монтана, Враца, Плевен, Велико Търново, Русе, Разград и Силистра.", "date": "2019.04.30", "title": "НИМХ: За 8 области на страната е в сила жълт код за силен вятър на 1 май"}
{"url": "http://www.focus-news.net/news/2019/04/30/2652505/inzh-emanuil-manolov-kmet-na-pavlikeni-doizgrazhdaneto-na-okolovrastniya-pat-shte-e-edinstvenoto-spasenie-za-infrastrukturata-v-grada-sled-kato-zapochne-stroitelstvoto-na-am-hemus.html", "text": "Доизграждането на околовръстния път ще е единственото спасение за инфраструктурата в Павликени, след като започне строителството на автомагистрала „Хемус“. Това заяви пред журналисти във Велико Търново кметът на Павликени инж. Емануил Манолов, предаде репортер на  Радио „Фокус“ – Велико Търново . Инж. Манолов уточни, че притесненията му са породени от това, че през центъра на града ще преминават стотици тонове скална маса, които ще са нужни за автомагистралата. Той уточни, че изграждането на околовръстния път е започнало в началото на 80-те години, но е замразено, като са направени 2/3 от отсечката. За реализацията на проекта са необходими около 3 млн. лв., които са ангажимент на Агенция „Пътна инфраструктура“. Дължината на отсечката е около 4 км, в по-голямата й част е положена основа, но проблемът е, че проектите са изгубени. „Нашето желание е да се започне наново проектиране и отчуждаване на останалите парцели, които са 1100 метра. Магистрала „Хемус“ минава северно от Павликени. Единствените кариери за доставка на фракция са от Русаля и Вишовград. Ако този път не е изграден преди началото на строителството на тази отсечка от магистралата Павликени ще бъде буквално потрошено от тези камиони, които трябва да извозят за основата на магистралата милиони тонове трошена фракция“, обясни инж. Манолов. Вече са водени разговори с регионалния министър Николай Нанков в тази насока, като работата продължава. \r\nТой съобщи също, че богата музикална програма, много кулинарни изкушения и изненади очакват всички гости на „Празника на яйцето“ в Павликени. Проявата се организира за шести пореден път от местната администрация и ще се проведе на 4 април (събота). Той уточни, че през настоящата година програмата ще продължи през целия ден, в рамките на 11 часа. Местна фирма, най-големия спонсор на празника, е осигурила 4 000 яйца.  Откриването ще е в 10.50 часа, а състезанията с гостите  започват час по-късно. И тази година официалните лица ще имат възможност да демонстрират уменията си за отделяне на белтък от жълтък, бързо белене на яйца и аранжиране на блюдо.  Председател на кулинарното жури и отново ще бъде Иван Звездев, а  всички гости и жители ще опитат от стотиците безплатни омлети. В 13.00 часа ще започне кулинарно шоу с готвачи от ресторант в град Левски, а 45 минути по-късно стартира Цветна работилница, в която малки и големи ще изработват и оцветяват сувенири. В 16.50 стартират игрите с публиката, а атрактивната  „Руска рулетка“ със сварени и едно сурово яйце ще започне в 17.25 часа. За 19.15 часа е предвидена зумба за деца, а в 19.45 започва концертът по случай Празника на яйцето. Публиката ще бъде подгряна от 14-годишният рапър Пело Кръстев, който вече има много последователи и фенове. Кулминацията ще бъдат момчетата от група „Скандау“, които ще забавляват жителите и гостите на града. \r\nГостите ще имат възможност да участват в томбола, след като си купят билетчета на символична цена. Голямата награда ще е електрически скутер. \r\nВсички прояви ще се проведат в парка „Кирил Ракаров“. \r\nЛуиза ТРАНЧЕВА", "date": "2019.04.30", "title": "Инж. Емануил Манолов, кмет на Павликени: Доизграждането на околовръстния път ще е единственото спасение за инфраструктурата в града, след като започне строителството на АМ „Хемус“"}
{"url": "http://www.focus-news.net/news/2019/04/30/2652481/tass-po-ulitsite-na-karakas-se-chuvat-izstreli.html", "text": "Звуци от откоси на автомат се носят по улиците на Каракас, където във вторник ситуацията се изостри рязко, след като група военнослужещи премина на страната на лидера на опозицията Хуан Гуайдо, съобщава във вторник телевизионният канал Caracol, предава  ТАСС . \r\nСтрелбата се е случила в околностите на авиобазата Франсиско Миранда, където по-рано бе записан публикувания във вторник видеоклип, на който лидерът на венецуелската опозиция Хуан Гуайдо се обърна към военните в страната с призив да излязат на улицата, за да „сложат край на узурпацията“ на президента Николас Мадуро. На видеото заедно с Гуайдо се виждат група военни и лидерът на опозиционната партия „Народна воля“ Леополдо Лопес, който в момента е под домашен арест. \r\nТелевизионният канал предава пряко от мястото на събитието. По-рано медиите съобщиха, че при неизяснени обстоятелства един човек е ранен недалеч от военния обект. \r\nВеднага след публикацията на клипа на Гуайдо, министърът на отбраната на Венецуела Владимир Падрино Лопес информира, че въоръжените сили на страната запазват твърдата си вярност към Конституцията и законния президент Мадуро. \r\nПревод и редакция:", "date": "2019.04.30", "title": "ТАСС: По улиците на Каракас се чуват изстрели"}
{"url": "http://www.focus-news.net/news/2019/04/30/2652503/prof-nikolay-ovcharov-tsarkvata-sveti-atanasiy-pokrovitelyat-na-zlatograd-shte-bade-ofitsialno-osvetena-na-2-ri-may.html", "text": "Църквата „Свети Атанасий“ – покровителят на Златоград ще бъде официално осветена на 2-ри май. Това каза за  Радио „Фокус“  археологът проф. Николай Овчаров. Той обясни, че през последните години храмът е бил изоставен и благодарение на него и жителите на града скоро църквата отново ще блесне. „Църквата беше пред рухване преди една година, а сега с доброволни пожертвувания на стотици хора тя извисява снага. Кубетата й са позлатени. Храмът е много близо до Златоград – буквално на 15 минути пеша. Намира се на един връх. Нощно време човек може да види как тя свети, защото е монтирано и осветление, така че този християнски символ на Златоград наистина ще светне“, каза археологът. Проф. Николай Овчаров разказа, че според легендата през 17 век, когато става голямото потурчване на Родопите, башибозуците се насочват и към Златоград с цел да го изгорят, унищожавайки и църквата „Свети Атанасий“. В този момент излитат ята гарвани и изкълвават очите на поробителите. Според легендата по този начин църквата оцелява. Факт е, че през 1920 г. на мястото на древната църква е построена нова, допълни той. \r\nБиляна БОЗИНАРЕВА \r\nИнтервюто с проф. Николай Овчаров ще бъде излъчено в предаването „Легенди за България“.", "date": "2019.04.30", "title": "Проф. Николай Овчаров: Църквата „Свети Атанасий“ – покровителят на Златоград ще бъде официално осветена на 2-ри май"}
{"url": "http://www.focus-news.net/news/2019/04/30/2652510/sliven-s-balet-nestinarka-v-teatara-i-nestinarski-tants-na-ploshtada-zapochvat-mayskite-dni-na-kulturata-slivenski-ognyove.html", "text": "Майските дни на културата „Сливенски огньове“ ще бъдат открити на 2 май. Това съобщиха от пресцентъра на  Община Сливен . Проявите започват от 18.30 часа с балет „Нестинарка“ в Драматичен театър „Стефан Киров“ по музика на Марин Големинов, поставен от Държавна опера-Стара Загора. \r\nВходът е с покани, като стойността на една покана е 3 лева. Средствата са дарение и ще бъдат преведени по сметката за спасяването на паметника на Шести артилерийски полк. Покани можете да намерите на касата на зала „Сливен“. Сюжетът на „Нестинарка“ е смесица от староезически представи и по-нови християнски преживявания. Върху широката основа на народния обичай се развива личната драма на главната героиня Демна. Събитията се случват в нестинарско село в Странджа и село в Югозападна България. \r\nСлед спектакъла, на площад „Хаджи Димитър“ от 20.15 часа, жителите на Сливен и гости на града ще наблюдават нестинарски танц. За целта ще бъде отделено специално място, на което ще се подготви жаравата за танца при спазването на всички противопожарни изисквания. \r\nВ 20.30 часа ще започне церемонията по запалване на символния огън, която включва дефиле на факлоносци – ученици от ППМГ „Добри Чинтулов“, ПГПЗЕ „Захарий Стоянов“ ПГХТ „акад. Неделчо Неделчев“. В 20.45 часа ще има огнено шоу „Дивинитас“, а след него – празнични фойерверки. \r\nОбщина Сливен кани жителите и гостите на града на събитията, които поставят началото на „Майските дни на културата“ на 2 май.", "date": "2019.04.30", "title": "Сливен: С балет „Нестинарка“ в театъра и нестинарски танц на площада започват Майските дни на културата „Сливенски огньове“"}
{"url": "http://www.focus-news.net/news/2019/04/30/2652509/pernik-shofyor-s-rekordnite-415-promila-alkohol-e-udaril-dva-parkirani-avtomobila-v-zemen.html", "text": "Шофьор с рекордните 4,15 промила алкохол е ударил два паркирани автомобила в Земен. Това съобщиха от  ОДМВР- Перник . Пияният мъж е задържан. Сигналът за ударените автомобили е подаден на 27 април. Пристигналите на място полицаи установили, че лек автомобил „Хонда“, шофиран от столичанина В.М. (40 г.) е ударил два паркирани автомобила. Нанесени са материални щети, няма пострадали хора. При изпробване на мъжа с техническо средство за алкохол са отчетени рекордните 4,15 промила. Отказал е кръвна проба за химичен анализ и бил настанен в токсикологията на пернишката болница. Започнато е бързо производство и работата продължава.", "date": "2019.04.30", "title": "Перник: Шофьор с рекордните 4,15 промила алкохол е ударил два паркирани автомобила в Земен"}
{"url": "http://www.focus-news.net/news/2019/04/30/2652490/afp-venetsuelskata-politsiya-izpolzva-salzotvoren-gaz-sreshtu-demonstrantite-v-karakas.html", "text": "Венецуелската полиция използва сълзотворен газ срещу протестиращите пред военна база в Каракас, след като лидерът на опозицията Хуан Гуайдо обяви, че група войници са се присъединили към „въстанието“ му срещу президента на страната Николас Мадуро, предава  AFP . \r\nСтотици поддръжници на опозицията се стекоха на улиците, за да отговорят на призива на Гуайдо, но полицията веднага се намеси и разпръсна демонстрантите. \r\nПревод и редакция:", "date": "2019.04.30", "title": "AFP: Венецуелската полиция използва сълзотворен газ срещу демонстрантите в Каракас"}
{"url": "http://www.focus-news.net/news/2019/04/30/2652512/sport-grigor-dimitrov-zayavi-uchastie-na-turnira-na-treva-v-hertogenbosh-rosmalen.html", "text": "Първата ракета на България Григор Димитров заяви участие на втори турнир от сериите АТП 250 през тази година. Той ще се включи в надпреварата в предградието на холандския град Хертогенбош-Росмален между 10 и 16 юни. Димитров е участвал на състезанието през 2008 година, когато загуби още в първия си мач. Сега той се присъединява към другите звезди в основната схема Давид Гофен, Стефанос Циципас, Ришар Гаске и други. Този турнир е първият на трева за сезона.", "date": "2019.04.30", "title": "Спорт: Григор Димитров заяви участие на турнира на трева в Хертогенбош-Росмален"}
{"url": "http://www.focus-news.net/news/2019/04/30/2652513/aktsenti-v-sutreshniya-blok-dobro-utro-balgariya-po-radio-fokus-na-1-may.html", "text": "Цените на горивата по родните бензиностанции отчетоха ръст през последните месеци, сбъднаха ли се прогнозите и за увеличение около празниците? Има ли поводи за притеснение от покачването и да очакваме ли ново такова  през летните месеци? Отговорите търсим в сутрешния блок „Добро утро, България“ по Радио „Фокус“ от експерта от Българската петролна и газова асоциация Светослав Бенчев.  \r\n1 май - Денят на труда и на международната работническа солидарност чества обществените и икономически постижения на работническото движение в редица страни по света, включително и у нас. Денят ще бъде отбелязан от БСП с традиционно митинг-шествие, с което тази година ще бъде поставено началото на предизборната кампания за изборите за ЕП. За значението на 1 май и посланията на празника разговаряме с поставения под номер две в листата на „БСП за България“ за европейските избори Петър Витанов.  \r\nВ началото на месеца БЧК заедно с голяма търговска верига стартира кампания в подкрепа на деца от социално слаби семейства с идея все повече малчугани да бъдат върнати в класните стаи. Колко са обхванатите от програмата деца и успя ли тя да докаже ефективността си през годините на провеждане? Повече за дейността на червенокръстката организация ще ни разкаже Екатерина Борисова от отдел „Фондонабиране“ в БЧК.  \r\nВ минутите след 9.00 часа Цветана Тончева от Радио „Фокус“ - Пловдив ще ни разкрие повече за създаването на игрален филм по повод 90-годишнината на читалището в село Климент.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.04.30", "title": "Акценти в сутрешния блок „Добро утро, България“ по Радио „Фокус“ на 1 май"}
{"url": "http://www.focus-news.net/news/2019/04/30/2652514/haskovo-64-godishen-mazh-e-pochinal-sled-preobrashtane-na-traktor-v-selo-gorski-izvor.html", "text": "Пътник в трактор е починал вследствие от преобръщането му. Това съобщиха от пресцентъра на  ОДМВР - Хасково . На 26 април в 10.00 часа в землището на с. Горски извор е станал инцидент с колесен трактор, собственост софийско ООД, управляван от 64-годишен мъж от Велико Търново. Водачът, непритежаващ валидно свидетелство за правоуправление, при маневра завой надясно, не се е убедил в безопасността и трактора се е преобърнал на лявата си страна, а кабината му е затиснала падналия по време на преобръщането 64-годишен пътник от Банкя. Пострадалият е транспортиран в хасковската болница, където по-късно е починал. Образувано е досъдебно производство по чл.123 ал.1 от НК.", "date": "2019.04.30", "title": "Хасково: 64-годишен мъж е починал след преобръщане на трактор в село Горски извор"}
{"url": "http://www.focus-news.net/news/2019/04/30/2652516/haskovo-40-godishen-mazh-e-opasnost-za-zhivota-sled-kato-e-bil-blasnat-ot-lek-avtomobil.html", "text": "Пиян пешеходец е бил ударен от автомобил на 27 април. Това съобщиха от пресцентъра на  ОДМВР - Хасково . В 3.40 часа на второкласен път между селата Жълти бряг и Книжовник е станал инцидент. 40-годишен пешеходец от с.Гледка, поради употреба на 2,07 промила алкохол, се е движил по осевата линия по пътното платно, където е ударен от лек автомобил „Форд“, управляван от 62-годишен хасковлия. От удара пияният мъж е с кръвоизлив в главата и транспортиран в МБАЛ-Пловдив с опасност за живота. Образувано е досъдебно производство.", "date": "2019.04.30", "title": "Хасково: 40-годишен мъж е опасност за живота, след като е бил блъснат от лек автомобил"}
{"url": "http://www.focus-news.net/news/2019/04/30/2652515/nap-uspeshno-priklyuchi-danachnata-kampaniya.html", "text": "Успешно приключи данъчна кампания 2019 г., съобщиха от  НАП . Над половин милион данъчни декларации от граждани са подадени към края на работния ден на 30 април. Електронната система за деклариране на доходите ще продължи да функционира до полунощ. Повече от половината данъчни декларации за доходите на физическите лица са подадени по интернет с персонален идентификационен код (ПИК) на НАП или електронен подпис, като 2019 е първата година, в която електронните формуляри са повече от хартиените. От началото на годината до момента чрез електронната система за плащане (т.нар. виртуален POS) и чрез физическите POS терминали в офисите на НАП са платени над 70 млн. лв. без такси. От приходната агенция съобщават още, че през 2020 г. декларирането на доходите ще бъде значително по-лесно за хората, които имат ПИК или електронен подпис. Тогава всички доходи от трудов договор, както и хонорарите и възнагражденията по граждански договори, ще бъдат предварително попълнени от НАП в данъчните декларации на гражданите и те ще имат възможност да ги прегледат, коригират и допълнят при нужда. „Отчитаме успешна данъчна кампания 2019 г. Благодаря на колегите в НАП за професионализма и очаквано добрия резултат. Виждаме ясна тенденция на ръст на електронното деклариране и плащане, ще продължим да работим за усъвършенстване на електронните услуги“, каза в края на кампанията директорът на „Обслужване“ в НАП Боряна Георгиева.", "date": "2019.04.30", "title": "НАП: Успешно приключи данъчната кампания"}
{"url": "http://www.focus-news.net/news/2019/04/30/2652507/api-102-000-lv-sa-osigureni-za-izdirvaneto-na-arheologicheski-obekti-po-traseto-na-am-ruse-veliko-tarnovo.html", "text": "Агенция „Пътна инфраструктура“ стартира обществена поръчка за издирването на археологически обекти по трасето на бъдещата автомагистрала ,,Русе - Велико Търново“. Това съобщиха от пресцентъра на  Агенция „Пътна инфраструктура“ . Осигурените средства са 102 000 лв. без ДДС. Срокът за извършване на археологическите проучвания е 35 календарни дни. \r\nКандидатите могат да подават офертите си до 17.30 часа на 3 юни т. г.  \r\nИздирването на археологически обекти е начален етап от археологическото проучване, в който чрез теренни проучвания се разпознават археологическите ценности. В процеса на издирването им задължително се документират всички археологически обекти, структури и следи от древността, независимо от техния вид и хронология.", "date": "2019.04.30", "title": "АПИ: 102 000 лв. са осигурени за издирването на археологически обекти по трасето на АМ ,,Русе - Велико Търново“"}
{"url": "http://www.focus-news.net/news/2019/04/30/2652517/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Венецуела Николас Мадуро заяви във вторник, че е говорил с военните лидери на страната и те са му показали „пълна лоялност“, след като опозиционният лидер Хуан Гуайдо заяви, че има подкрепата на военните за свалянето на държавния глава, предава  Reuters . \r\n„Нерви от стомана“, написа Мадуро в „Туитър“. „Призовавам за максимална народна мобилизация, за да бъде обезпечена победата за мира. Ние ще победим“. \r\n***  Неизвестен се е врязал в сградата на търговски център в Хамбург с автомобила си, най-малко девет души са потърсили медицинска помощ в резултат от инцидента, съобщи във вторник регионалното издание Hamburger Abendblatt, предава  ТАСС . \r\nСпоред неговата информация, в момента посетителите се евакуират от зданието. \r\n*** Венецуелската полиция използва сълзотворен газ срещу протестиращите пред военна база в Каракас, след като лидерът на опозицията Хуан Гуайдо обяви, че група войници са се присъединили към „въстанието“ му срещу президента на страната Николас Мадуро, предава  AFP . \r\nСтотици поддръжници на опозицията се стекоха на улиците, за да отговорят на призива на Гуайдо, но полицията веднага се намеси и разпръсна демонстрантите. \r\n***  Звуци от откоси на автомат се носят по улиците на Каракас, където във вторник ситуацията се изостри рязко, след като група военнослужещи премина на страната на лидера на опозицията Хуан Гуайдо, съобщава във вторник телевизионният канал Caracol, предава  ТАСС . \r\nСтрелбата се е случила в околностите на авиобазата Франсиско Миранда, където по-рано бе записан публикувания във вторник видеоклип, на който лидерът на венецуелската опозиция Хуан Гуайдо се обърна към военните в страната с призив да излязат на улицата, за да „сложат край на узурпацията“ на президента Николас Мадуро. На видеото заедно с Гуайдо се виждат група военни и лидерът на опозиционната партия „Народна воля“ Леополдо Лопес, който в момента е под домашен арест. \r\nТелевизионният канал предава пряко от мястото на събитието. По-рано медиите съобщиха, че при неизяснени обстоятелства един човек е ранен недалеч от военния обект. \r\nВеднага след публикацията на клипа на Гуайдо, министърът на отбраната на Венецуела Владимир Падрино Лопес информира, че въоръжените сили на страната запазват твърдата си вярност към Конституцията и законния президент Мадуро. \r\n*** Джералд Кнаус, ръководител на мозъчния тръст „Европейска инициатива за стабилност“ (ESI), коментира проведената в понеделник неформална среща на върха за Западните Балкани в Берлин, пише електронното издание на прищинския ежедневник  Gazeta Express . \r\nПо неговите думи, зад затворените врати, френският президент Еманюел Макрон е казал на балканските лидери, че той е на същото мнение като германския канцлер Ангела Меркел по отношение на идеята за „корекция на границите“. Кнаус твърди, че Макрон е дал ясно да се разбере на лидерите на страните от Западните балкани, че не може да има промени на границите по етническите линии. „Силно послание на вечерята при затворени врата от президента Макрон към Балканските лидери в Берлин: Не трябва да има промяна на границите по етническите линии. Мултиетническите държави трябва да бъдат запазени в Западните Балкани. Много добре. Дори само това придава смисъл на срещата“, написа Кнаус в „Туитър“. \r\nКакто припомня вестникът, преди срещата на върха в Берлин медиите съобщиха, че Меркел ще се опита да убеди Макрон да възприемат обща позиция, когато става дума за промяната на границите, за което се застъпват президентите на Косово Хашим Тачи и  Сърбия Александър Вучич. Срещу идеята са и в германския Бундестаг. Депутат от ХДС Михаел Брандт разкритикува остро върховния представител на ЕС Федерика Могерини и комисаря по разширяването Йоханес Хан, които подкрепиха тази идея. Според Брандт тези, които не се противопоставят на рекцията на границите, трябва да бъдат държани отговорни, ако на Балканите избухне нова война. \r\n*** Достъпът до някои социални мрежи бе ограничен във Венецуела след появата на съобщение за въстание на група военни, съобщи във вторник неправителствената организация NetBlocks, която се занимава с мониторинг на блокировките в интернет, предава  ТАСС . \r\n„Много интернет страници са ограничени във Венецуела на фона на военното въстание в подкрепа на операция „Свобода“, се казва в страницата на организацията в „Туитър“. \r\nСпоред данните на NetBlocks, в момента във Венецуела не работят „Туитър“ и „Перископ“. \r\nПо-рано Гуайдо публикува видеоклип, на който се обръща към венецуелските военни с призив да излязат на улицата, за да „сложат край на узурпацията на страната“. По неговите думи, обръщението е записано от територията на въздушната база Франсиско Миранда в Каракас. На видеото заедно с Гуайдо е заснета група военни и лидерът на опозиционната партия „Народна воля“ Леополдо Лопес, който в момента трябва да е под домашен арест. \r\n*** Президентът на Косово Хашим Тачи оцени, че Европейският съюз е „прекалено слаб“, за да разреши различията между Сърбия и Косово и поиска САЩ да се включат в диалога Белград – Прищина, предава македонската редакция на  Радио „Свободна Европа“ . \r\nСлед срещата с върховния представител на ЕС за политиката на сигурност и външните работи Федерика Могерини в Берлин, Тачи уточни, че „всички разговори или договори са невъзможни без САЩ“. \r\n***  Турция се стреми към замяна на вноса в сферата на отбраната във всички етапи, от проектиране до производство, заяви президентът Реджеп Таийп Ердоган на откриването на 14-ото Международно изложение за военна промишленост IDEF-2019 в Истанбул, предава  „Анадолската агенция“ . \r\nПо неговите думи Турция вече е излязла на челни позиции в разработването и производсвото на разузнавателни и ударни безпилотни летателни апарати (БПЛА). \r\nТурският президент отбеляза, че през цялата си история Турция е оставала вярна на поетите задължения. „Именно затова, когато Турция се сблъска със заплахата от обстрели на граничните населени пунктове от страна на терористите, първите, към които се обърна Анкара за придобиване на системи за противовъздушна отбрана, бяха съюзниците (по НАТО). За съжаление, те оставиха нашите обръщения без отговор“, заяви турският лидер. \r\nЕрдоган привлече вниманието към заплахите на Вашингтон да извади Турция от участниците в програмата за създаването на самолети от пето поколение F-35. \r\n„Без участието на Турция, реализацията на програмата за F-35 е обречена на провал“, подчерта турският лидер. \r\nДържавният глава увери, че Турция няма да се огъне под натиска в политическата, дипломатическата и икономическата сфери. Това важи и за сферата на отбраната, отбеляза той. \r\n„Страните, които отказаха под най-различни предлози да доставят авиобомби на Турция, сега не могат да скрият удивлението си от мощта и икономичността на снарядите, произведени в Турция“, заяви президентът. \r\nЕрдоган отбеляза, че освен това Турция предприема мерки за производството на отечествен военен самолет.  \r\nЕрдоган подчерта, че Турция е решена да продължи да укрепва капацитета на вътрешната отбранителна индустрия, за да осигури както собствените си нужди, така и нуждите на приятелските държави. \r\n***  Лидерът на венецуелската опозиция Хуан Гуайдо заяви във вторник, че „финалната фаза“ от неговия план за сваляне на президента Николас Мадуро е започнала и призова народа на страната и военните да го подкрепят, за да се сложи край на „узурпацията“ на настоящия режим, предава  Reuters . \r\nЖурналист на Ройтерс по-късно e видял Гуайдо в близост до военновъздушната база „Ла Карлота“ в Каракас, заобиколен от група мъже в униформи. \r\nМинистърът на информацията на Венецуела Хорхе Родригес написа в „Туитър“, че срещу правителството се изправя малка група от „предатели от армията“, които искат да осъществят преврат. \r\nСлед това, във видео, публикувано на неговия акаунт в „Туитър“ Гуайдо говори в компанията на мъже във военни униформи и опозиционния политик Леополдо Лопес, който е под домашен арест. \r\n„Националните въоръжени сили взеха правилното решение и сега разчитат на подкрепата на венецуелския народ“, заяви Гуайдо. \r\n***  Президентът на Франция Еманюел Макрон ще посети Сърбия през юли, а министърът за Европа и външните работи на страната ще бъде на визити в Косово и Албания до края на годината, се посочва в Стратегията на Франция за Западните Балкани, която бе публикувана във вторник от посолството на Франция в Скопие, предава македонското електронно издание  „Сакам да кажам“ . \r\nДокументът е бил представен на лидерите на страните от Западните Балкани на неформалната среща на върха с участието на германския канцлер Ангела Меркел и Макрон в Берлин. \r\nФранция смята, че за трайната стабилизация на региона са нужни многобройни реформи. Като проблеми в стратегията се отбелязват многобройните нерешени спорове в региона и незавършените политически реформи, а като позитивен пример се изтъква Преспанският договор, „който представлява значителен напредък и пример за регионален диалог“. \r\nСред предизвикателствата, които стоят пред страните от Западните Балкани, се изреждат: социални и икономически въпроси, трудности за трайното налагане на върховенството на закона, въпроси от сферата на сигурността и външни влияния, които отклоняват региона от европейската му перспектива. \r\nВъз основа на тези забележки, Макрон е заявил. Че Франция ще има по-голямо участие в стабилизирането на шестте страни от региона, които не са членки на ЕС чрез интензифициране на политическите отношения на Париж с държавите ор региона. Освен посещението на Макрон в Сърбия и на министъра на външните работи в Косово и Албания, Франция обявява и други посещения на членове на правителството и депутати във всички страни от региона.  \r\nВ Стратегията, представена на лидерите на шестте западнобалкански държави, се казва, че  Франция ще укрепи двустранното си сътрудничество с всички страни, като се посочва, че на 25 февруари е подписано междуправителствено споразумение със Сърбия, а останалите пет споразумения с останалите страни в момента се договарят. \r\nПомощта, която Франция предоставя чрез тези двустранни преговори, се отнася до подпомагане на икономическото и социално развитие чрез намесата на Френската агенция за развитие (AFD), както и подкрепа в областта на сигурността, правосъдието и отбраната. \r\n***  Британската опозиционна Лейбъристка партия се събира на заседание във вторник, за да определи позицията си, дали да иска втори референдум за Брекзит като част от кампанията си за изборите за Европейски парламент през месец май, предава  Reuters . \r\nДокато излизането на Великобритания от ЕС е пълно с неизвестности, лидерът на Лейбъристите Джереми Корбин е под натиск от много депутати и партийни членове да подкрепи провеждането на втори референдум или вот за потвърждение на евентуална сделка за Брекзит. \r\nЗасега от партията стоят на позиция, че ще подкрепят подобен вот само, за да предотвратят Брекзит без сделка. \r\nИзточник от партията е съобщил пред „Ройтерс“, че на срещата на Националния изпълнителен комитет на Лейбъристката партия във вторник едва ли ще има промяна на сегашната позиция. \r\nТова може допълнително да вбеси депутатите от фракцията, включително заместник-председателя Том Уотсън, който настоява за втори референдум, разрив, който предизвика отцепването на осем лейбъристки политици, сформирали нова партия, наречена Change UK. \r\nБлизо три години след като избирателите подкрепиха излизането от ЕС с 52 на 48 процента, основните партии, като голяма част от страната, са дълбоко разделени по отношение на Брекзит, правейки неясно кога и дори дали Великобритания ще напусне блока.", "date": "2019.04.30", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/04/30/2652494/afp-sasht-podkrepyat-iztsyalo-borbata-za-svoboda-na-venetsuelskiya-narod.html", "text": "Във вторник САЩ обявиха, че застават изцяло зад лидера на венецуелската опозиция Хуан Гуайдо, след като той заяви, че група военни са преминали на неговата страна в борбата за сваляне на президента на страната Николас Мадуро, предава  AFP . \r\n„Днес временният президент Хуан Гуайдо обяви началото на „Операция Свобода“, написа в „Туитър“ държавният секретар на САЩ Майк Помпео. \r\n„Правителството на САЩ подкрепя изцяло венецуелския народ в неговата борба за свобода и демокрация. Демокрацията не може да бъде победена“, добави първият дипломат на Вашингтон. \r\nПревод и редакция:", "date": "2019.04.30", "title": "AFP: САЩ „подкрепят изцяло“ „борбата за свобода“ на венецуелския народ"}
{"url": "http://www.focus-news.net/news/2019/04/30/2652508/wall-street-journal-evropa-se-radikalizira-na-nemtsite-im-pisna-ot-lyavotsentristite-a-na-ispantsite-ot-dyasnotsentristite.html", "text": "Няма явен победител на парламентарните избори в Испания. Този вот е поредното доказателство, че политическият ландшафт в Европа е раздробено пространство, където антисистемните новаци „откъсват“ гласовете на избирателите от традиционните партии, правейки конструирането на управляващи коалиции все по-трудна работа, пише американското издание  The Wall Street Journal  в материал, представен без редакторска намеса. \r\nНито една партия не получи повече от 30% от гласовете. Това усложнява създаването на управляващо мнозинство. Най-много гласове получиха лявоцентристките социалисти начело с премиера Педро Санчес. Техният резултат – малко по-малко от 29%, не е достатъчен за формирането на стабилно управление и сега им се налага да съберат огромна коалиция, включително, може би, депутати-сепаратисти от Каталуния, която през 2017 година се опита да се отдели от Испания. \r\nОсновната опозиционна сила – Народната партия на Испания (НП), придържаща се към консервативни възгледи, получи по-малко от 17%. Това е най-лошият й резултат за цялата 30-годишна история на фракцията. Много бивши нейни избиратели преминаха на страната на друга партия, а именно ултрадясната „Вокс“, която набра 10% от гласовете на избирателите основно заради твърдата си позиция срещу отделянето на Каталуния. „Вокс“ е първото значително ултрадясно движение в Испания, възникнало след края на диктатурата на Франциско Франко през 1975 година. \r\nУправлението на много европейски страни става все по-трудно, тъй като старите партийни системи, в които доминираха умерените консерватори и умерените социалдемократи, отстъпват място на раздробени парламенти, в които участват бунтари срещу естаблишмънта – „несъгласни“, от редиците както на десните, така и на левите. Тук трябва да се добави и яркият и гласовит либерален център плюс (в случая на Испания) регионалните националисти. Получава се фрагментирана картина. \r\n„Тази тенденция се разпространява на цялата територия на Европа“, казва Федерико Санти, анализатор на политическите рискове в консултантската компания „Евразия груп“. Той обяснява това с „неспособността на традиционните партии да изпълнят желанията на избирателите, които са предизвикани от глобализацията. Например – проблемът с имиграцията и нарастването на международната търговия. Това, по думите на Сани, „стана причина за падането на популярността на традиционните умерени партии и послужи за появяването на нови политически движения, които понякога се придържат към крайни възгледи“. \r\nНуждата от създаване на големи коалиции в много страни поставя под заплаха способността на Европа да реагира на бързо променящия се свят. Геополитическото съперничество между САЩ и Китай оказва натиск на установения ред в международната търговия, от който зависят много европейски икономики. Русия, която е все по-напориста, изпитва силата на европейската система за сигурност след Студената война, а в същото време Тръмп поставя под съмнение традиционното американско задължение – да поддържа европейската сигурност. \r\nВ Италия, Германия, Нидерландия и извън техните предели дясноцентристките и лявоцентристките партии, които доминираха в политиката десетилетия и бяха основата на днешния Европейския съюз, губят своите избиратели. Създаването на сложни коалиции сега стана необходимост, за да се запази властта на центристките политически сили в широкия смисъл. Двупартийните коалиции, като тази между ГСДП/ХДС на германския канцлер Ангела Меркел, само засилиха разочарованието на избирателите от традиционните партии. Много отдават предпочитанията си на нови партии: природозащитниците „Зелени“ и крайно-дясната „Алтернатива за Германия“. \r\nПрез последните две години основните консервативни и лявоцентристки партии във Франция и Италия претърпяха съкрушителни поражения. На тяхно място дойдоха новаци. Широкият политически спектър от „бунтовници“, от подкрепящия ЕС центристки настроен французин Макрон до италианската „Лига“, с нейното влечение към родните италиански корени, както и лявото „Движение Пет звезди“ – целият този спектър показва колко нестабилни са станали електоратите в Европа. \r\nВъв Великобритания на изборите за Европейски парламент се очаква, че доминиращите от дълго време консерватори и лейбъристи буквално с кръв ще предадат своите гласове на популистикте „нарушители на спокойствието“, донесли Брекзит на страната. Различни нови групи, които се противопоставят на Брекзит, също ще получат нещо. По този начин гласоподавателите изразяват недоволството си от това, че тяхната страната все още се намира в сложни отношения с ЕС. \r\nВ големи части от континентална Европа политиката се основаваше на схема, в центъра на която стоеше дясноцентристка партия, опираща се на църквата и лявоцентристка, имаща връзки в профсъюзите. Но към днешна дата европейците чувстват все по-малка привързаност към която и да е партия и към това трябва да се добави отчуждението им от политическия елит. \r\nБавното възстановяване на европейската икономика след финансовата криза от 2008 година и последващият бум на миграцията от Близкия Изток и Африката през 2015 година само умножиха недоволството на населението от традиционните партии. \r\nВ известен смисъл испанските избори отразяват европейските тенденции в леко променена форма. В Германия, Франция и Нидерландия, позиции губиха главно лявоцентристките партии, които доминираха в тези страни с десетилетия и които създадоха днешния Европейски Съюз. А испанският социалист Санчес, напротив, увеличи гласовете за партията си, а загубите на „центристките“ гласове се случва основно за неговите консервативни конкуренти от Народната партия. Те получиха близо двойно по-малко места, отколкото на изборите през 2016 година. \r\nСанчес, обещавайки да увеличи социалните помощи и да увеличи данъчното облагане на големите корпорации, се опита да възстанови контактите с представители на работническата класа. Също така правителството под негово ръководство наскоро увеличи минималната работна заплата в Испания с 22%. \r\nНеговият успех може да вдъхнови други лявоцентристки партии в Европа да защитят левите си възгледи. От 90-те години на миналия век тези партии обръщат повече внимание на икономическата ефективност, отколкото традиционно обвързаните с центъра теми, свързани с проблемите на социалната справедливост. \r\n„Време е да говорим за равенство“, казва Хуан Антонио Караскозо, 58-годишен механик от предградие на Мадрид, по време на митинг, организиран от Социалистическата партия в навечерието на изборите. „През годините не е направено много, така че се надявам, че поне ще започнат да правят нещо“. \r\nНародната партия пострада най-много от увеличилата се популярност на партия „Вокс“ на фона на напрежението около каталунския сепаратизъм. \r\n„Реших да гласувам за „Вокс“... защото те са за единството на Испания“, казва Ева Еспаня, 43-годишна дама – мениджър на хранителна компания от Мадрид. „Тази партия позволи на испанците да изразяват свободно патриотическите си чувства, без да се страхуват, че ще бъдат обявени за фашисти или франкисти“, заяви тя. \r\nЕспаня преди е гласувала за Народната партия, но сега е променила мнението си: „Дойде краят на двупартийната система в Испания. Дойде времето на новите идеи, проекти, партии и хора, които ще защитават патриотическите чувства на хората, казвам аз – испанката“. \r\nПревод и редакция:", "date": "2019.04.30", "title": "Wall Street Journal: Европа се радикализира: на немците им писна от лявоцентристите, а на испанците – от дясноцентристите"}
{"url": "http://www.focus-news.net/news/2019/04/30/2652521/predstoyashti-sabitiya-v-stranata-za-1-may-agentsiya-fokus.html", "text": "*** \r\nОт 10.00 часа на площад „20-ти Април“ държавният глава Румен Радев ще наблюдава възстановка на моменти от Априлската епопея и ще произнесе слово. \r\n*** \r\nОт 11.00 часа председателят на парламента Цвета Караянчева ще поднесе цветя на гроба на Тодор Каблешков в двора на църквата „Успение Богородично“ в Копривщица. Тя ще участва в отбелязването на годишнината от Априлската епопея в 11.30 часа на площад „20-ти април“. Цвета Караянчева ще произнесе слово по повод 143-ата годишнина от Априлското въстание. \r\n*** \r\nОт 20.30 часа председателят на Народното събрание ще участва в тържествената заря-проверка по случай 143-ата годишнина от Априлското въстание в Панагюрище. Цвета Караянчева ще произнесе слово по случай паметната дата. \r\n*** \r\nОт 11.00 и 19.00 часа Софийската опера и балет ще представи световния мюзикъл - „МAMMA MIA!“. \r\n*** \r\nОт 9.00 часа ще се проведе кулинарен базар по повод празника на града. В 10.00 започва ден на занаятите.  \r\n*** \r\nОт 11.30 часа в местността “Славееви гори” ще се проведе Национален земеделски събор-поклонение в памет на “поета на селската неволя” Цанко Церковски.  \r\n*** \r\nОт 11.30 часа в Морската градина КНСБ ще проведе кампания „Моите права“. \r\n*** \r\nОт 10.30 часа в парк „Ксилифор“ ще се проведе отворена тренировка по спортно ориентиране.  \r\n*** \r\nОт 12.00 часа в парк „Дружба“ ще започне Пролетна хоротека. \r\n*** \r\nОт 19.00 часа на стадион „Ивайло“ ще се проведе безплатна фитнес тренировка на стадиона.  \r\n*** \r\nОт 11.30 часа кметът Огнян Ценков ще присъства на туристическия празник в местността Божурица, който се организира за втора поредна година от Туристическо дружество \"Бонония\", съвместно с Общината. \r\n*** \r\nОт 19.00 часа на камерна сцена на ДКТ ще се състои премиерата на „За светлото, което бе”. \r\n*** \r\nОт 13.30 часа в местния парк КНСБ организира творчески ателиета и хепънинг. \r\n*** \r\nОт 8.00 часа община Каварна организира провеждането на общоградско почистване. \r\n*** \r\nОт 11.30 часа в Момчилград КНСБ – Кърджали организира традиционния курбан за здраве. Очаква се той да бъде посетен и от председателя на парламента Цвета Караянчева. \r\n*** \r\nОт 10.30 часа от Исторически музей – Панагюрище ще тръгне Литийно шествие до площад „20-ти април“, където в 10.45 часа ще бъде издигнато националното знаме на Република България. В църквата „Свето Въведение Богородично“ в 11.00 часа ще бъде отслужен Молебен за благоденствие на българския народ. От 11.30 часа на Национален мемориален комплекс „Априлци“  ще се състои Военно – историческа възстановка „Мъжество и саможертва – Панагюрище’ 1876“, с участието на Национално дружество „Традиция“, а в 12.45 часа пред Вечния огън ще бъдат положени на венци и цветя. Националният митинг-заря, в знак на признание за мястото и ролята на Панагюрище като героична столица на Априлското въстание от 1876-та година, ще бъде на площад „20-ти април“ от 20.30 часа. \r\n*** \r\nОт 9.30 часа в Голямата Базилика Света литургия ще отслужи  Варненският и Великопреславски митрополит Йоан. \r\n*** \r\nОт 10.00 часа в Голямата базилика на територията на НИАР „Плиска“  за шеста година ще бъде организирана кръщавка на деца. \r\n*** \r\nОт 13.00 часа в мултимедийната зала на НИАР \"Плиска\" ще се проведе публична дискусия \"Бележити владетели на Първопрестолна Плиска\", а час по късно ще започне и ученическа викторина на същата тема. \r\n*** \r\nОт 18.30 часа на площада ще се състои поздравителен концерт с участието на самодейни колективи и гост изпълнители. Програмата ще завърши с тържествена заря от 20.30 часа. \r\n*** \r\nОт 19.00 часа в Дома на културата „Борис Христов“ КНСБ организира концерт на Тони Димитрова и Разградската филхармония. \r\n*** \r\nОт 10.00 часа в Парка на младежите с информационна кампания ще бъде отбелязан Деня на труда. \r\n*** \r\nОт 11.00 часа Парк „Митрополит Методий Кусев“ ще се състои „Завещан от миналото – съхранен за бъдещето“ - Празник в „Аязмото“. \r\n*** \r\nОт 19.00 часа в концертна зала, НЧ „Св. Климент Охридски - 1858“, ще бъде представен спектакълът „Сън в лятна нощ“ по Шекспир. Европейски избори 2019 г.: \r\n*** \r\nОт 11.00 часа на пл. „Св. Александър Невски“ БСП ще даде началото на своя митинг-шествие по случай Деня на труда и международната работническа солидарност, с който \"БСП за България\" ще открие и предизборната си кампания за предстоящите евроизбори. \r\n*** \r\nОт 10.30 часа кандидатът за евродепутат Андрей Ковачев ще присъства на откриването на традиционния фолклорен фестивал в лесопарк „Гергана” край града. От 13.00 часа Андрей Ковачев ще се срещне с жители в ресторант „Хибрид” в центъра на населеното място. От 14.00 часа в салона на читалището в село Бреница Ковачев ще участва в предизборна среща с жителите на селото. В 16.00 часа кандидатът за евродепутат от листата на ГЕРБ и СДС ще посети шивашка фирма в село Подем.", "date": "2019.04.30", "title": "Предстоящи събития в страната за 1 май (Агенция „Фокус“)"}
{"url": "http://www.focus-news.net/news/2019/04/30/2652518/veliko-tarnovo-nezakonno-orazhie-i-boepripasi-sa-izzeli-sluzhiteli-na-politseyskoto-upravlenie-v-elena.html", "text": "Незаконно притежавано оръжие и боеприпаси са иззели служители на полицейското управление в Елена. Това съобщиха от пресцентъра на  Областна дирекция на МВР – Велико Търново . В неделя при проверка на жилище в село Родина, обитавано от 73-годишен мъж, са установени и иззети дългоцевна нарезна пушка и 148 боеприпаса за нея, за които притежателят им не представил нужното разрешително. По случая е образувано досъдебно производство.", "date": "2019.04.30", "title": "Велико Търново: Незаконно оръжие и боеприпаси са иззели служители на полицейското управление в Елена"}
{"url": "http://www.focus-news.net/news/2019/04/30/2652520/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.30", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/04/30/2652519/varna-s-normalna-intenzivnost-e-trafikat-po-republikanskata-patna-mrezha-v-oblastta.html", "text": "С нормална интензивност е трафикът по републиканската пътна мрежа на територията на област Варна, предаде репортер на  Радио „Фокус“ – Варна . Необходимо е шофьорите да се движат с повишено внимание по автомагистрала „Черно море“, където се извършват ремонти на виадукт „Звездица“. Движението от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. Ремонтни дейности се извършват и в два участъка на автомагистрала „Хемус“, където движението се извършва двупосочно в едно платно. Преминаването в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Ограничено е качването на магистралата в посока София при пътен възел (п. в.) „Неофит Рилски“, като движението е пренасочено по път I-2 Варна – Шумен от п. в. „Девня“ до п. в. „Каспичан“. Ограничено е и слизането от магистралата в същия район, като движението е пренасочено по път I-2 Шумен – Варна. Движението в участъка п. в. „Повеляново” – п.в. „Слънчево” от км 406 до км 416 се осъществява двупосочно в платното посока Варна, като автомобилите се отбиват при км 416 до км 406 по пътя I-2  Русе – Варна. Ограничено е качването в посока София от п. в. „Слънчево“ и слизането в посока селата Слънчево и Тополи на същото място, като движението е пренасочено по пътя I-2 Русе – Варна. Прехвърлянето на движението става чрез съществуващите преходи в разделителната ивица. Необходимо е шофьорите да се движат с повишено внимание и съобразена скорост по пътя Панорама — Куманово при км 11. В района е въведено ограничение на скоростта до 30 км/час поради неравности на асфалтовата настилка. Забранено е преминаването на МПС над 10 тона в участъка Кранево – Варна при км 83. Осигуреният обходен маршрут е през селата Кичево и Оброчище. \r\nБояна АТАНАСОВА", "date": "2019.04.30", "title": "Варна: С нормална интензивност е трафикът по републиканската пътна мрежа в областта"}
{"url": "http://www.focus-news.net/news/2019/04/30/2652522/veliko-tarnovo-usloviyata-za-patuvane-v-regiona-sa-normalni-na-mesta-vse-oshte-prevalyava-dazhd.html", "text": "Едната лента в участъка от пътя между Твърдица и Елена от км 47+800 до км 48+000 е затворена поради пропадане на пътното платно и извършване на ремонтни дейности, които трябва да приключат до 31 май, съобщиха за  Радио „Фокус“ – Велико Търново  от Областно пътно управление – Велико Търново и отправиха съвет към шофьорите да карат внимателно и със съобразена скорост. Условията за пътуване в региона са нормални. Времето е предимно ясно и слънчево, настилките са частично мокри. На места все още превалява дъжд. Трафикът е интензивен. Няма допълнително въведени ограничения и нови затворени участъци.  \r\nОтворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е третокласен път 551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3.5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от пътя Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.04.30", "title": "Велико Търново:  Условията за пътуване в региона са нормални, на места все още превалява дъжд"}
{"url": "http://www.focus-news.net/news/2019/04/30/2652524/evropeyski-izbori-2019-g-kmetovete-na-malkite-naseleni-mesta-v-obshtina-kyustendil-izvarshvat-proverki-na-izbornite-pomeshteniya.html", "text": "Кметовете на малките населени места в община Кюстендил извършват проверки на изборните помещения. Това каза пред  Радио „Фокус” – Кюстендил  Огнян Янев, кмет на село Стенско, община Кюстендил. По думите му в рамките на провелото се месечно съвещание на кметовете и кметските наместници на селата тази тема е присъствала. „Във връзка с предстоящите евроизбори, което е много важно мероприятие, всички избирателни секции в кметствата трябва да бъдат прегледани, проверени, ако има нещо липсващо – да се подсигури”, посочи Огнян Янев. Той уточни, че става въпрос за наличие на добро осветление, на пожарогасители, електрическо захранване. В случай, че са необходими ремонтни дейности на помещенията, те ще бъдат извършвани от страна на Община Кюстендил. \r\nВенцеслав ИЛЧЕВ", "date": "2019.04.30", "title": "Европейски избори 2019 г.: Кметовете на малките населени места в община Кюстендил извършват проверки на изборните помещения"}
{"url": "http://www.focus-news.net/news/2019/04/30/2652525/burgas-bezproblemno-se-osashtestvyava-dvizhenieto-na-motorni-prevozni-sredstva-v-oblastta.html", "text": "Безпроблемно се осъществява движението на моторни превозни средства в област Бургас, предаде репортер на  Радио „Фокус“ – Бургас . Условията за пътуване са добри – пътищата са сухи и нормално проходими, видимостта е отлична.  \r\nНатоварено е движението по основните пътни артерии на Бургас. Струпване на автомобили се наблюдава по входно-изходните пътни артерии на града. По пътя от и към ж. к. „Меден рудник“ автомобилният поток е затруднен поради ремонт на бул. „Захари Стоянов“. Натоварен е трафикът и по някои участъци от централните улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.04.30", "title": "Бургас: Безпроблемно се осъществява движението на моторни превозни средства в областта"}
{"url": "http://www.focus-news.net/news/2019/04/30/2652523/evropeyski-izbori-2019-g-varhovniyat-administrativen-sad-othvarli-zhalbata-sreshtu-izbora-na-dostavchik-na-mashini-za-evrovota.html", "text": "Върховният административен съд отхвърли жалбата на фирмата „Българските машини за гласуване“ срещу избора на „Сиела Норма“ за изпълнител в обществената поръчка за осигуряване на 3 000 машини за гласуване за предстоящите европейски избори. Това става ясно от справка на сайта на  ВАС . „Българските машини за гласуване“ бе отстранена от процедурата от ЦИК, тъй като фирмата е представила оферта, в която предложението за изпълнение на поръчката не отговаря на предварително обявените условия, с оглед утвърдената техническа спецификация. Според нея обаче нито една от трите фирми, участвали в обществената поръчка, не отговоря на техническите условия. Според магистратите жалбата „Българските машини за гласуване“ е неоснователна и при избора на „Сиела Норма“ не са допуснати нарушения, които да обуславят отмяната на решението. \r\nРешението на съда е окончателно. Агенция „Фокус“ припомня:  На 22 април компанията „Сиела Норма“ беше избрана от Централната избирателна комисия за победител в обявената обществена поръчка за наемане на 3 хиляди специализирани устройства за електронно машинно гласуване. Фирмата трябва да осигури също логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейския парламент. Заради неотговаряне на обявените условия, другите две фирми - „ЛЕКС.БГ“ и „Български машини за гласуване“ отпаднаха от надпреварата. На 25 април, в края на последния работен ден преди почивните дни около Великден, във Върховния административен съд постъпи жалба от „Българските машини за гласуване” срещу избора на фирма, на която да се възложи обществената поръчка за машините за предстоящите избори.", "date": "2019.04.30", "title": "Европейски избори 2019 г.: Върховният административен съд отхвърли жалбата срещу избора на доставчик на машини за евровота"}
{"url": "http://www.focus-news.net/news/2019/04/30/2652528/predstoyashti-mezhdunarodni-sabitiya-za-1-may-agentsiya-fokus.html", "text": "*** \r\n*** Нарухито ще бъде интронизиран като новия император на Япония \r\n*** Среща на високопоставени представители на 10-те страни, които влязоха в Европейския съюз на 1 май 2004 година \r\n*** Демонстрация на профсъюзите и Комунистическата партия по случай Деня на труда \r\n*** Премиерът Тереза Мей ще отговаря на въпроси на депутатите за Брекзит \r\n***", "date": "2019.04.30", "title": "Предстоящи международни събития за 1 май ( Агенция „Фокус“ )"}
{"url": "http://www.focus-news.net/news/2019/04/30/2652529/evropeyski-izbori-2019-g-kandidatat-za-evrodeputat-emil-radev-prisastva-na-otkrivaneto-na-predizbornata-kampaniya-na-gerb-silistra.html", "text": "С водосвет за здравето на жителите на силистренска област и благополучието на страната и региона ГЕРБ-Силистра постави символичен старт на кампанията си за европейските избори на 26 май. Той бе отслужен в православния храм \"Св. Св. първоапостоли Петър и Павел\" в Силистра от отец Добри Чаков. Това съобщиха от пресцентъра на  партията . В храма присъстваха кандидатът за евродепутат от ГЕРБ Емил Радев, областният координатор на ГЕРБ-Силистра Тодор Тодоров, ръководителите на общински партийни структури, членове на областния предизборен щаб, кметове, членове и симпатизанти на ГЕРБ.", "date": "2019.04.30", "title": "Европейски избори 2019 г.: Кандидатът за евродепутат Емил Радев присъства на откриването на предизборната кампания на ГЕРБ-Силистра"}
{"url": "http://www.focus-news.net/news/2019/04/30/2652526/blagoevgrad-s-normalna-intenzivnost-e-dvizhenieto-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma-v-oblastta.html", "text": "С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. До този момент не са регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа в областта. Движението по път III-108 автомагистрала Струма – село Рибник е ограничено за МПС над 12 т поради аварийни ремонтни дейности. Въведен е следният обходен маршрут: път III-198 село Дрангово – село Ръждак – Петрич и обратно. От Областно пътно управление – Благоевград отправят апел към водачите на моторни превозни средства да шофират със съобразена скорост и да спазват правилата за движение. \r\nБез забавяне се осъществява преминаването на превозни средства през централна градска част в областния център. До този момент няма възникнали тежки пътни инциденти в града. Пътните настилки на места са мокри. Градският транспорт се движи по разписание.  \r\nДенис НИКИФОРОВ", "date": "2019.04.30", "title": "Благоевград: С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в областта"}
{"url": "http://www.focus-news.net/news/2019/04/30/2652511/nikolas-maduro-imam-palnata-loyalnost-na-voennite-lideri.html", "text": "Президентът на Венецуела Николас Мадуро заяви във вторник, че е говорил с военните лидери на страната и те са му показали „пълна лоялност“, след като опозиционният лидер Хуан Гуайдо заяви, че има подкрепата на военните за свалянето на държавния глава, предава  Reuters . \r\n„Нерви от стомана“, написа Мадуро в „Туитър“. „Призовавам за максимална народна мобилизация, за да бъде обезпечена победата за мира. Ние ще победим“. \r\nПревод и редакция:", "date": "2019.04.30", "title": "Николас Мадуро: Имам пълната лоялност на военните лидери"}
{"url": "http://www.focus-news.net/news/2019/04/30/2652534/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в Сливенска област. Няма въведени ограничения, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тпоради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.04.30", "title": "Сливен: Натоварено е движението по пътищата в областта"}
{"url": "http://www.focus-news.net/news/2019/04/30/2652533/sport-leonardo-shte-zagubi-rabotata-si-v-milan-ako-otborat-ne-se-klasira-za-evropa.html", "text": "Леонардо може да се раздели с работата си като спортен директор на Милан, ако отборът не се класира за Европа през този сезон, твърди италианското издание „Кориере дела Сера“. Според вестникът, треньорът Дженаро Гатузо не е единствената високопоставена фигура, която ще напусне гранда от Милано това лято, като директорът може да го последва заради сделките за Гонзало Игуайн и други футболисти, за които настояваше и впоследствие те се провалиха и сега мястото на Милан в евротурнирите догодина е под въпрос.", "date": "2019.04.30", "title": "Спорт: Леонардо ще загуби работата си в Милан, ако отборът не се класира за Европа"}
{"url": "http://www.focus-news.net/news/2019/04/30/2652532/evropeyski-izbori-2019-g-kandidatite-za-evrodeputati-ot-bsp-za-balgariya-ivan-krastev-i-emil-georgiev-se-sreshtnaha-s-initsiativniya-komitet-sreshtu-stoezha-na-depo-za-otpadatsi-v-selo-dzherman.html", "text": "Кандидатите за евродепутати от \"БСП за България\"  Иван Кръстев и Емил Георгиев се срещнаха с Инициативния комитет срещу стоежа на депо за отпадъци в село Джерман. Това съобщиха от пресцентъра на  БСП . На срещата, освен представители на Инициативния комитет, присъстваха народният представител Иван Ибришимов и областният председател на БСП – Кюстендил Станислав Павлов. \r\n„Вече 8 г. се борим това, тук да не се превърне в боклукчарника на Кюстендилска област. Осем години ни лъгаха, мамиха и ни обещаваха какво ли не. Потвърди се правилото, че ГЕРБ лъжата я нямат за нищо. И те продължават това безумие“, това каза на срещата председателят на инициативния комитет Божидар Тасков. \r\nКандидатът за евродепутат Емил Георгиев отбеляза, че е член на комитета, който е наблюдавал строежа на автомагистрала „Струма“. „Едва ли някой знае повече от мен- защо магистралата беше отклонена на 3 км. от тук. Доказаха се свлачищни процеси, високи подпочвени води, районът е земетръсен. Всички процеси, които бяха доказани, дадоха основание магистралата да се отклони. Кметът на Дупница направи всичко възможно това депо да се утвърди.  Аз няма да оставя нашите депутати и тези, които ще станат евродепутати, да позволят строежа на това депо да се случи. Обещавам, че няма да го допусна. Искам да бием ГЕРБ с 1 глас и този глас да бъде от Джерман“, заяви Емил Георгиев. \r\nПо-късно, на среща в Дупница, петицията против строежа на депото подкрепи и водачът на листата на \"БСП за България\" Елена Йончева.", "date": "2019.04.30", "title": "Европейски избори 2019 г.: Кандидатите за евродепутати от \"БСП за България\"  Иван Кръстев и Емил Георгиев се срещнаха с Инициативния комитет срещу стоежа на депо за отпадъци в село Джерман"}
{"url": "http://www.focus-news.net/news/2019/04/30/2652530/kyustendil-2-312-leva-sa-sabrani-ot-velikdenskiya-bazar-v-dupnitsa.html", "text": "2 312 лева са събрани от великденския базар в Дупница. Това съобщиха за  Радио „Фокус” – Кюстендил  от Община Дупница. Базарът беше проведен на Велики четвъртък и бе организиран от Община Дупница и ГУМ – Дупница. В него са участвали възпитаници на общинските училища и детски градини, както и деца, посещаващи центровете за обществена подкрепа и читалищата. В помощ на 43-годишната Диана Тонкова са събрани общо 1 976 лева, а съучениците на 19-годишния Калоян от Гимназията по хранително-вкусови и химични технологии са събрали за необходимата му рехабилитация 336 лева. С най-много продадени изделия са малките творци от Детска градина „Зора”, които са отчели 616 лева, а на второ място – със събрани 480 лева са децата от Детска градина „Мечта”. \r\nВенцеслав ИЛЧЕВ", "date": "2019.04.30", "title": "Кюстендил: 2 312 лева са събрани от великденския базар в Дупница"}
{"url": "http://www.focus-news.net/news/2019/04/30/2652539/sport-bfs-nakaza-marselinyo-za-ritnata-mineralna-voda.html", "text": "Дисциплинарната комисия към Българския футболен съюз наложи наказание от една среща на звездата на Лудогорец Марселиньо и го глоби с 500 лева заради скандала, който заформи при смяната си срещу Черно море. Тогава бразилецът изрита бутилка с минерална вода и се скара на треньора си Стойчо Стоев, който го смени преди края на срещата. Така бразилецът с български паспорт пропуска гостуването на Берое в петък.", "date": "2019.04.30", "title": "Спорт: БФС наказа Марселиньо за ритната минерална вода"}
{"url": "http://www.focus-news.net/news/2019/04/30/2652537/burgas-uchilishten-avtobus-i-kola-se-udariha-chelno-mezhdu-aytos-i-karnobat.html", "text": "Училищен автобус и кола се удариха челно между Айтос и Карнобат, предаде  БНТ . Около 15.00 часа на разклона за село Черноград ученически автобус излиза на главния път Айтос-Карнобат и отнема предимството на лек автомобил. От сблъсъка автобусът се накланя и се опира върху микробус, който е бил на кръстовището. В автобуса е имало трима ученици, за щастие те не са пострадали сериозно. Засега няма информация за причината за катастрофата. Движението на колите в района вече е нормализирано.", "date": "2019.04.30", "title": "Бургас: Училищен автобус и кола се удариха челно между Айтос и Карнобат"}
{"url": "http://www.focus-news.net/news/2019/04/30/2652536/evropeyski-izbori-2019-g-pod-mototo-vmesto-dumi-deystviya-valeri-simeonov-zapochna-predizbornata-kampaniya-na-rodolyubivata-koalitsiya-koyato-povede.html", "text": "Под мотото „Вместо думи – действия” Валери Симеонов започна предизборната кампания на родолюбивата коалиция, която поведе на изборите за Европейски парламент – „Коалиция за Валери Симеонов (НФСБ и Средна Европейска класа)”. Това съобщиха от пресцентъра на  НФСБ . \r\nПървите срещи в ранния следобед бяха в Берковица и Монтана, последваха разговори със симпатизанти в Белоградчик и Видин. Заедно с Валери Симеонов на срещите с хората бяха и народният представител в 44-то Народно събрание Росен Живков, кандидатът за депутат в Европейския парламент от листата на „Патриоти за Валери Симеонов (НФСБ и Средна Европейска класа) Венера Тодорова и местни активисти на НФСБ.  \r\nЛидерът на НФСБ бе категоричен, че в Европейския парламент трябва да влязат хора, които да имат конкретни цели, за които да работят, а не абстрактни каузи, които да защитават само в телевизионните студиа. Точно по тази причина той подчерта, че кампанията на родолюбивата коалиция ще се състои основно в срещи с хората.  \r\n„Патриоти за Валери Симеонов (НФСБ и Средна Европейска класа)” участва с бюлетина №1 в изборите за Европейски парламент.", "date": "2019.04.30", "title": "Европейски избори 2019 г.: Под мотото „Вместо думи – действия” Валери Симеонов започна предизборната кампания на родолюбивата коалиция, която поведе"}
{"url": "http://www.focus-news.net/news/2019/04/30/2652541/varna-23-godishna-zhena-e-postradala-sled-kato-avtomobil-se-e-blasnal-v-stalb.html", "text": "Около 17.10 часа на бул. \"Народни будители\" във Варна е възникнало е станало пътнотранспортно произшествие. Това съобщиха от  ОДМВР-Варна . 26-годишен мъж е изгубил контрол над лекия си автомобил и се е блъснал в стълб. В резултат от инцидента е пострадала 23-годишна пътничка от колата, която е получила сериозни вътрешни травми и е подложена на операция. Има опасност за живота на жената.", "date": "2019.04.30", "title": "Варна: 23-годишна жена е пострадала, след като автомобил се е блъснал в стълб"}
{"url": "http://www.focus-news.net/news/2019/04/30/2652540/api-vazstanoveno-e-dvizhenieto-po-pat-i-6-karnobat-aytos-pri-razklona-za-selo-chukarka.html", "text": "Възстановено е движението по път I-6 Карнобат – Айтос при разклона за село Чукарка. Това съобщиха от пресцентъра на  Агенция \"Пътна инфраструктура\"  (АПИ). Трафикът временно се извършваше в една лента поради пътнотранспортно произшествие. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.04.30", "title": "АПИ: Възстановено е движението по път I-6 Карнобат – Айтос при разклона за село Чукарка"}
{"url": "http://www.focus-news.net/news/2019/04/30/2652543/kardzhali-uchenitsi-ot-eg-hristo-botev-i-tehni-roditeli-uchastvat-v-proekt-za-psihichnoto-zdrave-depresiite-i-zavisimostite-pod-nadslov-zdraveto-universalna-choveshka-tsennost.html", "text": "Ученици от Езикова гимназия (ЕГ) „Христо Ботев“–Кърджали и техни родители участват в проект за психичното здраве, депресиите и зависимостите под надслов „Здравето – универсална човешка ценност“. Това съобщи за  Радио „Фокус“  Мариана Петрова, участник в проекта и родител на две момчета от 10 клас на немската паралелка в гимназията, които разработват проекта. Младежите от 10 клас и техните родители се интересуват как влияят психичното здраве, стресът в ежедневието, депресиите и зависимостите върху състоянието на учениците. „Учениците участват в клинично изследване, което да отчете тяхното ниво на стрес и наличие на депресивни състояния. Проучването е проведено в Държавната психиатрична болница от детски психолог, а резултатите от него ще бъдат включени в разработката, с цел да се направят научно обосновани изводи за „модерните болести“ на днешния ден и да се откроят възможностите за ранна превенция и специализирана помощ“, поясни Мариана Петрова. Резултатите от изследването ще бъдат анализирани и представени по време на иновативната седмица в училището на 10 май.  \r\nМладежите със съдействието на родители са потърсили компетентна информация от експерти на Областна дирекция на МВР-Кърджали по темите за зависимостите от наркотични и упойващи вещества и тенденциите по отношение на детската престъпност. Изследователската работа на учениците е съчетана и с арт-инвенция – те ще представят театрален етюд по приказката на Шарл Перо  „Пепеляшка“. Участник в проекта ще изиграе ролята на психиатър, който ще постави диагнози на приказните герои. Специално за проекта е създадено и стихотворение, по което ученик е написал музика и творбата ще бъде представена за първи път пред публика. Мариана Петрова каза още, че жури ще оцени разработките, участващи в иновативната седмица в гимназията, и ще награди най-добрите. \r\nДарина ДЕЕНИЧИНА", "date": "2019.04.30", "title": "Кърджали: Ученици от ЕГ „Христо Ботев“ и техни родители  участват в проект за психичното здраве, депресиите и зависимостите под надслов „Здравето – универсална човешка ценност“"}
{"url": "http://www.focus-news.net/news/2019/04/30/2652542/izvarshitelyat-razpanahme-albanskoto-zname-na-samuilovata-krepost-zashtoto-ohrid-e-albanski-grad.html", "text": "За Георг Прекоцай, предполагаемият танцьор от Косово, няма нищо спорно в това, че той и неговите приятели от групата „Арбреши“ са разпънали албанското знаме на Самуиловата крепост. Охрид е албански град, заяви той, след като беше осъден и изгонен от Македония със забрана да влиза в страната през следващите 5 години. Реакции дойдоха и от България, където казват, че крепостта е „паметник на българската история и култура и спомен за цар Самуил“, предава скопското електронно издание  „МКД“ . \r\nВ интервю от град Дяково, Косово, пред албанската информационна агенция ИНА (Ilirya News Agency), Прекоцай заяви, че групата е отишла в Охрид и Струга, за да отбележи 552-та годишнина от битка на Скендербег в рамките на защитата на албанските територии от османските завоеватели, а това е „наша земя и Охрид е албански град“. \r\n„Аллах ни е дал тези територии, те ще бъдат наши и никога няма да ги оставим. От времето на Скендербег на Самуиловата крепост се е веело албанското знаме. Това е наша земя и няма да спрем. Това е арберска (албанска) земя, земя на Гиорги Кастриоти (Скендербег)...“, заяви Прекоцай пред ИНА. \r\nВ понеделник на този инцидент реагира и председателят на македонския парламент Талат Джафери, който заяви, че косовският танцьор Гиорг Прекоцай, който развя\t огромното албанско знаме на охридската крепост, е получил прекалено строго наказание. \r\nВ емисията „Клик плус“ на „ТВ 21“ той заяви, че разпъналите албанското знаме са работници в сферата на културата и изкуството и затова наказанието е трябвало да бъде по-меко. \r\nРеагираха и от албанската опозиционна партия „Алианса на албанците“, които съобщиха, че са загрижени във връзка с реакцията на Сектора за вътрешни работи – Охрид, понеже според тяхната информация, двама членове на фолклорната група от Косово са били арестувани от страна на полицията заради разпъването на албанското знаме на Самуиловата крепост. \r\nНа инцидента от втория ден на Великден реагираха и в България. \r\n„Неприятно е, че Самуиловата крепост в Охрид, която е паметник на българската история и култура и е спомен за цар от Самуил – един от най-големите българи за всички времена, става предмет на подобна намеса. Ако този инцидент заслужава реакция, той трябва да бъде свързан не само с нападението срещу Република Северна Македония, но и с атаката срещу българското историческо наследство. Трябва да има реакция от българска страна“, е позицията на историка Пламен Павлов. \r\nТой призова организаторите на подобни фестивали и участниците, без разлика дали са от Македония, Косово или която и да е друга страна, да не погазват историята, защото според Павлов, „това е едно морално престъпление и влошава климата на добросъседство в съвременна Европа и на Балканите“. \r\n„Без разлика дали тези хора, които разпънаха знамето са наясно с това, което правят, това е петно върху традиционно приятелските отношения между българския и албанския народи. Няма съмнение, че днешният албански национализъм сънува Велика Албания и прекрояване на границите на Балканите“, подчерта Пламен Павлов. \r\nПревод и редакция:", "date": "2019.04.30", "title": "Извършителят: Разпънахме албанското знаме на Самуиловата крепост, защото Охрид е албански град"}
{"url": "http://www.focus-news.net/news/2019/04/30/2652538/aleksandar-vuchich-v-prostranno-intervyu-tsirkat-na-tachi-i-haradinay-se-razigra-pred-ochite-na-vsichki-v-berlin.html", "text": "Президентът на Сърбия Александър Вучич заяви, че е шокиран от всичко, което е предложено на Прищина на срещата в Берлин, за да отмени митата върху сръбските стоки, предава белградската медия  „Б92“ . \r\nТой предположи, че представителите на Косово са дошли на неформалната среща на върха в германската столица с „препоръки“ да не приемат нищо. \r\n„Това нямаше нищо общо със Сърбия, а с Европа, която им предлагаше всичко, само за да съгласят да отменят митата. Те не приеха, защото дойдоха не като тези, които решават, а като някои, на които им се казва, че не трябва да приемат това“, заяви Вучич във вторник, един ден след срещата за Западните Балкани. \r\nДържавният глава добави, че конфликтът между президента и премиера на Косово Хашим Тачи и Рамуш Харадинай е бил много видим по време на срещата в Берлин. \r\nПомолен да коментира статията на New York Times, че на ЕС ще му бъде по-трудно да разреши различията между Харадинай и Тачи, отколкото тези между Белград и Прищина, Вучич заяви, че този „цирк“ се е разиграл пред очите на всички и „веднага щом те се отдалечаваха един от друг, започваха да говорят най-лошото за другия“. \r\n„Мисля, че това беше част от техния сблъсък, както и част от тяхната двойна игра, в която те трябва винаги да заявяват различни позиции и мнения, за да спечелят всички на своя страна и да получат дори още отстъпки от Европа и света“, обясни сръбският президент. \r\nПозицията на Сърбия не зависи от Прищина, но Прищина не може да направи нищо без нас, заяви Вучич, коментирайки нереалистичното поведение и амбициозните искания на Прищина на срещата на върха в Берлин. \r\n„Извинете ме, какво всъщност искате от Сърбия? Сърбия да изпълни всичките ви желания и да получи какво? Вашето признание? За какво ни е вашето признание?“ – заяви президентът, пресъздавайки част от своя разговор с Тачи в понеделник. \r\nПомолен да коментира изявлението на косовския държавен глава на срещата снощи, че „разделянето на Косово и даването на изпълнителни правомощия на Общността на сръбските общини (ОСО) са „мъртви идеи“, Вучич отбеляза иронично: „Щом Тачи казва така... Тачи знае всичко“. \r\nТой повтори, че представителите на Косово са говорили по този начин в Берлин – „че няма да има нова Република Сръбска, нито ОСО с изпълнителни правомощия, нито разделяне...“ \r\n„Попитах ги – това сами ли го измислихте, или някой ви помогна?“, каза сръбският президент, като добави, че е припомнил на представителите на Прищина факти, които недооценяват: \r\n„Сърбия е призната държава, тя е призната от половината свят като суверенна държава с цялата й територия (включително Косово) – и, независимо, че част от света я признава като суверенна държава без Косово, тя е призната от ООН като суверенна държава с цялата й територия“. \r\n„А вие къде сте признати и какво можем да получим от вас?“ – е попитал Вучич. \r\n„Казах им буквално: ‚вие никога няма да станете нещо, никога няма да сте консолидирана държава без Сърбия. Вместо вие да ни молите, вие искате от нас да ви се молим, защото ни е грижа за мира и стабилността и защото сме сериозни и отговорни“, заяви държавният глава, разкривайки част от разговорите от срещата снощи. \r\nСлед това повтори, че е изненадан и ги е попитал какво ще направят. \r\n„Нищо, те гледат към тавана, какво друго могат да правят. И тогава те излизат навън и разказват тези героични истории“, отбеляза Вучич. \r\nСръбският президент подчерта, че е било „необходимо да се държа отговорно, защото ако им бях казал това по друг начин, използвайки много по-сурови думи, сърбите от Косово и Метохия щяха да платят цената“. \r\n„А аз не мога да направя това. Лесно ми е да се справя с тях, но не е лесно за тези, които трябва да живеят с тях“, подчерта Вучич. \r\nЩо се отнася до заключенията от срещата - както бяха съобщени днес на уебсайта на германския канцлер - Вучич каза, че това са заключенията на съпредседателите на срещата, подготвени много по-рано. \r\n„Не направихме никакви изявления, нито сме говорили за нещо подобно“, каза държавният глава на Сърбия и добави, че всички срещи, които е имал в Берлин, включително с германски депутати, са важни, „защото тези хора уважават сериозността и отговорността“. \r\n„Важно е да се държим по един цивилизован, достоен, сериозен и отговорен държавнически начин и мисля, че вчера действахме така“, отбеляза той. \r\nЗапитан защо Харадинай не се е срещал с ръководителя на външната политика на ЕС Федерика Могерини вчера, но го е направил с американския посланик в Берлин, Вучич каза, че Тачи също е отишъл при посланика и че това е „интересно“ - но не възрази. \r\n„Срещнахме се и с Могерини, уважаваме Меркел и Макрон и е важно това отношение да се прояви, защото сме на европейския път“, подчерта Вучич. \r\nПревод и редакция:", "date": "2019.04.30", "title": "Александър Вучич в пространно интервю: Циркът на Тачи и Харадинай се разигра пред очите на всички в Берлин"}
{"url": "http://www.focus-news.net/news/2019/04/30/2652544/18-mlrd-lv-e-saldoto-po-konsolidiranata-fiskalna-programa-kam-mart-2019-g.html", "text": "По данни от месечните отчети на първостепенните разпоредители с бюджет салдото по КФП на касова основа към месец март 2019 г. е положително в размер на 1,8 млрд. лв. (1,6% от прогнозния БВП) и се формира от излишък по националния бюджет в размер на 1,66 млрд. лв. и излишък по европейските средства в размер на 144,1 млн. лева. Това съобщиха от пресцентъра на  Министерството на финансите .  \r\nПостъпилите приходи и помощи по КФП към март 2019 г. са в размер на 10,86 млрд. лв. или 24,8% от годишните разчети. Съпоставени със същия период на предходната година, данъчните и неданъчните приходи нарастват с 1,2 млрд. лв. (13,4%), а постъпленията от помощи (основно грантове по програмите и фондовете на ЕС) нарастват с 425,2 млн. лева.  \r\nОбщата сума на данъчните постъпления, включително приходите от осигурителни вноски, възлиза на 8,5 млрд. лв., което представлява 24,7% от планираните за годината данъчни приходи.  \r\nПриходите от преки данъци са в размер на 1,45 млрд. лв. или 22,0 % от предвидените в разчетите за годината.  \r\nПриходите от косвени данъци са в размер на 4,29 млрд. лв., което е 26,1 % от разчетите за годината. Постъпленията от ДДС са в размер на 2,9  млрд. лв. или 27,2% от планираните. Размерът на невъзстановения ДДС към 31 март 2019 г. е 74,4 млн. лева. Приходите от акцизи възлизат на 1,28 млрд. лв. (23,9% от разчетените за годината). Постъпленията от мита са 59 млн. лв. или 24,9% от годишните разчети.  \r\nПостъпленията от други данъци (вкл. имуществени данъци и др. данъци по ЗКПО) са в размер на 333,4 млн. лв. или 28,5 % изпълнение на годишните разчети.  \r\nПриходите от социални и здравноосигурителни вноски са 2,5 млрд. лв., което представлява 23,6% от разчетените за годината. Съпоставено със същия период на предходната година, приходите от осигурителни вноски нарастват номинално с 10,8 на сто.   \r\nНеданъчните приходи са в размер на 1,8 млрд. лв., което представлява 26,8% от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01 юли 2018 г., с които бе променен механизмът за събиране на приходи по бюджета на фонда. Поради тази причина приходите по бюджета на фонда за първите три месеца на 2019 г. са по-високи от постъпленията за същия период на 2018 г. \r\nПриходите от помощи са в размер на 561,8 млн. лева.  \r\nРазходите по КФП (вкл. вноската на Република България в бюджета на ЕС) към март 2019 г. възлизат на 9,05 млрд. лв., което е 20,4% от годишните разчети. За сравнение, разходите за същия период на предходната година са в размер на 8,6 млрд. лева. Номиналното нарастване, съпоставено с март 2018 г., е основно поради по-високия размер на вноската в общия бюджет на ЕС, на разходите за персонал, на социалните плащания (базов ефект от увеличението на пенсиите от юли 2018 г.) и други.    \r\nНелихвените разходи са в размер на 8,2 млрд. лв., което представлява 19,4% от годишните разчети. Текущите нелихвени разходи към март 2019 г. са в размер на 7,7 млрд. лв., капиталовите разходи (вкл. нетния прираст на държавния резерв) възлизат на 523,9 млн. лева. Предоставените текущи и капиталови трансфери за чужбина са в размер на 6,6 млн. лева. Лихвените плащания са в размер на 376,1 млн. лв. или 56,2 % от планираните за 2019 година.  \r\nЧастта от вноската на Република България в бюджета на ЕС, изплатена към 31 март 2019 г. от централния бюджет, възлиза на 466,1 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.  \r\nРазмерът на фискалния резерв към 31 март 2019 г. е 10,33 млрд. лв., в т.ч. 9,97 млрд. лв. депозити на фискалния резерв в БНБ и банки и 0,36 млрд. лв. вземания от фондовете на Европейския съюз за сертифицирани разходи, аванси и други.  \r\nДанните за изпълнението на консолидираната фискална програма към 31 март 2019 г. са публикувани на интернет страницата на Министерството на финансите, в категория „Статистика\". Освен статистическите данни е публикуван и Информационен бюлетин за изпълнението на държавния бюджет и основните показатели на консолидираната фискална програма, който представлява кратък анализ на изпълнението на основните бюджетни параметри на консолидирано ниво и по съставни бюджети.", "date": "2019.04.30", "title": "1,8 млрд. лв. е салдото по Консолидираната фискална програма към март 2019 г."}
{"url": "http://www.focus-news.net/news/2019/04/30/2652535/mvnr-na-rusiya-radikalnata-opozitsiya-vav-venetsuela-da-izbyagva-bezreditsite-i-nasilieto.html", "text": "Русия призовава радикалната опозиция във Венецуела да избягва силовите методи за постигане на политическите цели, се казва в разпространен в петък коментар на Министерството на външните работи на Руската Федерация във връзка със ситуацията в страната, предава  ТАСС . \r\n„Радикалната опозиция във Венецуела отново се обърна към силови методи на конфронтация. Вместо мирното разрешаване на политическите противоречия е взет курс на разпалване на конфликта, провокиране на нарушения на обществения ред и сблъсъци с участието на въоръжени сили. Призоваваме ги да се откажат от насилието. Важно е да се избягват безредиците и кръвопролития“, подчертават от ведомството. \r\nОсвен това от там отбелязват, че при отразяването на ситуацията във Венецуела медиите не трябва да се превръщат в инструмент на ангажирани политически сили. \r\nПревод и редакция:", "date": "2019.04.30", "title": "МВнР на Русия: Радикалната опозиция във Венецуела да избягва безредиците и насилието"}
{"url": "http://www.focus-news.net/news/2019/04/30/2652545/nimh-utre-shte-ima-promenliva-oblachnost-po-znachitelna-v-sledobednite-chasove-na-otdelni-mesta-v-planinskite-rayoni-shte-prevali-i-pregarmi.html", "text": "В началото на нощта все още ще превалява над източните райони, но да сутринта и там валежите ще спрат. Утре ще има променлива облачност, по-значителна в следобедните часове, когато на отделни места, главно в планинските райони ще превали и прегърми.  Атмосферното налягане ще се повиши слабо, но ще остане по-ниско от средното за май. Ще духа умерен, в Дунавската равнина и временно силен вятър от запад-северозапад. Минималните температури ще бъдат между 6° и 11°, максималните – предимно между 18° и 23°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Анна Дякова.  \r\nПо Черноморието ще духа до умерен западен вятър, който след обяд ще се ориентира от югозапад. Облачността ще е променлива, значителна над южните райони, където на отделни места ще превали. Максимални температури на въздуха: 17-21°. Температурата на морската вода е 14-15°. Вълнението на морето ще бъде 1-2 бала. \r\nНад планините ще има променлива, често значителна облачност и на места ще превали дъжд, по високите върхове - сняг. Ще духа умерен, по билата – силен западен вятър. Максимална температура на височина 1200 метра около 12°, на 2000 метра – около 3°. \r\nВ четвъртък вятърът в по-голямата част от страната ще отслабне до умерен; все още силен ще се задържи в западната част на Дунавската равнина, но до вечерта и там ще отслабне. Облачността ще е променлива, по-често значителна и на отделни места в източните и планинските райони ще превали, възможно е да прегърми. В петък ще бъде предимно слънчево, с временни увеличения на облачността след обяд, но вероятността за валежи е много малка. Вятърът ще се обърне от юг, ще се повишат дневните температури.  В събота с югозападен вятър ще остане сравнително топло, но облачността от запад ще се увеличи и до вечерта ще започнат превалявания в западните райони и Рило-Родопската област, все още ще са слаби.", "date": "2019.04.30", "title": "НИМХ: Утре ще има променлива облачност, по-значителна в следобедните часове, на отделни места в планинските райони ще превали и прегърми"}
{"url": "http://www.focus-news.net/news/2019/04/30/2652548/ministerstvoto-na-finansite-ochakva-izlishak-ot-27-mlrd-lv-kam-april-2019-g.html", "text": "На база на предварителни данни и оценки салдото по консолидираната фискална програма (КФП) на касова основа към април 2019 г. се очаква да бъде положително в размер на 2,7 млрд. лв. (2,3 % от прогнозния БВП). Месец април традиционно се характеризира с превишение на приходите над разходите по КФП поради спецификата на данъчния календар. За подобрението на бюджетното салдо през месеца допринасят и възстановените суми от ЕК в частта на помощите. Това съобщиха от пресцентъра на  Министерството на финансите . \r\nОсновни параметри по КФП на база предварителни данни и оценки: \r\nПриходите и помощите по КФП към април 2019 г. се очаква да бъдат в размер на 15,1 млрд. лв., което е 34,5% от годишния разчет. Спрямо април 2018 г. приходите по КФП нарастват с 2,1 млрд. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. На база на наличните предварителни оценки данъчните приходи отчитат ръст в размер на 1,1 млрд. лв., неданъчните приходи – 672,9 млн. лв., а приходите от помощи и дарения – 378 млн. лева. В частта на неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 1 юли 2018 г., с които бе променен механизмът за събиране на приходи по бюджета на фонда. Поради тази причина приходите по бюджета на фонда за първите четири месеца на 2019 г. са по-високи от постъпленията за същия период на 2018 г.  \r\nРазходите по консолидираната фискална програма (вкл. вноската на Република България в бюджета на ЕС) към април 2019 г. са в размер на 12,4 млрд. лв., което е 28% от годишния разчет, като обичайно изпълнението на разходите спрямо планираното с разчетите за годината е по-високо през второто полугодие. За сравнение разходите по КФП към април 2018 г. бяха в размер на 11,6 млрд. лева. Номиналното нарастване, съпоставено със същия период на предходната година, е основно поради по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г. и увеличение на здравноосигурителните плащания, заложено в ЗБНЗОК за 2019 г.) и по-висок размер на вноската в общия бюджет на ЕС през 2019 г.   \r\nЧастта от вноската на Република България в бюджета на ЕС, изплатена към 30 април 2019 г. от централния бюджет, възлиза на 536,6 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към април 2019 г. ще бъдат публикувани на интернет страницата на Министерството на финансите в края на месец май 2019 година.", "date": "2019.04.30", "title": "Министерството на финансите очаква излишък от 2,7 млрд. лв. към април 2019 г."}
{"url": "http://www.focus-news.net/news/2019/04/30/2652527/the-jerusalem-post-deputatite-ot-21-iya-kneset-se-zakleha.html", "text": "Съставът на 21-ия Кнесет на Израел проведе инаугурационното си заседание във вторник, насред фанфари и припомняния за отговорността, която депутатите са поели пред избирателите си, пише електронното издание на израелския вестник  The Jerusalem Post . \r\nПрезидентът на страната Реувен Ривлин призова народните представители „да оставят мечовете от изборите настрана и да изчистят мръсотията. Политическите мотиви повече не могат да бъдат единственият ни компас. Това е единственото очакване от вас, това е искането на всички граждани на Израел към нашите лидери, всички тези, които седят в тази зала“. \r\nСъщо така Ривлин каза на опозиционните депутати, че трябва да гледат на присъствието си в Кнесета като на привилегия. \r\n„Това е огромна отговорност. Вие поискахте доверие от обществото и сега, когато го имате, трябва да оправдаете даденото ви доверие“, отбеляза той. „Привилегията да служиш на хората от опозиция е доказателство за лоялността към демокрацията. Да критикуваш и надзираваш е отговорност“. \r\nСъветът на Ривлин към коалицията беше „да губи и печели с достойнство“ и да „се освободите от опитите да унищожите своите съперници, от своето усещане, че сте жертви, и да управлявате с уважение и любов към всички граждани и общности, които живеят тук“. \r\nПредседателят на Кнесета Юли Еделщайн, който бе преизбран за трети мандат на позицията, отправи подобно послание в обръщението си. \r\n„Гражданите на Израел изискват да замените дискурса на губещите и победителите с такъв за партньори“, каза той. „Трябва да имунизираме тази трибуна от срамния, насилствен дискурс“. \r\nДепутатите винаги „трябва да помнят кой ви изпрати тук и пред кого ще бъдете държани отговорни – гражданите на Израел. Те ни гледат“, предупреди Еделщайн. \r\nТой също така говори за дълбоките исторически корени на еврейския народ в Ерусалим, „които се откриват в псалмите на цар Давид и декларацията за независимостта от Давид Бен-Гурион“ и неговото лично пътешествие от ционистки затворник в Съветския съюз до председател на Кнесета. \r\nПрез целия ден народните представители пристигаха в парламента със своите семейства. В 21-ия Кнесет има 49 нови депутати, много от които изразиха вълнението си от започването на работата. \r\nТрима депутати не присъстваха на заклеването: Шели Ячимович от Работническата партия, който е на ваканция в чужбина и Юсеф Джабарин и Айда Тума-Силман от Хадаш-Таал. \r\nДжабарин написа в „Туитър“, че „химнът, знамето и символите на държавата трябва да изразяват еднаква свързаност на държавата с еврейските и арабските й граждани. Всички символи, които ще излязат на тържественото откриване на Кнесета, са много далеч от изразяването на този демократичен принцип“. \r\nВсички депутати от предимно арабската „Хадаш Таал“ и УАЛ-Балад излязоха преди изпяването на националния химн на Израел „Хативка“. \r\nПревод и редакция:", "date": "2019.04.30", "title": "The Jerusalem Post: Депутатите от 21-ия Кнесет се заклеха"}
{"url": "http://www.focus-news.net/news/2019/04/30/2652550/nad-1-200-turisti-sa-posetili-natsionalen-istoriko-arheologicheski-rezervat-veliki-preslav-i-arheologicheskiya-muzey-v-grada-prez-pochivnite-dni.html", "text": "Над 1 200 туристи са посетили Национален историко-археологически резерват (НИАР) „Велики Преслав“ и Археологическия музей в града през почивните дни. Това каза пред  Радио „Фокус“-Шумен  Пламен Славов, директор на музея. Основно са наблюдавани индивидуални посетители и семейства от страната, съчетали гостуването си в района с разходка из историческите обекти. В дните на великденските празници голям интерес е проявен и към обновения храм паметник „Св. Св. Кирил и Методй“ в Стария Преслав.   \r\n„Можем да приемем, че туристическият сезон при нас е открит официално“, посочи Пламен Славов. Голям посетителски интерес се очаква и във връзка със Събора на средновековното културно наследство на 4 и 5 май в района на Дворцовия център на НИАР „Велики Преслав“. \r\nИвелина ИВАНОВА", "date": "2019.04.30", "title": "Над 1 200 туристи са посетили Национален историко-археологически резерват „Велики Преслав“ и Археологическия музей в града през почивните дни"}
{"url": "http://www.focus-news.net/news/2019/04/30/2652546/evropeyski-izbori-2019-g-valeri-simeonov-balgarskiyat-narod-tryabva-da-izbere-v-ep-hora-s-konkretni-tseli-za-podpomagane-na-biznesa.html", "text": "Българският народ трябва да избере своите представители в Европейския парламент (ЕП) в лицето на хора, които имат конкретни цели за подпомагане на бизнеса в България, а не хора, които имат само абстрактни каузи, които да обсъждат по телевизионните студиа, без те реално да доведат до подобряване на бизнеса и жизнения стандарт на хората. Това заяви водачът на листата на Коалиция „Патриоти за Валери Симеонов (НФСБ и Средна Европейска класа)” Валери Симеонов по време на среща с хората в Монтана, съобщиха от пресцентъра на  НФСБ . Преди това лидерът на НФСБ разговаря със симпатизанти в Берковица. В късния следобед и вечерта той се срещна с хората в Белоградчик и Видин.  Заедно с Валери Симеонов на срещите с хората бяха и народният представител в 44-то Народно събрание Росен Живков, кандидатът за депутат в Европейския парламент от листата на „Патриоти за Валери Симеонов (НФСБ и Средна Европейска класа)”  Венера Тодорова и местни активисти на НФСБ и Средна Европейска класа.  \r\nВъв Видин водачът на родолюбивата коалиция бе посрещнат по стар български обичай с хляб и сол, и изпълнение на фолклорен ансамбъл. Така стартира кампанията на родолюбивата коалиция, чието мото е „Вместо думи – действия”. Заставайки зад това мото Валери Симеонов посочи с факти както е свършил той и депутатите на Националния фронт за спасение на България, и призова видинчани като борбени хора да подкрепят борбената коалиция „Патриоти за Валери Симеонов (НФСБ и Средна Европейска класа)”. Лидерът на НФСБ подчерта, че в Европейския парламент трябва да влязат дейни хора, които реално да защитават националните интереси на България.  \r\nКоалицията, чийто водач е Валери Симеонов, участва в изборите за Европейски парламент под № 1 в бюлетината.", "date": "2019.04.30", "title": "Европейски избори 2019 г.: Валери Симеонов: Българският народ трябва да избере в ЕП хора с конкретни цели за подпомагане на бизнеса"}
{"url": "http://www.focus-news.net/news/2019/04/30/2652531/zam-izpalnitelniyat-direktor-na-darzhaven-fond-zemedelie-ivanka-bagdatova-mizova-podade-ostavka.html", "text": "По разпореждане на премиера Бойко Борисов министърът на земеделието, храните и горите Румен Порожанов поиска оставката на зам.-изпълнителния директор на Държавен фонд „Земеделие“ Иванка Багдатова-Мизова. Това съобщиха от пресцентъра на  МЗХГ . Причината е информация, че телефонът ѝ е обявен в сайт за резервации ( ) на къща за гости „Тара“ в с. Юндола. Предстои да бъде извършена проверка.  \r\nИванка Багдатова-Мизова подаде своята оставка и тя ще бъде приета.", "date": "2019.04.30", "title": "Зам.-изпълнителният директор на Държавен фонд „Земеделие“ Иванка Багдатова-Мизова подаде оставка"}
{"url": "http://www.focus-news.net/news/2019/04/30/2652553/sport-georgi-sarmov-preminava-v-tretodivizionen-germanski-klub.html", "text": "Футбол: Германският Кемницер официално обяви трансфера на халфа Георги Сърмов. Капитанът на Етър Велико Търново подписа договора си с немския клуб, съобщават на официалния си сайт от отбора на Етър. \r\nДоговорът влиза в сила от лятото на 2019 г. Двете страни са се разбрали да не оповестяват детайли и параметри по договора. Кемницер ще играе в Трета Бундеслига от следващия сезон.", "date": "2019.04.30", "title": "Спорт: Георги Сърмов преминава в третодивизионен германски клуб"}
{"url": "http://www.focus-news.net/news/2019/04/30/2652552/gd-granichna-politsiya-trafikat-na-gkpp-dunav-most-ruse-e-intenziven-na-izhod-za-leki-i-tovarni-avtomobili.html", "text": "Трафикът на ГКПП \"Дунав мост - Русе\" на българо-румънската граница е интензивен на изход за леки и товарни автомобили. Това съобщиха от  ГД \"Гранична полиция\" . \r\nПреминаването през всички останали български гранични контролно-пропускателни пунктове се осъществява нормално.", "date": "2019.04.30", "title": "ГД \"Гранична полиция\": Трафикът на ГКПП \"Дунав мост - Русе\" е интензивен на изход за леки и товарни автомобили"}
{"url": "http://www.focus-news.net/news/2019/04/30/2652554/smolyan-noviyat-rayonen-prokuror-dimitar-stratiev-vstapi-v-dlazhnost.html", "text": "Новият административен ръководител на Районна прокуратура-Смолян – Димитър Стратиев, подписа акт за встъпване в длъжност. Това съобщиха от пресцентъра на  Апелативна прокуратура – Пловдив . На 17 април 2019 г. той бе избран единодушно от Прокурорската колегия на Висшия съдебен съвет за административен ръководител  на Районна прокуратура- Смолян. \r\nДимитър Стратиев има над 20 години юридически стаж. Той е заемал длъжността „прокурор“ в Районна прокуратура – Смолян, бил е неин заместник административен ръководител, както и  изпълняващ функцията административен ръководител от май 2015 г. до април 2016 г. От 22 ноември 2016 г. до април 2019 г. е бил административен ръководител на Районен съд – Мадан. В Концепцията си за управление, представена пред Прокурорската колегия на ВСС, Димитър  Стратиев  е очертал като приоритети в своята работа –  организационно-управленски мерки за изравняване степента на натовареност на прокурорите от Районна прокуратура – Смолян с териториалните отделения в гр. Мадан и гр. Чепеларе, засилване контрола по отношение на срочността на делата, приоритетно използване на института на бързото производство и др. Мандатът на новия районен прокурор е петгодишен.", "date": "2019.04.30", "title": "Смолян: Новият районен прокурор Димитър Стратиев встъпи в длъжност"}
{"url": "http://www.focus-news.net/news/2019/04/30/2652558/evropeyski-izbori-2019-g-s-moleben-za-zdrave-i-uspeh-gerb-smolyan-otkri-predizbornata-si-kampaniya.html", "text": "С молебен за здраве и успех в църквата „Св. Висарион Смоленски“ ГЕРБ откри кампанията си в Смолян. Това съобщиха от пресцентъра на  партията . Благословията на божия наместник в светата обител бе за 17-те кандидати за Европейския парламент от листата на ГЕРБ-СДС.  \r\n„Ние тръгваме в предизборната кампания с намерение за толерантен подход и градивни послания, защото сега е моментът да се поставят европейските приоритети. Смятам да разясним какви са предизвикателствата пред ЕС и българската перспектива“, заяви д-р Даниела Дариткова – председател на Парламентарната група на ГЕРБ в Народното събрание и на здравната комисия.  \r\nНие искаме да разчитаме на сигурна България в сигурна Европа - от гледна точка на външни граници, индивидуалната сигурност на всеки човек, социална сигурност и защита. Ще предложим политики, които чрез европейската солидарност да допринесат за по-добро качество на живот в България, сравнимо с това на средните европейци“, каза д-р Дариткова. По думите й вече има добра традиция евролистата да е с представител от Смолянска област.  \r\n„Марин Захариев е действащ заместник-кмет, отговарящ на представите за европейски депутат - млад, добре образован, със сериозен административен опит. Смятам, че той е достоен представител на Смолянска област в европейската листа на ГЕРБ“, подчерта тя. \r\nСпоред Марин Захариев ПП ГЕРБ е доказала в годините, че залага на позитивна кампания, на послания и ангажименти, почиващи на реални факти, постижими цели и реално свършена работа.  \r\n„В рамките на настоящата кампания смятаме да покажем всичко, което свършихме, да си дадем среща с избирателя, за да може заедно да начертаем планове за бъдещата работа, да чуем въпросите и проблемите на хората, за да може да работим за тях в Европейския парламент“, заяви Захариев. По думите му България е доказала на Европа, че има своите приоритети в глобалното европейско семейство и ги отстоява ежедневно.  \r\n„Очакваме хората да дадат на кандидатите на ГЕРБ и СДС най-широко представителство на България в ЕП и заедно с най-голямата група на ЕНП да работим за по-добро бъдеще, повече кохезия и политики, насочени към всеки гражданин на България. А за да се случи това, призовавам към висока избирателна активност. Не трябва да оставяме някой друг да решава вместо нас“, подчерта кандидат-депутатът. \r\nОбластният координатор на ГЕРБ Николай Мелемов заяви, че структурата няма да изневери на себе си и кампанията ще протече в срещи и диалог с хората. „Посланията ни ще са позитивни. Ще говорим с хората за ценности и приоритети, ще обясняваме защо е важно да се гласува на тези избори. А хора като Марин Захариев са бъдещето на нашия град, на нашата държава - млади, образовани, запознати с работата на европейските институции, с проблемите на хората в града и в планината. Смятам, че той ще е достоен представител на Смолян, Родопите и България в Европейския парламент, че умело ще защитава нашите интереси“, подчерта Мелемов. \r\nНа церемонията присъстваха още Иван Кънев – общински лидер на СДС, общински съветници, членове и симпатизанти на двете партии.", "date": "2019.04.30", "title": "Европейски избори 2019 г.: С молебен за здраве и успех ГЕРБ-Смолян откри предизборната си кампания"}
{"url": "http://www.focus-news.net/news/2019/04/30/2652559/evropeyski-izbori-andrey-novakov-gerb-sds-evropeyskoto-finansirane-bi-sakratilo-srokovete-v-koito-bednostta-da-se-preodolee-okonchatelno.html", "text": "Европейското финансиране би съкратило сроковете, в които бедността да се преодолее окончателно. Това каза за предаването „Това е България“ на  Радио „Фокус“  кандидатът за член на Европейския парламент от листата на ГЕРБ и СДС Андрей Новаков. „Много често, когато говорим за по-малки и обезлюдяващи се населени места, казваме, че липсват инвестиции, защото няма хора, а няма хора, защото липсват инвестиции. Считам, че този възел може да бъде разсечен. Това ще стане, ако целенасочено с преференциално финансиране при облекчени условия ЕС инвестира в точно тези региони.  За изграждане на инфраструктура, за инвестиции в образование и квалификация на хората, с което да може да очакваме инвестиции и откриване на нови работни места. Считам, че това е напълно възможно“. Андрей Новаков приветства усилията на правителството, което акцентира с приоритетите си върху Северна и северозападна България чрез изграждане на автомагистрали и първостепенни пътища, за да помогне на инвеститорите да разкриват работни места. Според него европейските институции, включително ЕП, трябва да започнат да говорят на разбираем за хората език. Той пое ангажимент, ако бъде избран, в новия си мандат на евродепутат да поиска пълно членство в комисията по транспорт. Това ще направи възможно наличието на асистент, който постоянно да работи към тази комисия, обясни Новаков. Той допълни, че ще превърне офиса си в ЕП, който би получил, ако стане евродепутат, в своеобразно представителство на българския транспортен бранш. \r\nЦоня СЪБЧЕВА", "date": "2019.04.30", "title": "Европейски избори: Андрей Новаков, ГЕРБ-СДС:  Европейското финансиране би съкратило сроковете, в които бедността да се преодолее окончателно"}
{"url": "http://www.focus-news.net/news/2019/04/30/2652561/pazardzhik-zhena-e-s-opasnost-za-zhivota-sled-kato-darvo-padna-varhu-lek-avtomobil-na-patya-pazardzhik-belovo.html", "text": "Жена е с опасност за живота, след като дърво падна върху лек автомобил на пътя Пазарджик-Белово. Това съобщих за  Радио „Фокус“ - Пазарджик  говорителят на ОДМВР-Пазарджик Мирослав Стоянов. Инцидентът е станал около 19.30 часа в района между минерален плаж „Топлата вода“ и Орешака. В резултата на силния порив на вятъра, дърво е паднало върху лек автомобил, в който е пътувало семейство от Костенец - мъже, жена и дете. Най-тежко е пострадала жената. Тя е откарана в МБАЛ Пазарджик в тежко състояние и с опасност за живота. Мъжът е с наранявания в областта на лицето, но без опасност за живота, детето е невредимо.  На мястото на инцидента има екипи на пожарната, полицията и Спешна помощ. Извършва се оглед на мястото на инцидента, предстои екип на пожарната да отстрани падналото дървоо. Пътят Пазарджик-Белово е временно затворен, въведен е обходен маршрут през селата Семчиново и Симеоновец.", "date": "2019.04.30", "title": "Пазарджик: Жена е с опасност за живота, след като дърво падна върху лек автомобил на пътя Пазарджик-Белово"}
{"url": "http://www.focus-news.net/news/2019/04/30/2652560/pazardzhik-v-panagyurishte-shte-badat-otbelyazani-143-godini-ot-aprilskoto-vastanie.html", "text": "С поредица от събития Община Панагюрище ще отбележи 143-та годишнина от Априлската епопея, съобщиха от  Общината . На 1 май, в 10.30 часа, от Исторически музей – Панагюрище ще тръгне Литийно шествие до площад „20-ти април“, където в 10.45 часа ще бъде издигнато националното знаме на Република България. В църквата „Свето Въведение Богородично“ от 11.00 часа ще бъде отслужен Молебен за благоденствие на българския народ. От 11.30 часа на Национален мемориален комплекс „Априлци“ ще се проведе Военно-историческата възстановка „Мъжество и саможертва – Панагюрище’ 1876“ с участието на Национално дружество „Традиция“, а в 12.45 часа пред Вечния огън ще бъдат положени на венци и цветя. Националният митинг-заря, в знак на признание за мястото и ролята на Панагюрище като героична столица на Априлското въстание от 1876-та година, ще бъде на площад „20-ти април“ от 20.30 часа.", "date": "2019.04.30", "title": "Пазарджик: В Панагюрище ще бъдат отбелязани 143 години от Априлското въстание"}
{"url": "http://www.focus-news.net/news/2019/04/30/2652547/moskovskiy-komsomolets-okolo-86-ot-naselenieto-na-donbas-iska-ruski-pasporti.html", "text": "Проведено в самопровъзгласените Донецка и Луганска народни републики (ДНР и ЛНР) социологическо проучване е показало, че огромното мнозинство от жителите имат намерение да си изкарат руски паспорти, съобщи пред журналистите представителят на Министерството на вътрешните работи на Русия по въпросите на миграцията Кирил Адзинов, пише вестник  „Московский комсомолец“ . \r\nВ момента заявления от жителите на ДНР и ЛНР се приемат и разглеждат на територията на Ростовска област в Русия. По думите на Адзнов, наскоро в донбаските републики са провели анкета, която е показала, че 86% от населението има намерение да получи руско гражданство. \r\nПо-рано в ЛНР започнаха да издават собствени паспорти, които, както се очаква, ще опростят процеса на получаване на руско гражданство. По думите на очевидци, опашките за документи започват да се извиват от четири часа сутринта. \r\nУказът, който даде правото на жителите на Донбас да получат руско гражданство по опростена процедура бе подписан от Путин на 24 април. В документа се отбелязва, че указът е приет с „хуманитарни цели“ и за защита на правата и свободите на човека и гражданина. \r\nНа 27 април руският държавен глава заяви, че властите разглеждат възможността за предоставяне на гражданство по опростена процедура за всички украинци. В отговор на това Владимир Зеленски заяви, че руските власти си губят времето напразно, „опитвайки се да съблазнят“ гражданите на Украйна със своите паспорти. \r\nПревод и редакция:", "date": "2019.04.30", "title": "„Московский комсомолец“: Около 86% от населението на Донбас иска руски паспорти"}
{"url": "http://www.focus-news.net/news/2019/04/30/2652557/evropeyski-izbori-2019-g-prof-rumen-gechev-bsp-vot-za-bsp-shte-oznachava-che-balgarskiya-narod-iska-promyana.html", "text": "Вот за БСП ще означава, че българския народ иска промяна. Това каза за обзора на деня „Това е България“ на  Радио „Фокус“  проф. Румен Гечев от листата на „БСП за България“, председател на Комисията по устойчиво развитие на ООН през 1996-1997 г. Гечев обясни, че състоянието на жизненото равнище в България е плашещо.  Според него страната ни изостава от стандарта на ЕС, докато Полша, Чехия и дори Румъния се приближават. Проф. Гечев вижда алтернативата в предложените от БСП нови решения в проекта „Визия за България“.  Той допълни, че БСП предлага кардинално нови решения, различни от тези на управляващите, които не предлагат никаква визия за следващите години. Партията предлага осигуряване на безплатен достъп до образованието на всички нива и награждаване на младежите, завършващи дефицитни професии, за да могат те да останат и да се развиват в България. Болниците не трябва да са търговски дружества, подчерта проф. Гечев. „Решенията, които предлагаме, са изпробвани и реализирани в други европейски страни и са дали резултат. Един от основните моменти във „Визия за България“ и „Визия за Европа“ на БСП е европейската програма за реиндустриализация. Ние считаме, че най-добрата социална политика за преодоляване на бедността е инвестиционната политика. Ние споделяме мнението на водещи икономисти в Европа и извън нея, че за ускорено икономическо развитие и повишаване на жизнения стандарт е задължителна реализацията на крупни инвестиционни проекти“, обясни той. Проф. Румен Гечев каза още, че представителите на България в Брюксел трябва да защитават родината ни при формирането на външните политики, защото в момента тя се очертава като слугуваща страна, готова да изпълни всякакви прищевки на чужди сили. В досегашната работа на ЕП се е усещала остра липса на участието на България във възлови комисии и при формирането на важни европейски политики, заради което страната ни е загубила милиарди инвестиции, добави той. \r\nЦоня СЪБЧЕВА", "date": "2019.04.30", "title": "Европейски избори 2019 г.: Проф. Румен Гечев, БСП: Вот за БСП ще означава, че българския народ иска промяна"}
{"url": "http://www.focus-news.net/news/2019/04/30/2652563/evropeyski-izbori-2019-g-kandidatat-za-evrodeputat-andrey-kovachev-prisastva-na-otkrivaneto-na-predizbornata-kampaniya-na-gerb-pleven.html", "text": "Кандидатът за евродепутат Андрей Ковачев присъства на откриването на кампанията на ГЕРБ и СДС в Плевен. Това съобщиха от пресцентъра на  ПП ГЕРБ . Стартът на предизборната кампания за европейските избори бе даден с водосвет в църквата \"Св. Николай\" в областния център. Здраве, благоденствие и успех си пожелаха присъстващите на водосвета.  \r\nНа откриването присъстваха народните представители Владислав Николов и Ралица Добрева, областният управител на Плевен Мирослав Петров, председателят на Общински съвет – Плевен Мартин Митев, зам.-председателят на СДС д-р Марияна Лазарова, общинските лидери на ГЕРБ и СДС в Плевен Петя Василева и Пепо Петков, членове и симпатизанти на двете партии. \r\n„Ще водим една позитивна и толерантна кампания, обърната към конкретиката и към Европа“, сподели след водосвета кандидатът за евродепутат д-р Андрей Ковачев, който е втори в листата на ГЕРБ и СДС.", "date": "2019.04.30", "title": "Европейски избори 2019 г.: Кандидатът за евродепутат Андрей Ковачев присъства на откриването на предизборната кампания на ГЕРБ-Плевен"}
{"url": "http://www.focus-news.net/news/2019/04/30/2652580/niggg-ban-zemetresenie-s-magnitud-35-po-skalata-na-rihter-e-registrirano-kray-provadiya.html", "text": "Земетресение с магнитуд 3.5 по скалата на Рихтер е регистрирано в 21.22 часа край Провадия. Това съобщиха за  Агенция „Фокус“  от  Националния институт по геофизика, геодезия и география към БАН . Земетресението е с дълбочина от 2 км и е усетено в Провадия и Девня. От НИГГ-БАН обясниха, че трусът се категоризира като лек. Няма данни за причинени материални щети. \r\nПо данни на Европейския сеизмологичен център, епицентърът се намира на 7 км югоизточно от Провадия и на 35 км западно от Варна.", "date": "2019.04.30", "title": "НИГГГ-БАН: Земетресение с магнитуд 3.5 по скалата на Рихтер е регистрирано край Провадия"}
{"url": "http://www.focus-news.net/news/2019/04/30/2652564/evropeyski-izbori-2019-g-vav-vidin-posreshtnaha-valeri-simeonov-s-rachenitsi-i-hora.html", "text": "Валери Симеонов бе посрещнат с ръченици и хора в залата на Симфониетата във Видин, предаде репортер на  Радио „Фокус“ – Видин . На предизборната среща водачът на листата за европейските избори на Коалиция „Патриоти за Валери Симеонов (НФСБ и Средна Европейска класа)” Валери Симеонов благодари за хубавото посрещане и не пропусна да посочи, че през 90-те години на миналия век една голяма част от телевизиите е рекламирала изключително много поп-фолка. „Телевизията, която ръководех, първа започна да прокламира българския фолклор, да прави клипове на наши фолклорни изпълнители, направихме дори предаване за фолклора. Смятам, че нация, която не цени своя фолклор няма бъдеще“, заяви Валери Симеонов. Той се обърна към хората в залата да подкрепят кандидатите на НФСБ в предстоящите избори за Европейския парламент. „Вместо думи – действия, това е нашият лозунг. Работата ми в парламента – в 43-тото и 44-тото Народно събрание, както и в изпълнителната власт няма защо да се аргументирам, че ние сме хора на действието. От нас не очаквайте красиви думи и обещания, а действия“, заяви Валери Симеонов. \r\nПреди това лидерът на НФСБ разговаря със симпатизанти в Берковица и Монтана. Заедно с Валери Симеонов на срещите с хората бяха и народният представител в 44-то Народно събрание Росен Живков, кандидатът за депутат в Европейския парламент от листата на „Патриоти за Валери Симеонов (НФСБ и Средна Европейска класа)” Венера Тодорова и местни активисти на НФСБ и Средна Европейска класа. \r\nАнна ЛОЗАНОВА", "date": "2019.04.30", "title": "Европейски избори 2019 г.: Във Видин посрещнаха Валери Симеонов с ръченици и хора"}
{"url": "http://www.focus-news.net/news/2019/04/30/2652549/afp-avtomobil-na-voennite-se-e-vryazal-v-protestirashti-v-karakas.html", "text": "Автомобил на военните се врязал в протестиращи в Каракас, предава  AFP . \r\nИнцидентът е довел до раняването на няколко души пред военната  база  „Ла Карлота“ в столицата Каракас, където по-рано днес опозиционния лидер Хуан Гуайдо се обърна  към военните  в апел да го подкрепят в борбата му за сваляне на Николас Мадуро. Пред базата се събраха демонстранти в подкрепа на Гуайдо, а по-рано през деня полицията използва сълзотворен газ срещу протестиращите.  Юлиян Марков", "date": "2019.04.30", "title": "AFP: Автомобил на военните се е врязал в протестиращи в Каракас"}
{"url": "http://www.focus-news.net/news/2019/04/30/2652582/pazardzhik-prevozvachi-otchitat-seriozno-namalenie-na-potoka-ot-patnitsi-v-obshtestveniya-transport-v-oblastta.html", "text": "Отчита се намаление на потока от пътници в обществения транспорт в област Пазарджик, но проблемът е и в останалата част от страната, каза за  Радио „Фокус“ – Пазарджик  Стоянка Стойкова, председател на Съюза на превозвачите в Пазарджик. Тя отбеляза, че превози се извършват съгласно сключените договори, но броят на пътуващите сериозно намалява. „Това се случва по междуселищните автобусни линии. Като пример бих посочила извършена от нас проверка по направлението Сестримо-Белово. В автобуса бях само аз. Подобна е ситуацията и по линията Пазарджик-Стрелча, където пътуваха само двама души“, коментира Стойкова.  \r\nТя обясни, че общини и превозвачи трябва да решат заедно този проблем, като се направи оптимизация на разписанието на автобусите и като се изплащат редовно субсидиите на превозвачите. По думите й намаляването на пътникопотока се дължи на използването на личен транспорт от жителите на различните райони за придвижване между отделните населени места. \r\nВаня НИКОЛОВА", "date": "2019.04.30", "title": "Пазарджик: Превозвачи отчитат сериозно намаление на потока от пътници в обществения транспорт в областта"}
{"url": "http://www.focus-news.net/news/2019/04/30/2652551/tass-generalniyat-sekretar-na-oon-se-nadyava-stranite-vav-venetsuela-da-izbyagvat-nasilieto.html", "text": "Генералният секретар на ООН Антонио Гутериш се надява, че всички страни във Венецуела ще избягват насилието. Това съобщи в петък на брифинг официалния представител на генералния секретар на ООН Стефан Дюжарик, цитиран от  TACC . \r\n\"Генералният секретар не може да изрази подкрепата за нито една от страните\", подчерта представителят. \"Той се надява, че ще бъде направено всичко, за да се избегне насилието.\" Дюжарик потвърди също, че представители на генералния секретар на ООН все още са готови да предложат посредническа помощ на страните. \r\nПо-рано Гуайдо публикува видео в социалната мрежа „Туитър“, призовавайки венецуелските военни да излязат на улицата, за да \"се сложи край на узурпацията на властта\" в страната. Според него видеото е записано на територията на военновъздушната база Франсиско Миранда в Каракас. Във видеото заедно с Гуайдо са заснети група военни и Леополдо Лопес, лидер на опозиционната партия \"Народна воля\", който в момента е под домашен арест. \r\nПред военната база се събраха демонстранти в подкрепа на Гуайдо, срещу които според информациите полицията е използвала сълзотворен газ.  Юлиян Марков", "date": "2019.04.30", "title": "ТАСС: Генералният секретар на ООН се надява страните във Венецуела да избягват насилието"}
{"url": "http://www.focus-news.net/news/2019/04/30/2652583/plovdiv-chetvarti-naroden-sabor-shte-se-provede-v-grada.html", "text": "Изпълнители от цяла България пристигат на 11 и 12 май 2019 г. в парк „Лаута“ народни за четвъртото издание на „Народен събор“-Пловдив, съобщи за  Радио „Фокус“-Пловдив  кметът на район „Тракия“ Костадин Димитров. „Мащабът на събитието се разширява всяка година и затова изграждаме нова трета сцена, за да може всички над 4000 участници да имат възможност за изява“, заяви районният кмет Костадин Димитров. По време на фестивала ще се състоят концерти на Виевската група, Николай Славеев и бенд, Ансамбъл „Тракия“, Академичен фолклорен ансамбъл и оркестър към Академия за музикално, танцово и изобразително изкуство „Проф. Асен Диамандиев“, както и много гайдарски състави, ансамбли, читалища, училища, клубове за народни танци и самодейци. \r\nОрганизаторите са подготвили за всички желаещи уроци по народни танци, училище за народни инструменти, хоротека, алея на занаятите, на която повече от 60 занаятчии ще демонстрират уменията си, както и фермерски пазар. \r\nПрограмата през двата дни ще се проведе от 10.00 до 22.00 часа.", "date": "2019.04.30", "title": "Пловдив: Четвърти „Народен събор“ ще се проведе в града"}
{"url": "http://www.focus-news.net/news/2019/04/30/2652556/prof-nikolay-radulov-ot-proverkata-na-nay-nisko-nivo-na-kashtite-za-gosti-shte-ima-sanktsii-no-ne-dalgotraen-uspeh.html", "text": "От проверката на най-ниско ниво на къщите за гости ще има санкции, но не дълготраен успех. Това каза за обзорното предаване „Това е България“ на  Радио „Фокус“  бившия секретар и зам. министър на вътрешните работи  проф. Николай Радулов. Той обясни, че властта е заинтересована да намери максимален брой нарушения и да ги санкционира, защото от догодина ще започне да действа европейската прокуратура, която ще следи за неправилно изразходване на европейки средства. Според него разследването трябва да е в посока корупционна дейност. Радулов каза още, че не е оптимист за извършване на цялостно и ефективно разследване на изразходването на Европейски средства и неговия резултат. „Вие виждате, че всичко се прави постфактум. Изтекли са сроковете. Вероятно общините ще се стараят да не бъдат дискредитирани и да не бъдат засегнати интересите им свързани с туризма. Оттук – оттам ще изплува по нещо и ще бъде жертван този, който е с най малко връзки. Това ще продължи така до следващия скандал. Виждате, че скандали се случват всяка седмица. Както е ясно на всички, тези скандали са свързани предимно с корупция и злоупотреби. Не съм голям оптимист, че това ще приключи скоро“, коментира той. Проф. Николай Радулов  обясни, че Програмата на ЕС за развитие на селските райони в частта й къщи за гости не прави изключение от другите европейски програми и парите от тях използвани не по предназначение. „Това бе обществена тайна, подобна на тази за апартаментите“, каза той. Според него проверките едва ли ще имат последствия за виновниците. Къщите за гости трябва да се проверяват от местните органи, общините, НАП и Министерството на земеделието. Полицията трябва да се използва само при съмнение за престъпление. „750 полицай ще загубят времето си за проверки на къщи за гости, вместо да обезпечат гражданската сигурност“, добави той.  \r\nЦоня СЪБЧЕВА", "date": "2019.04.30", "title": "Проф. Николай Радулов: От проверката на най-ниско ниво на къщите за гости ще има санкции, но не дълготраен успех"}
{"url": "http://www.focus-news.net/news/2019/04/30/2652587/evropeyski-izbori-2019-g-dimitar-karbov-nfsb-pokaza-che-zashtitava-malkiya-i-sredniya-biznes.html", "text": "\"В работата си досега Националният фронт за спасение на България показа, че стои в защита на малкия и средния бизнес”. Това заяви Димитър Карбов, кандидат за представител в Европейския парламент от листата на „Патриоти за Валери Симеонов (НФСБ и Средна Европейска класа)” в предаването „Референдум” по БНТ, съобщиха от  пресцентъра на НФСБ  . Карбов заяви това в потвърждение на тезата, че доходите са от изключително значение за обикновените български граждани, а Европейският съюз може да повлияе върху повишаването им както с регулациите, така и с равния достъп до европейския пазар на българските фирми, и със защитата на българските фирми. Значението на това българският бизнес да бъде подкрепян, за да се повишава жизнения стандарт на българите подчерта по време на срещите си с хората в област Монтана и водачът на листата на родолюбивата коалиция Валери Симеонов. „Това обаче трябва да се върши в Европейския парламент от хора с конкретни цели за подпомагане на бизнеса, а не с абстрактни каузи, които само да се обсъждат по телевизионните студиа”, категоричен бе Валери Симеонов. Той подчерта, че неслучайно мотото на кампанията на коалицията е „Вместо думи – действия”. \r\nКоалиция „Патриоти за Валери Симеонов (НФСБ и Средна Европейска класа) участва в изборите за Европейски парламент под № 1 в бюлетината.", "date": "2019.04.30", "title": "Европейски избори 2019 г.: Димитър Карбов: НФСБ показа, че защитава малкия и средния бизнес"}
{"url": "http://www.focus-news.net/news/2019/04/30/2652555/afp-voenen-loyalen-na-nikolas-maduro-e-bil-ranen-po-vreme-na-sblasatsite.html", "text": "Военен, верен на правителството на Николас Мадуро, бе ранен от куршум по време на сблъсъци във Венецуела във вторник, предава  AFP . \r\nМинистърът на отбраната Владимир Падрино заяви, че това е станало, след като лидерът на опозицията Хуан Гуайдо заяви, че някои военни са се присъединили на негова страна. \r\n\"Осъждам агресивните действия, при които полковник Йерзон Хименес Баез е ранен от куршум в шията\" пред военната база в столицата Каракас, където поддръжниците на Гуайдо демонстрираха срещу Николас  Мадуро, пише Падрино в социалната мрежа „Туитър“. \r\nПадрино добави, че държи \"политическото ръководство на опозицията\", отговорно за стрелбата.  Юлиян Марков", "date": "2019.04.30", "title": "AFP: Военен, лоялен на Николас Мадуро е бил ранен по време на сблъсъците"}
{"url": "http://www.focus-news.net/news/2019/04/30/2652588/sport-ayaks-vodi-s-10-na-totnam-kato-gost-sled-parvoto-poluvreme.html", "text": "Футбол: Аякс води с 1:0 на Тотнъм като гост след първото полувреме в първи полуфинален мач от Шампионската лига. Голът за гостите от Амстердам отбеляза Дони ван де Беек в 15-ата минута след съмнения за засада и преглед на ситуацията с помощта на VAR, след което голът бе зачетен. \r\nАякс е четирикратен носител на Купата на европейските шампиони и Шампионската лига, като последният му трофей е през 1995 година. Най-доброто постижение на Тотнъм е полуфинал през далечната 1962 година, но отборът е спечелил и двата мача срещу холандците в евротурнирите с голова разлика 6:1.", "date": "2019.04.30", "title": "Спорт: Аякс води с 1:0 на Тотнъм като гост след първото полувреме"}
{"url": "http://www.focus-news.net/news/2019/04/30/2652562/zoran-zaev-nie-poehme-otgovornost-sega-e-red-na-evropeyskiya-sayuz.html", "text": "Ние поехме отговорност, сега е ред на Европейския съюз, заяви македонският премиер Зоран Заев след срещата за Западните Балкани, в Берлин, цитира думите му македонският телевизионен канал  „Телма“ . \r\nРазширяването на Съюза не беше тема на конференцията за Западните Балкани в Берлин, но министър-председателят и министрите заявиха, че са поели отговорност за себе си и за региона и че сега е време Европейският съюз да направи отговорни стъпки. Споразумението с Гърция беше посочено като модел, чрез който балканските проблеми се решават по европейски начин. \r\nВицепремиерът Буяр Османи междувременно на брифинг с журналистите заяви, че няма съмнения за гарантирана европейска перспектива на Македония. Той обаче посочи, че са възможни технически пречки за получаване на дата за преговори през юни, като краткия срок за приемане на доклада на Европейската комисия, и смята, че негативни последствия за европейската интеграция на страната може да има и неуспешен втори тур на президентските избори. Затова той призова избирателите да участват масово на изборите в неделя. Министърът на външните работи смята Никола Димитров смята , че Македония не може да търси извинения, които да оправдаят решението да не получи дата. Той каза, че Франция все още няма ясна позиция по въпроса за разширяването, но се надява, че от 3 до 7 юни европейските страни ще разгледат доклада и ще дадат положителна оценка. Двамата очакват най-положителния доклад досега, но казват, че разширяването зависи и от изборите в Европа. За ЕС според тях, по-широкият контекст е по-важен от конкретните реформи. Те обаче подчертаха, че ако не Македония не получи дата след всички неща, които са направени, други страни в региона ще възприемат стремежа към ЕС като нещо безсмислено, тъй като липсва признание за труда и постигнатите успехи от страните кандидатки. Сред заключенията на неформалната среща, беше подчертано значението на постигането на окончателно споразумение между Сърбия и Косово като нов важен принос за регионалната стабилност. Участващите държави се споразумяха да засилят дейностите за създаване на регионална икономическа зона, остават ангажирани с Берлинския процес и подкрепят инициативите за свързаност на инфраструктурата, свободната търговия и младежкия обмен. \r\nИзводът е, че Франция увеличава присъствието си в региона чрез повече средства и техническа помощ. Потвърждение от френското посолство пристигна днес, което днес обяви стратегията за бъдещето на Западните Балкани. В нея се казва, че за постоянна стабилизация са необходими редица реформи, главно решаване на междудържавните спорове и въпроси на сигурността, както и икономическото и социално развитие.  Юлиян Марков", "date": "2019.04.30", "title": "Зоран Заев: Ние поехме отговорност, сега е ред на Европейския съюз"}
{"url": "http://www.focus-news.net/news/2019/04/30/2652584/tass-broyat-na-postradalite-po-vreme-na-dneshnite-protesti-vav-venetsuela-dostigna-26-dushi.html", "text": "Броят на пострадалите във вторник по време на сблъсъците на протестиращите с представители на силите за сигурност в демонстрации в столицата на Венецуела се увеличи до 26, съгласно данни на здравните власти в община Чакао в Каракас, представени от телевизионния канал VPItv, цитиран от  TACC  . \r\n\"Използваха бойни патрони срещу нас, те не ни разпръснаха, стреляха по нас да ни ранят или убият\", цитира телевизионният канал един от пострадалите. \r\nПо-рано се съобщаваше за 19 ранени. \r\nВ Каракас и други градове на Венецуела започнаха антиправителствени демонстрации, след като група военни застана на страната на лидера на опозицията Хуан Гуайдо.  Юлиян Марков", "date": "2019.04.30", "title": "ТАСС: Броят на пострадалите по време на днешните протести във Венецуела достигна 26 души"}
{"url": "http://www.focus-news.net/news/2019/04/30/2652586/tass-mariya-zaharova-zayavi-che-ako-sasht-ne-prekratyat-namesata-si-vav-venetsuela-tova-shte-dovede-do-kolaps.html", "text": "Намесата на Вашингтон в суверенните дела на Венецуела може да доведе до колапс на ситуацията, съобщи във вторник официалният представител на министерство на външните работи на Русия  Мария Захарова, цитирана от  TACC . \r\n\"Във Вашингтон редица политици не виждат разрушителността на този път, по който самите те направляват цялата история. Това е странно, защото всички вече виждат това\", каза тя. \"Ако Вашингтон продължи да се опитва да се намесва във вътрешните работи на Венецуела (...) това може да доведе до колапс на ситуацията.\"  Юлиян Марков", "date": "2019.04.30", "title": "ТАСС: Мария Захарова заяви, че ако САЩ не прекратят намесата си във Венецуела, това ще доведе до колапс"}
{"url": "http://www.focus-news.net/news/2019/04/30/2652581/donald-tramp-sasht-zastavat-zad-svobodata-na-venetsuelskiya-narod.html", "text": "Президентът Доналд Тръмп заяви във вторник, че САЩ подкрепят \"свободата\" на венецуелския народ, след като подкрепяният от САЩ опозиционен лидер Хуан Гуайдо заяви, че военни са се присъединили към неговата кампания, за да свалят президента Николас Мадуро, цитира думите му  AFP . \r\n\"Съединените щати стоят с народа на Венецуела и неговата свобода!\" - написа в социалната мрежа „Туитър“ президентът на САЩ, който каза, че следи ситуацията \"много внимателно\". \r\nИзявлението на Тръмп за подкрепа дойде, след като неговата администрация хвърли цялата си тежест зад самопровъзгласилия се президент Гуайдо, който бе обвинен от правителството на Мадуро за опит за преврат.  Юлиян Марков", "date": "2019.04.30", "title": "Доналд Тръмп: САЩ застават зад „свободата“ на венецуелския народ"}
{"url": "http://www.focus-news.net/news/2019/04/30/2652592/sasht-rusiya-tryabva-da-okazhe-natisk-varhu-maduro-da-se-izbegne-nasilie.html", "text": "Русия трябва да насърчи своя венецуелски съюзник - президента Николас Мадуро да избегне насилието при демонстрации, целящи да го свалят от власт, заяви представителят на САЩ по кризата в латиноамериканската държава във вторник, цитиран от  AFP \r\n\"Руснаците никак не помагат\", заяви пратеникът Елиът Абрамс пред репортери. \r\n\"Би било полезно, ако те биха призовали за ненасилие, защото едно от нещата, които видяхме в няколко случая днес, е насилието от страна на венецуелските сили за сигурност срещу невъоръжени, невинни цивилни\", каза той. \r\nПо-рано Русия обвини Хуану Гуайдо, признат от САЩ и повече от 50 други страни за временен президент, за подхранване на конфликти и призова за преговори - вариант, който Вашингтон отхвърля. \r\nАбрамс каза, че е обменил съобщения с Гуайдо около 21 часа българско време във вторник и че лидерът на опозицията изглежда е \"жизнен и решителен\". \r\nАмериканският пратеник също попита защо Мадуро не е виждан публично през бурния ден. \r\n\"Обикновено човек би възприел това като знак, че не е сигурен в подкрепата, която има, както би трябвало да бъде\", каза Абрамс, като добави, че ситуацията във Венецуела е \"объркана\".  Юлиян Марков", "date": "2019.04.30", "title": "САЩ: Русия трябва да окаже натиск върху Мадуро да се избегне насилие"}
{"url": "http://www.focus-news.net/news/2019/04/30/2652585/tass-administratsiyata-na-sasht-prizovaha-rusiya-da-ne-se-namesva-v-tekushtite-sabitiya-vav-venetsuela.html", "text": "Американската администрация призовава руското правителство да не се намесва в текущите събития във Венецуела. Това съобщи във вторник съветникът на президента на САЩ по национална сигурност Джон Болтън пред журналисти, цитиран от  TACC . \r\n\"Мога да кажа: ние ясно показахме на Русия както публично, така и директно ... че много сериозно приемаме действията, които предприеха във Венецуела. Надяваме се, че руснаците няма да се намесват в случващото се във Венецуела - особено сега, когато залогът е животът на мирни венецуелци ”, заяви Болтън пред репортери.. \r\nТой отказа да изясни дали президентът Доналд Тръмп планира да се обади на руския президент Владимир Путин, за да обсъди ситуацията във Венецуела и дали са планирани други контакти на високо равнище по този въпрос между Москва и Вашингтон. \"Не бих говорил по тази тема\", каза Болтън. \r\nКакто съобщи по-рано министърът на отбраната на Венецуела Владимир Падрино Лопес, властите частично са неутрализирали опита на опозицията, подкрепена от малка група военни, да подкопаят мира в страната. Ръководителят на Боливарската национална разузнавателна служба (SEBIN), Мануел Фигера, е един от лидерите на военната група, която във вторник подкрепи лидера на опозицията Хуан Гуайо, заяви член на конституционното събрание  на Венецуела Херардо Маркес. Според него става дума за \"малък бунт на военните, които предадоха родината си\" и които в момента \"се опитват да разгърнат насилието в страната\".  Юлиян Марков", "date": "2019.04.30", "title": "ТАСС: Администрацията на САЩ призоваха Русия да не се намесва в текущите събития във Венецуела"}
{"url": "http://www.focus-news.net/news/2019/04/30/2652591/afp-venetsuelskiyat-opozitsionen-lider-leopoldo-lopes-poiska-ubezhishte-v-chiliyskoto-posolstvo.html", "text": "Венецуелската опозиционна фигура Леополдо Лопес поиска убежище в чилийското посолство в Каракас във вторник със семейството си, каза външният министър на Чили, цитиран от  AFP . \r\nЛопес, ключов противник на президента Николас Мадуро, се появи по-рано във вторник след години на домашен арест, за да се присъедини към лидера на опозицията Хуан Гуайдо на демонстрация пред военна база. \r\n\"Той влезе в посолството на Чили в Каракас със съпругата си Лилиан Тинтори и тяхната дъщеря\", заяви външният министър Роберто Ампуеро в социалната мрежа \"Туитър\". \r\n\"Чили потвърждава ангажимента си към венецуелските демократи\", каза той.  Юлиян Марков", "date": "2019.04.30", "title": "АFP: Венецуелският опозиционен лидер Леополдо Лопес поиска убежище в чилийското посолство"}
{"url": "http://www.focus-news.net/news/2019/04/30/2652589/tass-sasht-razglezhdat-sluchvashtoto-se-vav-venetsuela-kato-prelomen-moment.html", "text": "САЩ разглеждат случващото се във Венецуела като преломен момент, заяви Джон Болтън – съветник по националната сигурност на американския президент Доналд Тръмп, цитиран от TACC . \r\n\"Това очевидно е много сериозна ситуация, президентът я наблюдава буквално всяка минута през деня, а неговите съветници също правят това. Разглеждаме това като потенциално повратна точка в усилията на венецуелския народ да възстанови свободата и ние напълно го подкрепяме ”, каза той. \r\nВ Каракас и други градове във Венецуела в момента се провеждат антиправителствени демонстрации, които започнаха, след като група военни застанаха на страната на лидера на опозицията Хуан Гуайдо. \r\nБолтън добави, че Съединените щати призовават президента на Венецуела Николас Мадуро да вземе под внимание в случай на използване на сила срещу опозицията, че Вашингтон обмисля всички възможности за отговор. \r\n\"Както казах, всички възможности се разглеждат, няма да навлизам в подробности. Но си струва да си припомним, че в самото начало, преди три месеца, казахме, че за Мадуро и тези, които го подкрепят, би било голяма грешка да използват сила. Ние тогава се отнесохме много сериозно и сега го приемаме по същия начин ”, каза той. \r\nБолтън каза също, че министърът на отбраната на Венецуела Владимир Падрино Лопес и някои други ключови венецуелски фигури са съгласни, че президентът Николас Мадуро трябва да подаде оставка. \r\n\"Министърът на отбраната на Венецуела Владимир Падрино Лопес, председател на Върховния съд на Венецуела, Мишел Морено и ръководителят на президентската охрана, Иван Ернандес, се съгласиха, че Мадуро трябва да напусне. Трябва да предприемат действия този следобед или вечер, за да помогнат на други военни да застанат на страната на Гуайдо\" каза той. \r\n\"Времето ви е изтекло, това е последният ви шанс. Приемете амнистията от Гуайдо, защитете конституцията, свалете Мадуро, след това ще премахнем санкциите от вас. Ако останете с Мадуро, отивате на дъното с него\", казва Болтън.  Юлиян Марков", "date": "2019.04.30", "title": "ТАСС: САЩ разглеждат случващото се във Венецуела като преломен момент"}
{"url": "http://www.focus-news.net/news/2019/04/30/2652590/mvnr-balgariya-podkrepya-venetsuelskiya-narod-v-negoviya-stremezh-za-aktivna-grazhdanska-pozitsiya-sreshtu-diktaturata-i-nasilieto.html", "text": "България подкрепя венецуелския народ в неговия стремеж за активна гражданска позиция срещу диктатурата и насилието. Това се казва в позиция на  Министерството на външните работи , съобщиха от пресцентъра на институцията. \"Категорични сме, че трябва да има мирно решение на кризата и осигуряване на плавен преход към легитимна, демократично установена власт. Ситуацията в страната и пропастта, до която е докарана - политическа, социална и икономическа, не търпи абсолютно никакво отлагане на крайно необходимите да бъдат проведени свободни и прозрачни президентски избори\" пише още в позицията на МВнР.", "date": "2019.04.30", "title": "МВнР: България подкрепя венецуелския народ в неговия стремеж за активна гражданска позиция срещу диктатурата и насилието"}
