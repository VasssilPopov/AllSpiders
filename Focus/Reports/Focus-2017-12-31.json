{"url": "http://www.focus-news.net/news/2017/12/31/2472385/sport-izigraha-se-dva-macha-ot-programata-na-21-iya-krag-na-angliyskata-vissha-liga.html", "text": "Днес се изиграха два мача от програмата на 21-ия кръг на английската Висша лига. Манчестър Сити завърши наравно 0:0 в гостуването си на Кристъл Палас, като дори можеше да загуби мача, но домакините изпуснаха дузпа в заключителните минути на срещата. В другия мач игран днес, Уест Бромич и Арсенал също завършиха наравно 1:1, като си размениха по един гол след 80-ата минута. Начело във временното класиране с голяма преднина е Манчестър Сити с актив от 59 точки, втори е Челси с 45 точки, а трети са Манчестър Юнайтед с 44.", "date": "2017.12.31", "title": "Спорт: Изиграха се два мача от програмата на 21-ия кръг на английската Висша лига"}
{"url": "http://www.focus-news.net/news/2017/12/31/2472355/afp-okolo-200-dushi-sa-arestuvani-po-vreme-na-sabotnite-protesti-v-teheran.html", "text": "Властите в иранската столица Техеран съобщиха, че около 200 души са арестувани по време на съботните протести в града, предава AFP.\r\n„Тези хора в момента са в ръцете на съдебните власти, като някои вече бяха освободени“, заяви Али Асгар Насербахт, отговорник за сигурността при губернатора на Техеран.\r\nТой добави, че 40 от арестуваните са „лидери“ и техните протести не са били свързани с икономическите проблеми. „Някои опозиционни групи от чужбина действат на емоциите на нашите младежи“, добави още той.\r\nПревод и редакция:", "date": "2017.12.31", "title": "AFP: Около 200 души са арестувани по време на съботните протести в Техеран"}
{"url": "http://www.focus-news.net/news/2017/12/31/2472356/tezhka-katastrofa-kray-kresnenskoto-defile-vze-zhertva-obzor.html", "text": "Един човек загина, а други трима пострадаха при тежка катастрофа край Кресненското дефиле в следобедните часове на последния ден от годината. Около 15.15 часа на главен път Е-79 след Кресненско дефиле в посока Благоевград е станало пътнотранспортно произшествие между лек автомобил „Фолксваген Голф” и лек автомобил „Хонда”. В резултат на инцидента е починал водачът на лекия автомобил „Фолксваген Голф” - на 56 години от с. Коларово. Пострадали са две жени, пътуващи в лекия автомобил „Фолксваген” и водачът на лекия автомобил „Хонда”, като всички са били транспортирани в МБАЛ-Благоевград за оказване на медицинска помощ. Наложило се е екипите на полицията режат ламарините на сблъскалите се коли, за да бъдат извадени ранените от тях. Движението в района на инцидента бе затруднено с часове и се регулираше от намиращите се на място полицейски служители, заради което се образуваха километрични колони от автомобили.", "date": "2017.12.31", "title": "Тежка катастрофа край Кресненското дефиле взе жертва (ОБЗОР)"}
{"url": "http://www.focus-news.net/news/2017/12/31/2472357/reuters-angela-merkel-obeshta-da-raboti-poveche-varhu-sotsialnoto-razdelenie-v-germaniya-v-novogodishnoto-si-poslanie-kam-germanskite-grazhdani.html", "text": "Канцлерът на Германия Ангела Меркел отправи традиционното си новогодишно пожелание към гражданите на страната, в което обеща да се справи с все по-голямото  социално разделение в страната, предава Reuters.\r\nМеркел обеща да увеличи инвестициите в сигурността и отбраната, да подобри здравеопазването и образованието и да увеличи усилията си за преодоляване на все по-голямото социално разделение в страната.\r\n„Светът няма да ни чака. Трябва да създадем условия, осигуряващи продължаването на просперитета на Германия през следващите 10, 15 години“, заяви тя. „А Германия може да просперира само ако нейните успехи са от полза на всички граждани и подобряват и обогатяват животите ни“.\r\nМеркел изнесе тази силно политическа новогодишна реч в контекста на тежката политическа криза, която обхвана Германия. Лидерът на Християндемократическия съюз (ХДС) ще се опита да си осигури четвърти мандат на канцлерския пост в предстоящите преговори с Германската социалдемократическа партия(ГСДП) за формиране на нова „голяма коалиция“, след провалите на партиите на септемврийските парламентарни избори в Германия.\r\nПартийните лидери на ХДС, Християнсоциалния съюз(ХСС) и ГСДП ще проведат среща на 3 януари, а първия кръг от предварителните разговори за формиране на коалиция е насрочен за 7 януари.\r\nБившият финансов министър Волфганг Шойбле, сега председател на Бундестага, заяви в събота, че не изключва варианта за формиране на правителство на малцинството.\r\nПартиите от статуквото се страхуват, че нови избори могат да засилят още повече крайнодясната „Алтернатива за Германия“, която влезе с гръм и трясък в Бундестага, спечелвайки близо 13% от гласовете на септемврийските парламентарни избори, спечелвайки симпатиите на избирателите с позицията си за политиката на Меркел спрямо мигрантите.\r\nПопулярността на канцлера продължава да пада след провала и да формира коалиция със Свободната демократическа партия (СвДП) и „Зелените“ през ноември, според данни от всички социологически проучвания правени след оттеглянето на СвДП от разговорите. Ако тя не успее да убеди и ГСДП позицията й ще бъде отслабена допълнително.\r\nПревод и редакция:", "date": "2017.12.31", "title": "Reuters: Ангела Меркел обеща да работи повече върху социалното разделение в Германия в новогодишното си послание към германските граждани"}
{"url": "http://www.focus-news.net/news/2017/12/31/2472358/rumyana-glavcheva-ekspert-seizmolog-dneshnoto-umereno-zemetresenie-useteno-v-gratskata-stolitsa-ne-e-izklyuchenie.html", "text": "Днес, неделя, умерено земетресение с магнитуд 4.9-5.0 изпрати “новогодишен поздрав” на гръцката столица и околностите й. Епицентърът е в район на северното крайбрежие на Коринтския залив, а дълбочината на източника около 10 км (Европейски сеизмологичен център, Американска геоложка служба). От 6 часá и 2 минути (времето в епицентъра) до този момент Атинската обсерватория е локализирала в огнището на станалото земетресение 7 вторични труса с магнитуди между 1.5 и 2.5; по-силен афтершок не е регистриран. Основното земетресение е усетено на разстояния 70-85 километра (км) от епицентъра в провинция Атика с интензивност от IV и III степен и “едва”, т.е. много слабо  (интензивност от II степен по 12-степенната скала) до разстояния 120-150 км от епицентъра, повече в Централна Гърция. От информацията в сайтовете на двата световни сеизмологични центъра, посочени по-горе, биха могли да се отбележат сътресенията в  Ливадия (интензивност от V-VI степен, единично сведение от 23 км северно от епицентъра) и Кокони (V до V-VI степен, 29 км южно от епицентъра). Трябва да се има предвид, че в епицентралния район попадат селищата Артемида, Аливери и Паралия (около 5000 жители), за които липсва информация. Изхождайки от инструменталните характеристики на земетресението (магнитуд, дълбочина), следва да се предположат сериозни повреди там в стари домове. В кварталите и предградията на Атина въздействието най-вероятно е с интензивност от IV и III степен, т.е. повреди са малко вероятни. Въпреки тази оценка, от района на Атина (Агиос Янис Рентис, Пирея, Петруполи) сведенията са за “силен трус”, дори предизвикана уплаха. Да обобщим, тази територия е на епицентрални разстояния 70-90 км, където силата на сътресенията не би могла да превиши IV степен. Реакцията на населението, обаче, е повлияна от спомени за силното земетресение от 7 септември 1999 година. Тогава, трус с магнитуд 6.0 причини 143 човешки жертви и остави без покрив около 50 хиляди души; броят на ранените превиши хиляда. И още, през февруари 1981 година земетресение с магнитуд 6.7 по скалата на Рихтер стана на 70 км западно от Атина и около 20 км север-североизточно от Коринт. В резултат от него около 400 души получиха наранявания в различна степен; има сведения и за двадесетина погубени животи. В Атина повредите се ограничиха до рухване на стари неподдържани сгради и напуквания на жилищни блокове. В сградния фонд на град Коринт масово бяха причинени конструктивни повреди.\r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2017.12.31", "title": "Румяна Главчева, експерт-сеизмолог: Днешното умерено земетресение, усетено в гръцката столица, не е изключение"}
{"url": "http://www.focus-news.net/news/2017/12/31/2472365/korneliya-ninova-bsp-neka-novata-godina-bade-mirna-i-blagodatna-za-balgariya.html", "text": "Нека новата година бъде мирна и благодатна за България. Това написа лидерът на БСП Корнелия Нинова в официалния си профил във \"Фейсбук\". \"Пожелавам на всички българи здраве, сполука и вяра, че 2018 ще бъде по-щастлива за семействата ви. Нека я посрещнем единни и силни, с надежда за добруването на страната и на всеки един от вас!\", пожела Нинова.", "date": "2017.12.31", "title": "Корнелия Нинова, БСП: Нека новата година бъде мирна и благодатна за България"}
{"url": "http://www.focus-news.net/news/2017/12/31/2472366/tass-generalniyat-sekretar-na-oon-zayavi-v-novogodishnoto-si-poslanie-che-chervenata-lampichka-sveti-zaradi-rasta-na-ksenofobiyata-po-sveta.html", "text": "Генералният секретар на ООН Антонио Гутериш, в своето изявление по случай настъпването на Новата година, обяви, че „червената лампичка свети“, предупреждавайки за нарастването на неравенството и ксенофобията по света, а освен това, изрази безпокойството си от разпространяването на ядрените оръжия, предава ТАСС.\r\nГенералният секреатр напомни, че при встъпването си в длъжността преди една година той е призовал 2017 година да бъде превърната в „година на мира“. „За съжаление, светът направи огромна крачка назад. В деня на настъпването на новата 2018 година, аз няма да отправя призив. Ще направя предупреждение, обявявам, че червената лампичка свети“, заяви Гутериш.\r\nСпоред неговите думи, съществуващите по света конфликти са се изострили, а освен това са се появили „нови заплахи“. „Глобалното безпокойство по повод на ядрените оръжия се е покачило до най-високото си ниво от времената на Студената война. Климатът се променя по-бързо, отколкото ние действаме, расте неравенството. Виждаме ужасяващи нарушения на правата на човека, нарастват национализма и ксенофобията“, изброи той основните предизвикателства, стоящи пред човечеството.\r\n„Навлизайки в 2018 година, призовавам за обединение. Искрено вярвам, че ние ще успеем да направим нашия свят по сигурен. Можем да разрешим конфликтите, да преодолеем омразата и да защитим общите ценности. Но ние можем да направим това само заедно“, подчерта Гутериш.\r\nТой подкани световните лидери „да дадат новогодишно обещание“ и „да преодолеят разногласията, да възстановят доверието и да обединят хората около общи цели“. „Пътят напред минава през единството. От това зависи нашето бъдеще“, подчерта Генералният секретар и благодари на международната общност на шестте официални езика на ООН.\r\nПревод и редакция:", "date": "2017.12.31", "title": "ТАСС: Генералният секретар на ООН заяви в новогодишното си послание, че „червената лампичка“ свети заради ръста на ксенофобията по света"}
{"url": "http://www.focus-news.net/news/2017/12/31/2472367/obreshko-nechev-byuro-po-truda-veliko-tarnovo-nadyavame-se-tendentsiyata-za-namalyavane-na-bezrabotitsata-v-oblastta-da-se-zapazi-i-prez-2018-godina.html", "text": "Намаление на регистрираните безработни лица в Дирекция „Бюро по труда“ – Велико Търново отчитат служителите през 2017 година, спрямо 2016-та. Това съобщи за Радио „Фокус“ – Велико Търново директорът на структурата ц. Средно за месец регистрираните в дирекцията през 2017-та са 2 220, при 2 747 за 2016-та. \r\n„За община Велико Търново средно месечното равнище на безработица се очаква да бъде 3,4 % за тази година, при 4 % за 2016 година. За община Елена – за 2017 година 13. 2 % при 18.4 % за 2016 година, за община Златарица – 21.2 % при 29.4 за 2016 година. Тенденцията е в подобряване, както виждате, имаме значително намаляване на равнището на безработица. Регистрираните безработни лица са с около 530 по-малко в сравнение с 2016 година и равнището на безработица е по-ниско с 1.1 %“, допълни Нечев. Той уточни, че програмите и мерките за заетост не оказват вече толкова силно влияние на пазара на труда, както в предходния програмен период. По думи на Велико Търново причината за това е, че работодателите предпочитат да наемат работници на първичния трудов пазар и да им гарантират устойчива заетост.\r\nЛуиза ТРАНЧЕВА", "date": "2017.12.31", "title": "Обрешко Нечев, Бюро по труда – Велико Търново: Надяваме се тенденцията за намаляване на безработицата в областта да се запази и през 2018 година"}
{"url": "http://www.focus-news.net/news/2017/12/31/2472368/lena-kirilova-etnografska-kashta-dobrich-survachkata-e-nay-interesniyat-obreden-rekvizit-ot-traditsionniya-obichay-survaki.html", "text": "Сурвачката е най-интересният обреден реквизит от традиционния обичай Сурваки, разпространен навсякъде в нашата страна, който се отбелязва на 1 януари. Това разказа етнографът Лена Кирилова, уредник в Етнографска къща - Добрич, предаде кореспондентът на Радио „Фокус” – Варна. Изработването на сурвакници е част от традицията около новогодишните празници. Сурвачката носи символиката и поминъка на всеки един от регионите, където се изработва. Където е по-разпространено земеделието като поминък, на сурвачката трябва да присъстват пшенични класове, зърна, пуканки, сушени сливи и др., докато в регионите с преобладаващо животновъдство могат да се видят бяла и червена вълна и други предмети, свързани с основните поминъци. \r\n„В Добруджа наистина сурвачката е особено интересна, защото самата украса се състои не само от отделните елементи, които се окачват – паричка, плодове, пуканки, ябълка и т.н. Но украсата се състои и от самата кора на дряновицата, която се забелва и се правят много интересни фигурки, които са традиционни и характерни именно в добруджанския регион. Сурвачката наистина е един много интересен обреден реквизит. Всъщност ако трябва да се върнем назад във времето и трябва да потърсим нейния произход, може би отново ще стигнем до древни езически времена и вярата, че докосването със сурова, зелена пръчка осигурява силата на дървото, с което човек е докоснат. Най-разпространен е дрянът, от който се изработват сурвакничките, защото той първо цъфти и последен връзва плод. Поради тази причина най-дълго е събирал слънчевата светлина и наистина ще осигури много здраве и късмет на този, който е докоснат“, каза Лена Кирилова. \r\nПо думите й една от основните теории за наименованието сурва, които са много, е че коренът „сур“ е свързан с древни езически божества на слънцето и оттам идва наричането „Сурва, сурва година! – Светла, слънчева година!“. Предполага се, че това е така, защото празникът Сурваки е в началото на новата слънчева година, бележи начало на определен отрязък от време и според магията на първия ден и древните представи, свързани със слънцето, при всички древни народи един от най-важните богове е бил този на слънцето. \r\nЛена Кирилова разказа, че има и други предположения за това от къде идва наименованието, например - от сурова пръчка, с която ние ще бъдем докоснати.\r\n„Дори неотдавна срещнах и една друга интересна теория, че сурва идва от глагола сурвам се или втурвам се. Т .е. - това е началото, спускането стремглаво в един нов период. Но аз мисля, че най-важното е това, което носи посланието и докосването на сурвакницата. И с вербалната магия, защото силата на словото наистина е магия и с тази на малките сурвакарчета всичко, което те пожелават трябва да се сбъдне“, каза Лена Кирилова. Тя допълни, че традицията повелява да се сурвакат не само млади и стари хора, но и домашните животни. Накрая, когато сурвакането приключи, сурвачката е била оставяна при домашните животни или птиците, или пък е била пускана в реката, с пожелание колкото са капките вода, толкова здраве, късмет и добро да има за всеки в дома. \r\nЖулиета НИКОЛОВА", "date": "2017.12.31", "title": "Лена Кирилова, Етнографска къща - Добрич: Сурвачката е най-интересният обреден реквизит от традиционния обичай Сурваки"}
{"url": "http://www.focus-news.net/news/2017/12/31/2472188/gripat-vze-parva-zhertva-u-nas-obzor.html", "text": "Грипът взе първа жертва у нас. На 5 декември бе потвърден първият грипен щам за сезона, като оттогава циркулацията на грипа тръгна в България. Седмици по-късно, на 28 декември, грипът взе и първата си жертва. Вследствие на усложнения от щам А (H1N1) е починало дете на 3 години и осем месеца. Случаят е регистриран в София на 28 декември 2017 г. Главният държавен здравен инспектор д-р Ангел Кунчев потвърди информацията и поясни, че детето е получило усложнение миокардит. Д-р Кунчев уточни, че според статистиката тежките случаи на грип са под 0,5 %. Другият случай на вирус от тип А(H1N1) бе регистриран на 7 декември при 49-годишна жена, настанена в УМБАЛ-Русе. През изминалата седмица са доказани 5 случая на грип тип В, като пробите им са изпратени от различни болници в София. \r\nДеница КИТАНОВА", "date": "2017.12.31", "title": "Грипът взе първа жертва у нас (ОБЗОР)"}
{"url": "http://www.focus-news.net/news/2017/12/31/2472189/anadolu-agency-turtsiya-prizova-sasht-i-izrael-da-ne-eskalirat-naprezhenieto.html", "text": "Президентът на Турция призова в събота правителствата на САЩ и Израел „да не предприемат стъпки, които биха ескалирали напрежението“ в района на Близкия Изток, предава Anadolu Agency.\r\nТурският лидер направи този коментар по време на видеообръщение пред 16-ия Конгрес на северноамериканската мюсюлманска общноост, проведен в Чикаго, щата Илинойс.\r\nЕрдоган привлече вниманието към глобалните конфликти и турбулентност. Той призова мюсюлманите да „осъзнаят силата си“.\r\n„Време е мюсюлманския свят да осъзнае реалната си сила. Не трябва да позволяваме да ни разделят по етническите, конфесионалните или културните ни различия“, подчерта той.\r\n„Турбулентността в глобалната политика, икономика и дипломация влияе на голяма част мюсюлманския свят. Докато се опитваме да намерим решение на проблемите в Ислямския свят, пред нас изникват нови предизвикателства, особено в контекста на трагедиите в някои определни региони. От една страна, нашите мюсюлмански братя в Сирия, Ирак, Йемен и Сомалия са въвлечени във вътрешни конфликти, жертви са на терор, глад и бедност, като същевременно те трябва да се борят с надигащата се Ислямофобия и културна дискриминация, идващи от Западните страни“.\r\nТурският лидер заяви още, че „дискриминационните политики“ се използват като „инструмент“ за привличане на избиратели и подчерта, че „по-лошото в тази ситуация е демонстрираното безразличие. Много Западни политици и журналисти си заравят главата като щраусове, когато стане дума за дискриманционни тенденции или престъпления от омраза срещу малцинствата“.\r\nЕрдоган засегна и темата за скорошната резолюция, приета от Общото събрание на ООН, против решението на американския президент Доналд Тръмп да признае официално Ерусалим за столица на Израел: „Победата, която спечелихме по въпроса за Ерусалим е индикатор за нещата, които можем да постигнем заедно ако сме солидарни един с друг... Същевременно, тази победа демонстрира пред света, че има ценности, които не могат да бъдат купени с пари. Изнудванията и заплахите в навечерието на гласуването се оказаха безполезни“.\r\n„Пред очите на 128-те държави, светът се изправи в защита на историческия статут и светостта на Ерусалим. Призоваваме правителствата на САЩ и Израел да не предприемат стъпки, които биха ескалирали допълнително напрежението“, добави турският президент.\r\nТой бе категоричен, че Ерусалим е „червена линия за всички мюсюлмани“ и призова поклонниците на тази религия „да не позволяват да бъдат разделяни според етническите, конфесионалните и културните си различия“.\r\nПревод и редакция:", "date": "2017.12.31", "title": "Anadolu Agency: Турция призова САЩ и Израел „да не ескалират напрежението“"}
{"url": "http://www.focus-news.net/news/2017/12/31/2472190/washington-post-v-berlin-organiziraha-zoni-za-sigurnost-za-zheni-stanali-zhertva-na-seksualno-nasilie-v-novogodishnata-nosht.html", "text": "Докато хиляди празнуват настъпването на Новата година край Бранденбургската врата в неделната вечер,  медицински екипи в бели палатки ще бъдат в готовност да окажат помощ на жени, станали жертва на сексуални посегателства или тормоз, пише американското издание The Washington Post.\r\nСлед масовите изнасилвания и сексуални посегателства, случили се в новогодишната нощ преди две години, градските власти на Берлин са взели решение, че превантивните мерки може би вече не са достатъчни в лицето на подобни широкомащабни инциденти. Жените ще могат да се посъветват с психолози веднага след като станат жертва на сексуално насилие или тормоз в специално организирани „зони на сигурност“ в Берлин, по време на новогодишните празненства.\r\nДокато присъствието на медици и полицаи по време на празненствата не е нещо необичайно, за първи път подобни зони с опитен персонал ще бъдат установени в Берлин и изобщо в Германия.\r\n„Насилените жени ще могат да останат тук и да се успокоят или да получат професионална помощ от психолози“, заяви Аня Маркс, говорител на организаторите на новогодишните празненства в Берлин. Най-малко петима представители на германския Червен кръст ще бъдат на разположение, за да предоставят незабавна помощ на жертвите.\r\nВ новогодишната нощ през 2015-а година, около 1200 жени станаха жервти на сексуално насилие в няколко големи германски града, като 600 от случаите бяха регистрирани в Кьолн и около 400 в Хамбург. Следствените органи установиха, че най-малко две хиляди мигранти са участвали в нападенията, но само около половината от тях са новопристигнали в страната.\r\nПревод и редакция:", "date": "2017.12.31", "title": "Washington Post: В Берлин организираха „зони за сигурност“ за жени, станали жертва на сексуално насилие в новогодишната нощ"}
{"url": "http://www.focus-news.net/news/2017/12/31/2472191/ulichnite-antipravitelstveni-protesti-v-iran-prodalzhavat-treti-den-obzor.html", "text": "Антиправителствените протести, които се разразиха в Иран, продължават трети пореден ден в събота, като същевременно в страната се провеждаха и демонстрации в подкрепа на властите.\r\nДържавните медии в Иран показаха кадри от столицата Техеран, на които се виждат хиляди привърженици на настоящата власт, развяващи табелки и знамена с лика на Върховния лидер аятолях Али Хаменей. Подобна бе ситуацията и във втория по големина град – Машхад.\r\nОт държавните медии съобщиха още, че подобни демонстрации са проведени в 1200 градове и села, като целта им е била да отбележат годишнината от уличните протести през 2009 година, когато в Иран се появи напрежение заради спорното преизбиране на Махмуд Ахмадинеджад за втори мандат на президентския пост.\r\nСъщевременно, публикации в социалните медии показаха, че за трети пореден ден в градовете Техеран и Керманшах е имало безредици. В едно от филмчетата се вижда как десетки протестиращи освиркват полицията, след като тя обявява, че събирането на демонстрантите е незаконно. Все пак, достоверността на кадрите не е потвърдена.\r\nСпоред новинарската агенция Фарс, около 70 студенти са се събрали пред Техеранския университет и са хвърляли камъни по полцейския кордон. В кадри, качени в социална медия, се чува как те скандират „Смърт на диктатора“, имайки предвид Хаменей. В друго филмче, заснето малко по-късно, се вижда как органите на реда разгонват протестиращите и арестуват някои от тях. Към антиправителствените демонстранти се е насочила и група привърженици на властите, което е накарало градската управа да затвори двете близки станции на метрото „до овладяването на ситуацията“.\r\nОткритите политически протести са рядкост в Ислямската република, където силите за сигурност разполагат с неограничени права.\r\nДо текущите демонстрации и безредици се стигна заради високата безработица в някои райони и инфлацията.\r\nЗа сериозността на ситуацията говори и предупреждението на министъра на вътрешните работи на Иран Абдолреза Рахмани-Фазли срещу опитите за подклаждане на по-сериозни безредици чрез социалните медии. „Призоваваме хората да не взимат участие в незаконните събирания. Ако те искат да проведат демонстрация,трябва да поискат позволение“, заяви той.\r\nВ четвъртък, стотици излязоха по улиците на град Машхад, един от най-свещените за шиитските мюсюлмани, за да протестират срещу високите цени. Демонстрацията премина в безредици и полицията задържа 52 души, според данни от съдебните власти.\r\nТова предизвика американския президент Доналд Тръмп да осъди действията на иранските органи на реда, използвайки за целта „Туитър“: „Иранското правителство трябва да уважава правата на собствения си народ, включително правото им да изразяват себе си. Светът гледа!“\r\nГоворителят на иранското външно ведомство Бахрам Касеми отговори на американския държавен глава, че „иранския народ няма да бъде повлиян от опортюнистичните изказвания на американските служебни лица и самия Доналд Тръмп“.\r\nСпоред публикации в иранските медии, повечето от задържаните през последните два дни вече са освободени.", "date": "2017.12.31", "title": "Уличните антиправителствени протести в Иран продължават трети ден (ОБЗОР)"}
{"url": "http://www.focus-news.net/news/2017/12/31/2472192/vladimir-putin-pozdravi-svetovnite-lideri-po-sluchay-nastapvashtata-nova-godina-obzor.html", "text": "Руският президент Владимир Путин поздрави световните лидери по случай Коледа и настъпващата Нова година. В посланието си до американския държавен глава Доналд Тръмп, руският президент призовава за взаимно уважение, което трябва да бъде основата на двустранните отношения. Според Путин, това е нужно за да се осигури стабилност по света и да се даде най-твърд отговор на глобалните предизвикателства и заплахи. „Това ще ни позволи да се придвижим напред към създаването на прагматично дългосрочно сътрудничество“, завърши съобщението си към Тръмп руският президент. \r\nПутин използва поздрава си към френския президент Еманюел Макрон за да покани своя колега да посети Кремъл през 2018 г.След като пожела весело посрещане на празници на кралица Елизабет втора и британския премиер Тереза Мей, Путин подчерта, че развитието на добрите отношения между Лондон и Москва е в интерес и на двата народа. Руският президент не пропусна да спомене германския канцлер Ангела Меркел и президента на ФРГ Франк-Валтер Щайнмайер, като главата на Кремъл препотвърди готовността на Русия за продължаване на диалога и съвместната работа с Берлин. В поздрава към министър-председателя Бенямин Нетаняху се изразява вярата на Путин, че Израел ще продължи да работи за осигуряването на безопасността в Близкия изток. \r\nРуският президент не пропусна да спомене в своето обръщение също така президентите на Китай Си Дзинпин и Южна Корея Мун Дже-ин, както и японския премиер Шиндзо Абе. Путин препотвърди руския ангажимент в Сирия по време на поздрава си към Башар Асад и изрази надежда за продължаване на добрите отношения с Турция и президента Реджеп Тайип Ердоган.", "date": "2017.12.31", "title": "Владимир Путин поздрави световните лидери по случай настъпващата Нова година (ОБЗОР)"}
{"url": "http://www.focus-news.net/news/2017/12/31/2472193/politico-turtsiya-prizova-es-da-uskori-izplashtaneto-na-dogovorenite-sumi-po-sdelkata-za-migrantite.html", "text": "Министерството по европейските въпроси на Турция излезе със съобщение в събота, в което призовава за по-бързо превеждане на финансовите средства, които Брюксел дължи на Анкара по условията на сделките за ограничаване на мигрантския поток към Европа, пише Politico.\r\nЕС и Турция сключиха две споразумения, през 2015 и 2016 година, според които Брюксел се задължи да изплати около 6 милиарда евро на Анкара, като помощ за сирийските бежанци намиращи се на територията на Анадола. \r\nТурското правителство твърди, че е изразходвало около 30 милиарда долара от собствените си средства, за да се погрижи за около 3,5-те милиона сирийски бежанци, избягали на територията на Турция след началото на конфликта в родината им през 2011 година. \r\nПърво, през ноември 2015 година ЕС се съгласи да предостави 3 милиарда евро финансова помощ за сирийците, а при втората среща по въпроса през март 2016 година, от Брюксел се съгласиха да отпуснат още 3 милиарда евро до края на 2018 година.\r\nВ съобщението от турското ведомство се твърди, че ЕС е превел само 1,78 млрд. евро от цялата сума, като 1,3 млрд са предоставени на организации, реализиращи проекти за подпомагане на сирийците, а още 402 млн. евро за преведени директно на турските министерства.\r\nЕвропейската комисия реагира на турските претенции и чрез свой говорител заяви, че са сключени контракти за първите 3 млрд. от финансовата помощ, което „означава, че ЕС е изпълнил задълженията си изцяло“. От Комисията заявиха още, че са отпуснали средства за 45 хуманитарни проекта в Турция за последните две години.\r\nОсвен паричната помощ, Турция получи обещание от Брюксел за безвизово пътуване на турските граждани в Съюза и рестартиране на преговорите за приемане на страната в европейската общност, в замяна на блокирането на мигрантския поток от турското йонийско крайбрежие към гръцките егейски острови.\r\nТурските власти твърдят, че без тяхна помощ, още 1,5 милиона мигранти са щели да пристигнат в ЕС през 2017 година и съобщиха, че в бежанските лагери из страната са настанени около 3,2 милиона сирийци и около 300 хиляди иракчани и афганистанци.\r\n„Ясно е, че ЕС трябва да изпълни задълженията си по бързо, имайки предвид нуждите на сирийците“, подчертават от турското министерство по европейските въпроси. „За сирийците, обещаната финансова помощ от ЕС е не само въпрос на пари. Тя е въпрос на отговорно човешко отношение към хора, които са избягали от разрухата и смъртта в собствените си земи“.", "date": "2017.12.31", "title": "Politico: Турция призова ЕС да ускори изплащането на договорените суми по сделката за мигрантите"}
{"url": "http://www.focus-news.net/news/2017/12/31/2472194/reuters-volfgang-shoyble-ne-izklyuchva-pravitelstvo-na-maltsinstvoto-v-germaniya.html", "text": "Бившият финансов министър на Германия Волфганг Шойбле призова в събота за бързо формиране на ново правителство между Блока на канцлера Ангела Меркел (Християндемократическия съюз(ХДС) и Християнсоциалния съюз(ХСС)) и Германската социалдемократическа партия (ГСДП), но заяви, че ако и тази коалиция не се състои, Съюза (ХДС/ХСС) може да сформира правителство на малцинството, предава Reuters.\r\nНастоящият председател на Бундестага Шойбле смята, че германската конституция не е удобна за дейността на правителство на малцинството, но тази възможност не трябва да се пренебрегва.\r\nЕвентуално коалиционно споразумение между Съюза (ХДС/ХСС) и ГСДП е най-добрата възможност на Меркел за получаването на четвърти мандат на поста канцлер, но социалдемократите показаха, че цената на „голямата коалиция“ за ХДС/ХСС ще е много висока, искайки от тях всевъзможни политически концесии.\r\n„Стабилен съюз между Блока и ГСДП е за предпочитане“, заяви Шойбле, добавяйки, че канцлерът все още може да формира правителство на малцинството. „Нещата ще се получат по един, или по друг начин“, добави той.\r\nСпоред неговите думи, коалиционните преговори ще завършат „по-скоро рано, отколкото късно“, отбелязвайки, че Бундестагът не може да функционира нормално, докато не бъде формирано правителство.\r\nПредседателят на баварската ХСС Хорст Зеехофер заяви, че новата „голяма коалиция“ трябва да бъде формирана до Великден (католическият Великден е на 1 април). От партията поискаха също и увеличаване на разходите за отбрана до исканите от НАТО 2% от БВП годишно, усложнявайки началото на преговорите с ГСДП, които трябва да започнат на 7 януари.\r\nВ отговор на това, вицепредседателят на ГСДП Ралф Щегнер пусна съобщение в социалната мрежа „Туитър“, в което заяви, че партията му ще постави акцент върху увеличаване на разходите за подпомагане на семействата, образованието,  здравеопазването и други социални услуги и подчерта, че ХСС може да приложи плановете си за увеличаване на военните разходи, „когато спечели абсолютно мнозинство“.\r\nВ последното изследване на общественото мнение, поръчано от немското издание Die Welt, се вижда ясно, че подкрепата за Меркел продължава да намалява, след като тя се провали в опита си да формира правителство със „Зелените“ и Свободната демократическа партия (СвДП).\r\nСпоред данните от анкетата, 46% искат незабавна оставка на Меркел от канцлерския пост, като допълнителни 17% ще се присъединят към тях, ако и преговорите с ГСДП не доведат до формирането на правителство.", "date": "2017.12.31", "title": "Reuters: Волфганг Шойбле не изключва правителство на малцинството в Германия"}
{"url": "http://www.focus-news.net/news/2017/12/31/2472195/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Докато хиляди празнуват настъпването на Новата година край Бранденбургската врата в неделната вечер,  медицински екипи в бели палатки ще бъдат в готовност да окажат помощ на жени, станали жертва на сексуални посегателства или тормоз, пише американското издание The Washington Post.\r\nСлед масовите изнасилвания и сексуални посегателства, случили се в новогодишната нощ преди две години, градските власти на Берлин са взели решение, че превантивните мерки може би вече не са достатъчни в лицето на подобни широкомащабни инциденти. Жените ще могат да се посъветват с психолози веднага след като станат жертва на сексуално насилие или тормоз в специално организирани „зони на сигурност“ в Берлин, по време на новогодишните празненства.\r\nДокато присъствието на медици и полицаи по време на празненствата не е нещо необичайно, за първи път подобни зони с опитен персонал ще бъдат установени в Берлин и изобщо в Германия.\r\n„Насилените жени ще могат да останат тук и да се успокоят или да получат професионална помощ от психолози“, заяви Аня Маркс, говорител на организаторите на новогодишните празненства в Берлин. Най-малко петима представители на германския Червен кръст ще бъдат на разположение, за да предоставят незабавна помощ на жертвите.\r\nВ новогодишната нощ през 2015-а година, около 1200 жени станаха жервти на сексуално насилие в няколко големи германски града, като 600 от случаите бяха регистрирани в Кьолн и около 400 в Хамбург. Следствените органи установиха, че най-малко две хиляди мигранти са участвали в нападенията, но само около половината от тях са новопристигнали в страната.\r\n*** Северна Корея няма никакво намерение да спира ядрената и ракетната си програма, докато САЩ и техните съюзници продължават с „изнудванията и военните маневри“, според съобщение в севернокорейската държавна агенция KCNA, публикувано в събота, пише американското издание Washington Examiner.\r\nСпоред заявлението от Корейската централна новинарска агенция, страната „продължава да разширява възможностите си за самозащита и превантивни удари с ядрено оръжие“, въпреки „продължаващата ядрена заплаха, изнудвания и военни маневри“ на САЩ и „техните васални сили“. \r\nТам се казва още, че американския президент Доналд Тръмп е заплашил Пхенян с превантивен удар, както и че Северна Корея е „безспорна стратегическа държава и ядрена сила“.\r\n„Не очаквайте промяна в нашата политика“, заявяват от севернокорейската агенция. „Съществуването ни като непобедима сила не може да бъде подкопано, нито изкоренено“.\r\nОт KCNA добавят още, че “Северна Корея е отговорна ядрена държава, която ще продължи исторически си път по посока на независимостта“.\r\nПхенян продължи да провежда ядрени и ракетни изпитания тази година, въпреки разширените от ООН санкции срещу страната. От администрацията на Тръмп не отричат, че обмислят военна опция спрямо Северно Корея, но само като най-краен вариант.\r\n*** Министерството по европейските въпроси на Турция излезе със съобщение в събота, в което призовава за по-бързо превеждане на финансовите средства, които Брюксел дължи на Анкара по условията на сделките за ограничаване на мигрантския поток към Европа, пише Politico.\r\nЕС и Турция сключиха две споразумения, през 2015 и 2016 година, според които Брюксел се задължи да изплати около 6 милиарда евро на Анкара, като помощ за сирийските бежанци намиращи се на територията на Анадола. \r\nТурското правителство твърди, че е изразходвало около 30 милиарда долара от собствените си средства, за да се погрижи за около 3,5-те милиона сирийски бежанци, избягали на територията на Турция след началото на конфликта в родината им през 2011 година. \r\nПърво, през ноември 2015 година ЕС се съгласи да предостави 3 милиарда евро финансова помощ за сирийците, а при втората среща по въпроса през март 2016 година, от Брюксел се съгласиха да отпуснат още 3 милиарда евро до края на 2018 година.\r\nВ съобщението от турското ведомство се твърди, че ЕС е превел само 1,78 млрд. евро от цялата сума, като 1,3 млрд са предоставени на организации, реализиращи проекти за подпомагане на сирийците, а още 402 млн. евро за преведени директно на турските министерства.\r\nЕвропейската комисия реагира на турските претенции и чрез свой говорител заяви, че са сключени контракти за първите 3 млрд. от финансовата помощ, което „означава, че ЕС е изпълнил задълженията си изцяло“. От Комисията заявиха още, че са отпуснали средства за 45 хуманитарни проекта в Турция за последните две години.\r\nОсвен паричната помощ, Турция получи обещание от Брюксел за безвизово пътуване на турските граждани в Съюза и рестартиране на преговорите за приемане на страната в европейската общност, в замяна на блокирането на мигрантския поток от турското йонийско крайбрежие към гръцките егейски острови.\r\nТурските власти твърдят, че без тяхна помощ, още 1,5 милиона мигранти са щели да пристигнат в ЕС през 2017 година и съобщиха, че в бежанските лагери из страната са настанени около 3,2 милиона сирийци и около 300 хиляди иракчани и афганистанци.\r\n„Ясно е, че ЕС трябва да изпълни задълженията си по бързо, имайки предвид нуждите на сирийците“, подчертават от турското министерство по европейските въпроси. „За сирийците, обещаната финансова помощ от ЕС е не само въпрос на пари. Тя е въпрос на отговорно човешко отношение към хора, които са избягали от разрухата и смъртта в собствените си земи“.\r\n*** Централният комитет на най-голямата партия в Израел - „Ликуд“ – ще проведе събрание в неделя, на което ще гласува дали да обяви официалното анексиране на областите Юдея, Самария, долината на река Йордан и Източен Ерусалим, пише израелското издание The Jerusalem Post.\r\nПодобно решение би било задължително за председателя на „Ликуд“ и министър-председател на Израел Бенямин Нетаняху, както и за всички други членове на основната партия в управляващата коалиция на страната. Срещата е организирана от националистическата идеологическа фракция на партията, оглавявана от Натан Енгелсман и Шева Щерн.\r\n„Целта е да не притискаме премиера, защото ние смятаме, че той подкрепя инициативата, но няма как да го признае“, заяви Енгелсман. „Нашата цел е да дадем смелост и сили на Нетаняху, който можеше да отмени срещата, но показа какво мисли, като подкрепи провеждането й“.\r\nЦентралният комитет на „Ликуд“ не е гласувал по ключов идеологически въпрос от 2002 година, когато взе решение да не признава съществуването на Палестинска държава, както искаше Бенямин Нетаняху, което доведе до напускането на тогавашния лидер на партията Ариел Шарон.\r\nОттогава, премиерите и партията избягват провеждането на подобни гласувания, но Енгелсман заяви, че е дошъл момента за приемане на подобно решение, с оглед на присъствието на Доналд Тръмп в Белия Дом.\r\n„Това е исторически момент, който очакваме от много време“, подчерта активистът на „Ликуд“. „Ако президентът на САЩ вярва, че Еврусалим е наш, то няма причина дясна партия и коалиция да не го вярва. Много е важно за нас да покажем на Тръмп какво иска управляващата партия на Израел и тъй като той обича евреите, рано или късно също ще стигне до същото заключение“.", "date": "2017.12.31", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/31/2472196/balgariya-komentari-v-svetovnite-medii-agentsiya-fokus.html", "text": "Шестмесечният мандат на Естония като председател на Съвета на Европа отива към своя край и страната се готви да предаде поста на България, съобщава английската редакция на естонската медия ERR. \r\nСпоред премиерa на Естония Юрий Ратас, „шест месеца не са дълъг период позволяващ оставянето на следа в ЕС“, но по неговите думи, страната му „е успяла да направи това“. Постигнато от Естония в последните шест месеца ще има директна следа най-вече върху сферата на информационните технологии. Например, припомня медията, съгласувано е преминаването към развиване на система за електронно правителство за ЕС, чиято основа е естонската система G5. Въпреки че европредседателството ще бъде поето от България, Естония ще продължава да работи в рамките на програмата „Естония 100“ чийто фокус е отбелязване на стогодишната на основаването на страната.\r\n*** Самолет на авиокомпанията Wizz Air, летящ от грузинския град Кутаиси към Кавала (Гърция), се е приземил принудително в България, след като е бил ударен от мълния, предава РИА Новости, като се позовава на съобщение от летището в Кутаиси.\r\n„Самолетът вече се е приближавал към Кавала, когато го е ударила мълния и той е бил принуден да се приземи на летището в град София. Превозът на пътниците от българската столица до Кавала ще бъде осигурен от авиокомпанията“, съобщават още от летищната управа.\r\nСпоред данни на грузинската телевизия „Рустави 2“, пътниците вече от пет часа са в София и очакват помощ. Засега няма данни за пострадали в резултат от инцидента.", "date": "2017.12.31", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/12/31/2472197/aktualna-patna-obstanovka.html", "text": "Дъжд вали в областите Бургас и Добрич, а сняг превалява в района на Малко Търново (област Бургас), съобщиха от пресцентъра на Агенция „Пътна инфраструктура”. Пътните настилки са преобладаващо сухи, като по усойните и планински райони – частично заледени, заснежени и обработени.\r\nНамалена е до 100 видимостта поради мъгла в района на село Баня (област Благоевград), както и при Обзорски проход.:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 03.01.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.(ВОД): \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.31", "title": "Актуална пътна обстановка"}
{"url": "http://www.focus-news.net/news/2017/12/31/2472198/predstoyashti-sabitiya-v-stranata-za-31-dekemvri-agentsiya-fokus.html", "text": "***  \r\nОт 22.00 часа на площад „Княз Александър І” ще започне празничният концерт-спектакъл „Сцена под звездите”, с който жителите и гостите на столицата ще посрещат новата 2018 година.\r\n***  \r\nОт 09.00 часа Негово високопреосвещенство Неврокопският митрополит Серафим ще оглави архиерейска света Литургия в благоевградския храм \"Въведение Богородично\".\r\n*** \r\nС празнична програма на площад „Георги Измирлиев“ ще бъде посрещната Новата година.\r\n***  \r\nОт 22.30 часа на площад „Тройката“ ще започне новогодишният празничен концерт.\r\n***  \r\nОт 23.00 часа на площад „Майка България“ ще започне празничната програма, с която ще бъде посрещната новата 2018 година.\r\n***  \r\nОт 23.30 часа на площад „Бдинци“ Община Видин организира Новогодишно тържество. Приветствие към гражданите ще поднесе заместник-кметът по устройство на територията и развитие на инфраструктурата инж. Цветан Асенов. \r\n***  \r\nОт 23.30 часа на площад „Христо Ботев“ с народни хора около огъня и с концерт на победителя във фолклорния фестивал „Пирин фолк 2016“ Светлин Миланов, Враца ще отбележи настъпването на Нова година.\r\n*** \r\nОт 10.00 часа в НЧ „Пробуда-1904“ в кв. „Калтинец“ ще се проведе „Честита Нова година“ – пресъздаване на народния обичай „Сурвакари“. С участието на децата от фолклорен танцов състав при НЧ „Пробуда-1904“. \r\n*** \r\nОт 23.30 часа на откритата сцена в кв. „Пролет“ ще се проведе „Новогодишна магия” - празнична концертна програма с участието на Йордан Марков, Квартет „Belcanto“ и ФА „Сидер войвода“ при НЧ „Напредък-1869“ Празнични илюминации. \r\n***\r\nОт 12.00 часа на площад „Гоце Делчев“ ще се проведе посрещане на Бабугери от село Мосомище. \r\n***\r\nОт 23.00 до 02.30 часа на площад „Македония” ще се проведе тържествено посрещане на Нова година. \r\n***  \r\nОт 11.00 часа на пл. „Свобода“ ще Празничен концерт на Професионален фолклорен ансамбъл „Добруджа“. \r\n***  \r\nОт 24.00 часа на пл. „Свобода“ ще започне празничната програма за посрещане на новата 2018 година.\r\n***  \r\nОт 24.00 часа на площад „Велбъжд” ще започне празничното посрещане на 2018 година.\r\n***\r\nОт 23.30 часа на градският площад ще започнат празничните събития по повод по повод посрещането на Новата 2018 година. \r\n*** \r\nОт 22.00 часа на пл. „Стефан Стамболов“ ще започне новогодишен концерт на открито.\r\n*** \r\nОт 23.00 часа на централния площад пред сградата на Общината ще започне празничният концерт по случай посрещането на Новата 2018 година.\r\n***\r\nОт 23.30 часа на пл. „Алеко“ ще започне Новогодишната програма на Общината.\r\n*** \r\nОт 23.30 часа на площад „Хаджи Димитър“ Община Сливен е подготвила празнични илюминации.\r\n*** \r\nОт 22.30 часа на пл. „България” – Амфитеатъра ще започне празничната програма „Честита Нова 2018 г.”\r\n***  \r\nОт 18.00 часа Държавна опера – Стара Загора ще представи празничният концерт „Новогодишна наздравица в Операта“.  \r\n***  \r\nОт 23.30 часа в парк „Пети октомври“ ще започне празничната програма „Новогодишна нощ с оркестър „АВЛИГИТЕ“ с ръководител Стайко Златев, която ще завърши с празнични илюминации.\r\n*** \r\nОт 23.30 часа на централния градски площад „Свобода“ Община Твърдица организира общоградско веселие за посрещане на новата 2018 година.\r\n*** \r\nОт 23.30 часа в парк „Христо Ботев“ ще започне тържество на открито „Новогодишна наздравица“, с което жителите и гостите на града ще посрещнат 2018 година.\r\n***  \r\nОт 23.30 часа на централния площад в града започва концерт на ямболския духов оркестър. С това и празнична заря Ямбол посреща 2018 година. Веднага след празничното приветствие на кмета Георги Славов, в първите минути от новата година започва концертът на формация „Хаджии“.", "date": "2017.12.31", "title": "Предстоящи събития в страната за 31 декември (Агенция „Фокус“)"}
{"url": "http://www.focus-news.net/news/2017/12/31/2472199/predstoyashti-mezhdunarodni-sabitiya-za-31-dekemvri-agentsiya-fokus.html", "text": "***Германският канцлер Ангела Меркел ще отправи традиционното си новогодишно обръщение към германските граждани\r\n***Президентът на Русия Владимир Путин ще изнесе новогодишна телевизионна реч\r\n***Президентът на Франция Еманюел Макрон ще отправи послание към френския народ в последния ден в навечерието на Нова година\r\n***Иранските власти предупредиха да не се провеждат повече „непозволени протести“, след трети ден на безредици в страната, случили се по време на протести срещу икономическите проблеми в Ислямската република\r\n***", "date": "2017.12.31", "title": "Предстоящи международни събития за 31 декември (Агенция „Фокус“)."}
{"url": "http://www.focus-news.net/news/2017/12/31/2472200/gd-granichna-politsiya-spokoen-e-trafikat-na-balgarskite-granichni-kontrolno-propuskatelni-punktove.html", "text": "Спокоен е трафикът на българските гранични контролно-пропускателни пунктове, съобщиха от пресцентъра на ГД „Гранична полиция”. Информацията за пътникопотока, публикувана на сайта на ГД „Гранична полиция”, е към 06.00 часа.", "date": "2017.12.31", "title": "ГД „Гранична полиция”: Спокоен е трафикът на българските гранични контролно-пропускателни пунктове"}
{"url": "http://www.focus-news.net/news/2017/12/31/2472201/nimh-do-obyad-valezhite-v-iztochnite-rayoni-shte-sprat-i-oblachnostta-shte-se-razkasa-maksimalnite-temperaturi-shte-sa-mezhdu-8-i-13.html", "text": "До обяд валежите в източните райони ще спрат и облачността ще се разкъса. Над останалата част от страната ще е предимно слънчево, в Западна България с временни увеличения на облачността. Ще духа слаб до умерен запад-югозападен вятър. Ще се затопли, максималните температури ще са между 8° и 13°. \r\nТова съобщи за Агенция \"Фокус\" дежурният синоптик Боряна Маркова от Националния институт по метеорология и хидрология (НИМХ) към Българската академия на науките (БАН).\r\nВ новогодишната нощ ще бъде ясно, в полунощ температурите ще са предимно между минус 1° и 4°, в София около минус 1.\r\nПо Черноморието облачността ще се разкъсва и намалява до предимно слънчево време. Ще духа слаб до умерен запад-югозападен вятър. Максималните температури ще са 7-10°. Температурата на морската вода е 9°-10°. Вълнението на морето ще е 2-3 бала и през деня ще отслабне до 1-2 бала.\r\nВ планините ще бъде предимно слънчево с временни увеличения на облачността. Ще духа умерен северозападен вятър. Ще се затопли и максималната температура на височина 1200 метра ще е около 6°, на 2000 метра – около 1°.\r\nАтмосферното налягане няма да се променя съществено – ще бъде близко до средното за месеца.", "date": "2017.12.31", "title": "НИМХ: До обяд валежите в източните райони ще спрат и облачността ще се разкъса - максималните температури ще са между 8° и 13°"}
{"url": "http://www.focus-news.net/news/2017/12/31/2472202/kakvo-se-sluchi-v-noshtta-sreshtu-31-dekemvri-agentsiya-fokus.html", "text": "Ирански протестиращи излязоха с призиви за продължаване на антиправителствените митинги в страната.\r\n*** Арестуван бе заподозрян за атаката в Санкт Петербург, при която заложена бомба рани 18 души в магазин във втория по големина руски град. \r\n*** Сирийските управляващи водят операция срещу екстремистите по границите на северната провинция Идлиб. \r\n*** Най-големият австралийския град Сидни започна подготовка за посрещане на новата 2018 година. \r\n***", "date": "2017.12.31", "title": "Какво се случи в нощта срещу 31 декември (Агенция „Фокус“)"}
{"url": "http://www.focus-news.net/news/2017/12/31/2472203/sofiya-chast-ot-liniite-na-gradskiya-transport-i-metroto-shte-se-dvizhat-prez-noshtta-na-31-sreshtu-1-dekemvri.html", "text": "По време на новогодишните празници се осигурява нощно движение на част от линиите на градския транспорт и метрото, съобщиха от пресцентъра на Столична община. На 31 декември срещу 1 декември се организира нощно движение на превозните средства, съответно: \r\n- трамваен транспорт: трамвайни линии № 5, 7, 8, 12, 18, 20, 22; \r\n- тролейбусен транспорт: тролейбусни линии № 1, 2, 4, 9;\r\n- автобусен транспорт: автобусни линии № 11, 83,102,78, 85, 94, 285, 309, 310, 76, 213, 604;\r\n- метро – осигурява се движение на първа и втора линия на метрото.", "date": "2017.12.31", "title": "София: Част от линиите на градския транспорт и метрото ще се движат през нощта на 31 срещу 1 декември"}
{"url": "http://www.focus-news.net/news/2017/12/31/2472204/ria-novosti-ruskite-sili-za-sigurnost-zadarzhaha-zapodozryan-za-strelbata-na-cherveniya-ploshtad.html", "text": "Руските сили за сигурност задържаха заподозрян за стрелбата на Червения площад, при която в неделя бяха ранени двама души, съобщава РИА Новости.\r\nПо-рано бе съобщено, че около 5 и 40 часа сутринта в неделя, на улица „Николская“ недалеч от Червения площад в Москва, мъж е открил огън ранявайки тежко 29-годишен мъж и 23-годишна жена. По случая се води разследване, като най-вероятната причини за инцидента е ревност. \r\nДвамата ранени се намират в критично състояние и са настанени в болница.: Цанко Цолов", "date": "2017.12.31", "title": "РИА Новости: Руските сили за сигурност задържаха заподозрян за стрелбата на Червения площад"}
{"url": "http://www.focus-news.net/news/2017/12/31/2472205/donald-tramp-izpolzvam-sotsialnite-mrezhi-za-da-se-borya-sreshtu-falshivite-novini.html", "text": "Американският президент Доналд Тръмп заяви, че използва толкова често социалните мрежи не защото иска, а защото трябва да даде отговор срещу „фалшивите новини“, пише The Hill, цитирайки съобщение на държавния глава, публикувано в „Туитър“.\r\nПо думите на Тръмп, „използвам социалните мрежи не защото ми харесва, но защото е единственият начин да се боря срещу нечестната преса, наричана в последно време като „фалшиви новини“. Държавният глава отбеляза още, че „несъществуващите „източници“ се използват“ повече от всякога за да се създават нереални новини. : Цанко Цолов", "date": "2017.12.31", "title": "Доналд Тръмп: Използвам социалните мрежи за да се боря срещу фалшивите новини"}
{"url": "http://www.focus-news.net/news/2017/12/31/2472208/burgas-gradat-posreshta-novata-2018-ta-godina-s-pesni-i-tantsi-na-ploshtad-troykata.html", "text": "Бургас посреща новата 2018-та година с песни и танци на площад “Тройката”. Певицата Сантра и рапърът Dее са част от звездите, които ще забавляват бургазлии в новогодишната нощ. Това съобщиха от пресцентъра на Община Бургас.\r\nНовогодишният празничен концерт, с който Община Бургас ще зарадва своите жители, по традиция ще се проведе на 31 декември (неделя) на площад \"Тройката\" с начало 22:30 часа.", "date": "2017.12.31", "title": "Бургас: Градът посреща новата 2018-та година с песни и танци на площад “Тройката”"}
{"url": "http://www.focus-news.net/news/2017/12/31/2472209/emsc-zemetresenie-s-magnitud-ot-49-po-skalata-na-rihter-e-registrirano-v-gartsiya.html", "text": "Земетресение е усетено недалеч от гръцката столица Атина в ранните часове на неделя, съобщава Европейският средиземноморски сеизмологичен център. Tрусът е бил с магнитуд от 4,9 по скалата на Рихтер и епицентър намиращ се на 81 километра западно от гръцката столица. По данни на очевидци, земетресението е затихнало за около 20 секунди. Към момента няма информация за щети или пострадали. : Цанко Цолов", "date": "2017.12.31", "title": "EMSC: Земетресение с магнитуд от 4,9 по скалата на Рихтер е регистрирано в Гърция"}
{"url": "http://www.focus-news.net/news/2017/12/31/2472210/sliven-gradat-posreshta-novata-godina-na-ploshtada-s-narodna-muzika-vino-i-banitsa-s-kasmeti.html", "text": "Жителите и гостите на Сливен, които заедно ще посрещнат Новата 2018 година на площада пред Общината, ще се почерпят с хубаво вино и ще открият късмета си в новогодишната баница. Това съобщиха от пресцентъра на Община Сливен. В празничната вечер днес от 23.30 часа ще звучат български песни и хора, в изпълнение на фолклорен оркестър „Хаджии“, с ръководител Добри Рахнев.\r\nПреди настъпването на новата година своето обръщение към жителите на Сливен ще отправи кметът Стефан Радев. Празнични илюминации, подготвени от професионалисти, в полунощ ще озарят небето над площада.", "date": "2017.12.31", "title": "Сливен: Градът посреща Новата година на площада с народна музика, вино и баница с късмети"}
{"url": "http://www.focus-news.net/news/2017/12/31/2472211/denyat-31-dekemvri-v-balgarskata-istoriya.html", "text": "1944 г. - по време на Втората световна война (1939-1945 г.) войските на Първа българска армия започват първото преминаване на р. Дунав при Илок - Бачка паланка. След Сремската операция в междуречието на р. Дунав и р. Сава Първа българска армия получава нова задача - да се прегрупира в Южна Унгария, където да смени съединения от Трети украински фронт и да заеме за отбрана района западно и югозападно от Печ. С помощта на руски специалисти щабът на армията разработва подробен план за прегрупиране на войските. По всяко от двете основни направления се изнасят по три пехотни дивизии. С прехвърлянето при Петроварадин и Илок на 31 декември започва прегрупирането на армията. За две седмици съединенията на армията завършват прегрупирането и заемат заповядания им район. 1951 г. - Влиза в сила нов устав на Българската православна църква (БПЦ). Той е утвърден на 31 декември 1950 г. и е наложен на БПЦ. В него се пренебрегва принципът на ненамеса на държавата в църковното устройство и управление. 1877 г. - по време на Руско-турската освободителна война (1877-1878 г.) Ловчанско-Севлиевският отряд получава заповед да премине Стара планина в района на Троянския Балкан. През юни 1993 г. правителството на Любен Беров подписва споразумение с Европейската банка за възстановяване и развитие (ЕБВР) и фонда за ядрена безопасност, което предвижда България да получи безвъзмездна помощ от 24 млн. екю срещу задължението да спре блокове I и II на АЕЦ \"Козлодуй\" до началото на 1998 г., а блокове III и IV - до края на 1998 г. На 14 ноември 1999 г. е подписан меморандум \"Костов - Ферхойген\", според който България се ангажира да затвори първите два малки блока в Козлодуй през 2002 г. и в същия срок да договори спирането на следващата двойка реактори ВВЕР-230, не по-късно от 2008-2010 г. На тази дата е роден Иван Радков Радославов - литературен критик и историк. На 31 декември умират: Тодор Иванов Живков - фолклорист и Борис Денев (Б. Д. Чоканов) –пейзажист и военен художник. \r\n2004 г.\r\nС постановление на Народното събрание блоковете 1 и 2 на АЕЦ „Козлодуй“ са изведени от експлоатация.\r\n1989 г.\r\nВ Кърджали се създава Общонароден комитет за защита на националните интереси, който протестира срещу възстановяване на тюркските имена.\r\n1977 г.\r\nНаселението на България наброява 8 825 000 души.\r\n1972 г.\r\nКъм тази дата населението на България е 8 594 493 души.\r\n1951 г.\r\nВлиза в сила нов устав на Българската православна църква (БПЦ). Той е утвърден на 31 декември 1950 г. и е наложен на БПЦ. В него се пренебрегва принципът на ненамеса на държавата в църковното устройство и управление.\r\n1944 г.\r\nПо време на Втората световна война (1939-1945 г.) войските на Първа българска армия започват първото преминаване на р. Дунав при Илок - Бачка паланка. След Сремската операция в междуречието на р. Дунав и р. Сава Първа българска армия получава нова задача - да се прегрупира в Южна Унгария, където да смени съединения от Трети украински фронт и да заеме за отбрана района западно и югозападно от Пейч. С помощта на руски специалисти щабът на армията разработва подробен план за прегрупиране на войските. По всяко от двете основни направления се изнасят по три пехотни дивизии. С прехвърлянето при Петроварадин и Илок на 31 декември започва прегрупирането на армията. За две седмици съединенията на армията завършват прегрупирането и заемат заповядания им район.\r\n1942 г.\r\nИзлиза първият брой на вестник „Отечествен фронт“.\r\n1933 г.\r\nПриет е Закон за облекчаване на задълженията и заздравяване на кредита. Дълговете до 1 000 000 лв. получават 2-годишен мораториум и разсрочка за 15 г. и намаление на лихвата до 6 %. Те се поемат от Погасителна каса към Дирекцията на държавните дългове.\r\n1932 г.\r\nИзвършени са нови промени в правителството на Никола Мушанов. Никола Стойчев Мушанов е политически и държавен деец. Роден е на 12 април 1872 г. в Дряново. По време на управлението на Демократическата партия (1908-1911 г.) отначало е министър на народното просвещение, а след това възглавява Министерството на вътрешните работи. След станалата реконструкция през октомври същата година възглавява министерството на железниците. В следващия кабинет на Т. Теодоров е отново министър на вътрешните работи. Никола Мушанов е отявлен противник на управлението на Българския земеделски народен съюз. В правителството на Народния блок, съставено през юни 1931 г., поема за трети път поста министър на вътрешните работи, но през октомври 1931 г. цар Борис III го назначава за министър-председател и министър на външните работи и изповеданията. В началото на септември 1944 г. дава съгласието си да стане член на кабинета на К. Муравиев, в който заема министерство без портфейл. След свалянето на кабинета (9 септември 1944 г.) е задържан и заради отрицателното му отношение към отечественофронтовската власт е държан дълги години в затвора. След това е въдворен в провинцията, където умира на 10 май 1951 г.\r\n1919 г.\r\nДеветнадесетото Народно събрание единодушно гласува да се възбуди углавно преследване срещу кабинета на Васил Радославов и четирима генерали. Създава се ІІІ Държавен съд с обвинител Петър Янев и заместник-обвинители Александър Радолов и проф. Петко Стоянов. Васил Христов Радославов е политически и държавен деец, действащ член на Българската академия на науките. Роден е на 15 август 1854 г. в Ловеч. Участва неколкократно в управлението на държавата като министър на правосъдието, министър на вътрешните работи. По време на Регентството е министър-председател. При управлението на Стефан Стамболов (1887–1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието и министър на народното просвещение. По-късно минава в опозиция на управляващата Народна партия (1894–1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. Отново е министър-председател в един от най-тежките периоди за България (4 юли 1913 г. – 21 юни 1918 г.). След подписването на Солунското примирие (1918 г.) емигрира в Германия. Осъден е задочно от Държавен съд като един от главните виновници за втората национална катастрофа. Умира на 21 октомври 1929 г.\r\n1918 г.\r\nНародното събрание преодолява съпротивата на депутатите либерали и демократи и дава амнистия за годините на войните (1912–1913 г. и 1915–1918 г.) за участниците във Войнишкия бунт и за престъпления по Закона за стопански грижи и обществена предвидливост.\r\n1918 г.\r\nРазформирована е Моравската военноинспекционна област - военноадминистративно управление на Поморавието и Тимошко по време на Първата световна война (1914-1918 г.). Сформирана е на 6 декември 1915 г. със седалище Ниш. От 9 юли 1918 г. щабът и се дислоцира в София.\r\n1913 г.\r\nРазпуснато е ХVІ-то Народно събрание с председател Димитър Вачов (либерал). Народното събрание е открито на 19 декември, като в него нито Либералната коалиция, нито опозиционният блок имат мнозинство. Групата на БРСДП (т. с.) не подкрепя кабинета, но и отказва да му гласува недоверие. Димитър Костов Вачов е юрист и държавен деец. Роден е на 18 януари 1855 г. в Ловеч. Депутат е в III-то Велико народно събрание и в IV-то Велико народно събрание, както и в VIII-о, Х-то, ХVI-то и в ХVII-то Народно събрание. Подпредседател е на III-то Народно събрание и председател на Х-то, ХVI-то и ХVII-то Народно събрание. Министър е на народното просвещение от 1 октомври 1899 г. до 27 ноември 1900 г. Съден е като един от виновниците за въвличане на България в Първата световна война (1914–1918 г.). Умира на 4 декември 1922 г.\r\n1903 г.\r\nСъс закон се създава Българска земеделска банка чрез обединение на земеделските каси, която да кредитира селското стопанство и селските кооперации. Има 156 клона и агентури в страната. Българската земеделска банка е банково учреждение за кредитиране на земеделски стопани, земеделски кооперации и пр. Централата й се намира в София, но разполага със свои клонове във всички окръжни и околийски градове, а така също и в някои по-големи села. Подпомага закупуването на земеделски машини, сортови семена и препарати, извършването на земеделски мелиорации и пр. Съдейства за развитието на кооперативното дело в България и за ограничаване на лихварския капитал в българското село. През 1934 г. поема дейността и на Българската централна кооперативна банка, като се преобразува в Българска земеделска и кооперативна банка.\r\n1897 г.\r\nОбнародва се първият правилник за организацията на отделно министерство (Министерството на външните работи и изповеданията).\r\n1888 г.\r\nОбнародва се Закон за граничните паспорти и билети.\r\n1887 г.\r\nПровежда се първото общо за Северна и Южна България преброяване на населението. Общият брой на населението е 3 154 375 души, от които 1 605 389 мъже и 1 548 986 жени.\r\n1883 г.\r\nМинистрите консерватори от коалиционния кабинет на Драган Цанков подават оставка и правителството е допълнено с умерени либерали. Драган (Димитър) Кириаков Цанков е обществен и политически деец, почетен член на Българското книжовно дружество (днес Българска академия на науките). Роден е на 28 октомври 1828 г. в Свищов. През 1860 г. подписва от името на българите католици уния с Римската църква. След Освобождението Цанков е вицегубернатор на Търново. Народен представител е в Учредителното събрание (1879 г.), където се утвърждава като един от водачите на либералите. Взема активно участие в управлението на държавата: бил е министър-председател в периода 24 март – 28 ноември 1880 г., а в правителството на П. Каравелов - министър на вътрешните работи (28 ноември – 17 декември 1880 г.). По време на режима на пълномощията (1881–1883 г.) се обявява за възстановяване на конституцията, но е склонен на компромис с умерените консерватори. Отново е министър-председател от 7 септември 1883 г. до 29 април 1884 г. След разцеплението на Либералната партия Цанков поставя началото и оглавява Прогресивнолибералната партия. След детронацията на княз Александър I Батенберг е министър на вътрешните работи в правителството на митрополит Климент (9-12 август 1886 г.). Русофил, Дългогодишен народен представител, Цанков е председател на ХII Народно събрание (1902-1903 г.). Редактира вестниците \"България\", \"Източно време\" и \"Независимост\". Публикува \"Кратка българска история\". Умира на 11 март 1911 г.\r\n1881 г.\r\nЗа председател на Държавния съвет е назначен Тодор Икономов, а за подпредседател - Димитър Греков. Държавният съвет (1881–1883 г.) е висше държавно учреждение със законодателни, изпълнителни и съдебни функции. Създаден е след държавния преврат извършен на 27 април 1881 г. от княз Александър I Батенберг, с който в България е установен т. нар. режим на пълномощията. Уставът на Държавния съвет е изработен по проект на М. Дринов и обявен с манифест на княз Александър I Батенберг на 14 септември 1881 г. Според него Държавния съвет се състои от министрите, 1 митрополит, избран от архиереите в страната, и 12 съветници. От тези съветници 1/3 се назначават от княза и 2/3 се избират сред хората с висше образование чрез двустепенни избори. Държавният съвет има право да обсъжда всички законопроекти, административни наредби и преобразования, да дава мнение по всички въпроси, поставяни от правителството. Той продължава своята дейност до 9 ноември 1883 г., когато е отменен от правителството на Др. Цанков с премахването на режима на пълномощията 1881–1883 г. Тодор Петров Икономов е политически, държавен и обществен деец, публицист, редовен член на Българското книжовно дружество (днес Българска академия на науките). Роден е на 29 юли 1838 г. в с. Жеравна, Сливенско. Изявява се като един от най-видните възрожденски педагози – пише множество статии по въпросите на образованието, издава учебници, съдейства за налагането на новобългарския език. Взема участие в църковната борба и в изграждането на новата българска църква след издаването на султанския ферман от 1870 г. След Освобождението участва в изработването на Търновската конституция от 1879 г., като застава на консервативни позиции. Заема редица важни държавни постове: префект на Сливен и Бургас, министър на вътрешните работи (19 януари–24 март 1880 г.), кмет на София, окръжен управител на Шумен, председател на Държавния съвет, министър на обществените сгради, пътищата и съобщенията (20 септември 1883 г. – 29 юни 1884 г.). Русофил по убеждения, Икономов е подложен на преследване по време на управлението на Стефан Стамболов (1897–1894 г.). Интерниран е и е разорен. Установява се в Шумен, където се занимава с книжовна дейност. Умира на 28 октомври 1892 г.\r\n1880 г.\r\nПриключва първото официално преброяване на населението в Княжество България съгласно решение на правителството от 27 септември същата година. Общият брой на населението е 2 007 919 души, от които 1 027 803 мъже и 980 116 жени.\r\n1877 г.\r\nПо време на Руско-турската освободителна война (1877-1878 г.) Ловчанско-Севлиевският отряд получава заповед да премине Стара планина в района на Троянския Балкан.\r\n1864 г.\r\nВ Цариград се издава Закон за печата, който има за прототип френския кодекс за пресата от 1858 г. Законът регламентира условията и реда за издаване на вестници и списания на територията на Османската империя. Състои се от 2 части, като в първата (9 члена) се изясняват общите разпоредби, във втората (26 члена) се уточняват наказателните разпоредби. Влиза в сила от 1 януари 1865 г.На тази дата са родени:\r\n1880 г.\r\nРоден е Иван Радков Радославов - български литературен критик и историк, теоретик на българския символизъм. Завършва средното си образование в София, а висше (литература) - в Брюксел и Женева. Директор е на печата, директор на Пловдивската народна библиотека, редактор на сп. \"Хиперион\" (заедно с Т. Траянов) от 1922 г. до 1932 г. Автор е на \"Идеи и критика\" (1921 г.), \"Портрети\" (1924 г.) и на ценната \"Българска литература 1885-1930 г.” (1935 г.). Превежда \"Таис\" от Анатол Франс (1905 г.), \"Поеми в проза\" от Шарл Бодлер (1910 г.) и др. Умира на 5 октомври 1969 г.На тази дата умират:\r\n2001 г.\r\nУмира Тодор Иванов Живков - български фолклорист, професор. Завършва българска филология в Софийския университет “Св. Климент Охридски” през 1961 г. Роден е на 15 юли 1938 г. в с. Митровци, област Монтана. Работи като учител. От 1963 г. е на научна работа в Секцията по фолклор в Етнографския институт при БАН, проф. от 1981 г. в Института по фолклор. През 1971 г. защитава дисертация на тема \"Български антифашистки песенен фолклор\". От 1978 г. е доктор на филологическите науки. Специализира в Ленинград (дн. Санкт Петербург), Москва, Берлин, Киев и Париж. Ръководител е на Секцията по теория и естетика на фолклора в Института за фолклор от 1973 г., директор е на Института в периода 1982-1990 г. Депутат в XXXVII-о и XXXVIII-о ОНС. Съчинения: \"Български антифашистки песенен фолклор\" (1972 г.), \"Народ и песен. Проблеми на фолклорната песенна традиция\" (1977 г.), \"Фолклор и съвременност\" (1981 г.), \"Етнокултурно единство и фолклор\" (1987 г.).\r\n1969 г.\r\nУмира Борис Денев (Б. Д. Чоканов) – български пейзажист и военен художник. Роден е на 7 февруари 1883 г. в Търново. Учи в Мюнхен. Рисува български пейзажи - нивата, малките селски хижи, тишината на балканските градчета, легендата за Търново. Като военен художник изработва ценна сбирка рисунки от нашия и чуждите фронтове. Произведения: \"Йов\", \"Тутракан\", \"Почивка\", \"Влизане в Призренското поле\", \"Минаване Шар планина\", \"Трапезица\", \"Канджа махала в Търново\", \"Есен\", \"Под Царевец\" и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.31", "title": "Денят 31 декември в българската история"}
{"url": "http://www.focus-news.net/news/2017/12/31/2472212/blagoevgrad-nevrokopskiyat-mitropolit-serafim-shte-oglavi-arhiereyska-sveta-liturgiya-v-hrama-vavedenie-bogorodichno.html", "text": "В празничен за християните неделен ден – 31 декември Негово високопреосвещенство Неврокопският митрополит Серафим ще оглави архиерейска света литургия в благоевградския храм „Въведение Богородично”, предаде репортер на Агенция „Фокус”. Началото на светата литургия е предвидено за 09.00 часа. \r\nНикола ПЕТКОВ", "date": "2017.12.31", "title": "Благоевград: Неврокопският митрополит Серафим ще оглави архиерейска света литургия в храма „Въведение Богородично”"}
{"url": "http://www.focus-news.net/news/2017/12/31/2472213/tass-kitayskiyat-prezident-izrazi-gotovnost-za-razshiryavane-na-satrudnichestvoto-s-rusiya.html", "text": "Китайският президент Си Дзинпин е изразил готовност за разширяване на сътрудничеството си с Русия, съобщава ТАСС, като се позовава на данни от държавната китайска агенция Синхуа. Държавният глава е заявил, че през следващата година е готов да „работи неуморно“ съвместно с Русия с цел „подсилване на политическото и стратегическото доверие, развитието на цялостното сътрудничество между двете държави, както и кооперацията на международната сцена с цел да се постигнат нови резултати в развитието на нашите отношения“. \r\nВ събота, по време на поздрав към световните лидери, руският президент Владимир Путин изрази същата готовност по време не обръщение, насочено към китайският държавен глава.: Цанко Цолов", "date": "2017.12.31", "title": "ТАСС: Китайският президент изрази готовност за разширяване на сътрудничеството с Русия"}
{"url": "http://www.focus-news.net/news/2017/12/31/2472214/sofiya-posreshtame-novata-godina-sas-stsena-pod-zvezdite-na-ploshtad-knyaz-aleksandar-i.html", "text": "За 19-ти пореден път Българската национална телевизия и Столична община организират празничния концерт-спектакъл „Сцена под звездите” на площад „Княз Александър І”. Това съобщиха от Столична община.Традиционното събитие ще подари незабравима Новогодишна нощ на столичаните и гостите на София. Камерите на обществената медия ще направят съпричастни към празника на открито и всички българи в страната и в чужбина, които могат да проследят концерта на живо по БНТ1 и БНТ Свят.\r\nПразничното шоу ще започне на 31 декември в 22:00 часа и ще продължи до 01:00  часа на 1 януари. Негови домакини тази година са водещата от БНТ1 Анна Ангелова и обичаният от българските зрители актьор Владимир Пенев.\r\nСъбитието в центъра на София ще впечатли с уникални светлинни ефекти,  перфектен звук, покриващ целия площад, както и с красива заря в небето над столицата.\r\nМузикалната програмата е поверена на едни от най-популярните български изпълнители. Звезден блясък, ритъм и емоция на празника ще дадат Хилда Казасян и Васил Петров с Бенда на Ангел Заберски, група „Акага”, DARA, Михаела Маринова, Християна Лоизу, група „Сигнал” и Николина Чакърдъкова с Ансамбъла на неврокопските танцьори.\r\nВсяка година в мащабната проява се включват повече от 20 000 човека, а заедно с тях празнуват още над 1 милион зрители пред телевизионните екрани.\r\n„Сцена под звездите” е част от Календара на културните събития на Столичната община.", "date": "2017.12.31", "title": "София: Посрещаме Новата година със \"Сцена под звездите\" на площад \"Княз Александър\" I"}
{"url": "http://www.focus-news.net/news/2017/12/31/2472215/veliko-tarnovo-s-atraktivna-programa-i-istinsko-shou-v-grada-shte-bade-posreshtnata-novata-2018-godina.html", "text": "С атрактивна програма и истинско шоу Велико Търново ще посрещне Новата 2018 година, съобщиха от пресцентъра на Общината. Традиционен български фолклор, танцово шоу, R&B музика, поп хитове и здрав електронен саунд ще гарантират отличното настроение на жителите и гостите на Старата столица, които ще се веселят на площад „Майка България“. Подготвена е и празнична почерпка с месни хапки, банички с късмети, вино, бира и сладкарски изделия.  \r\nПразничната програма е организирана от Община Велико Търново, с подкрепата на фирми партньори. Точно в полунощ в новогодишната нощ кметът Даниел Панов ще поздрави великотърновци и гостите на града. Шоуто ще започне в 23.00 часа, а водещ ще е обичаният български актьор Георги Мамалев. В 23.10 часа на сцената ще излезе звездата от „България търси талант“ Метин Енимехмедов, който е в главната роля в спектакъла Star Wars Dance Show. Следват празничен благослов и приветствие от кмета Даниел Панов. \r\nТочно в полунощ фойерверки ще озарят нощното небе, което ще заблести в различни цветове. Танцьорите, музикантите и певците от ансамбъл „Искра“ ще поведат традиционното за Нова година Дунавско хоро. С пъстра китка популярният състав ще направи кратка обиколка из фолклорните области на България. \r\nВ 00.30 часа на 1 януари 2018 г. сцената ще излязат DEEP ZONE PROJECT и DJ ДИЯН, които ще представят най-доброто от електронната и хаус музика. Финал на празничната програма ще са изпълненията на R&B певицата Сантра и популярния поп-изпълнител Кристиян Янкулов. \r\nБлагодарение на съвместната работа между Община Велико Търново, Областната дирекция на МВР и частна охранителна фирма, за сигурността на жителите и гостите са взети всички необходими мерки. Още от 20.00 часа главната улица „Васил Левски” ще бъде затворена за движение.", "date": "2017.12.31", "title": "Велико Търново: С атрактивна програма и истинско шоу в града ще бъде посрещната Новата 2018 година"}
{"url": "http://www.focus-news.net/news/2017/12/31/2472216/sofiya-vavezhda-se-organizatsiya-na-dvizhenieto-vav-vrazka-s-novogodishniya-kontsert-stsena-pod-zvezdite.html", "text": "Организация на движението във връзка с новогодишния концерт „Сцена под звездите” на площад „Княз Александър І”. Това съобщиха от пресцентъра на Столична община. \r\nЗабраняват се  престоят и паркирането на пътни превозни средства, както следва:\r\nДо приключване на мероприятието на площад „Княз Александър І”.\r\nДо 06.00 часа на 1 януари 2018 г. на ул. „Дякон Игнатий” между бул. „Цар Освободител” и ул. „Аксаков” и на ул. „Дякон Игнатий” от страната на градинката срещу ул. „Аксаков”.\r\nОт 08.00 часа днес до 06.00 часа на 1 януари 2018 г. на паркинга между Национална художествена галерия и сградата на Народна събрание 2.\r\nДа се забрани влизането на пътни превозни средства в двете посоки, с изключение на колите със специален режим, както следва: \r\nОт 09.00 часа днес до 16.00 часа на 1 януари 2018 г. по:\r\n- ул. „Аксаков” между ул. „Бенковски” и ул. „Дякон Игнатий”;\r\n- ул. „Георги Бенковски” между ул. „Аксаков” и бул. „Цар Освободител”;\r\n- ул. „Княз Александър І” между ул. „Съборна” и пл. „Княз Александър І”;\r\n- ул. „Леге” между ул. „Съборна” и пл. „Атанас Буров”. \r\nОт 14.00 часа днес до 16.00 часа на 1 януари 2018 г. по бул. „Цар Освободител” между площад „Независимост” и ул. „Г.С. Раковски”.\r\n„Центърът за градска мобилност” ЕАД  закрива паркинг „синя зона” и „служебен абонамент” за времето и на местата посочени по-горе.", "date": "2017.12.31", "title": "София: Въвежда се организация на движението във връзка с новогодишния концерт \"Сцена под звездите\""}
{"url": "http://www.focus-news.net/news/2017/12/31/2472217/afp-vatreshnoto-ministerstvo-na-iran-izleze-s-preduprezhdenie-sreshtu-novi-protesti.html", "text": "Вътрешното министерство на Иран заяви в неделя, че „насилието и терора“ ще получат отговор след трета нощ на протести срещу режима, съобщава AFP. \r\nВ обръщение, направено от ефира на държавната телевизия, вътрешният министър Абдолрахман Рахмани Фазли заяви, че „тези, които нанасят поражения по обществена собственост, нарушават реда и неспазват закона трябва да бъдат подведени под отговорност и платят цената“. \r\n„Разпространението на насилие, страх и терор ще получи отговор“, отбеляза още министърът. \r\nПротестите в страната, започнали по-рано тази седмица като недоволство срещу високите цени, продължиха трета поредна нощ в част от иранските градове, като има  получени сигнали за нападения и вандалски прояви срещу общински сгради. : Цанко Цолов", "date": "2017.12.31", "title": "AFP: Вътрешното министерство на Иран излезе с предупреждение срещу нови протести"}
{"url": "http://www.focus-news.net/news/2017/12/31/2472218/shumen-obshtinata-organizira-praznichna-programa-za-posreshtaneto-na-2018-godina.html", "text": "Община Шумен организира празнична новогодишна програма на 31 декември срещу първи януари. Това съобщиха от пресцентъра на Общината. От общинската администрация отправят покана към жителите и гостите на града да се включат в общоградското тържество в навечерието на Новата година. Началото е в 22.00 часа. На откритата сцена пред сградата на Община Шумен, ще излязат рок групата „The lefties”, Христина Лечева и АНПТ „Мадара”. Водещ ще бъде Красимир Савов. \r\nТочно в 00.00 часа с празнична заря, баница с късмети и чаша вино шуменци ще посрещнат новата 2018 година. Участниците в новогодишната програма и публиката ще се включат в общото веселие с Дунавско хоро, а празничната програма ще продължи с изпълнения на Брас бенд „Виво Монтана”.", "date": "2017.12.31", "title": "Шумен: Общината организира празнична програма за посрещането на 2018 година"}
{"url": "http://www.focus-news.net/news/2017/12/31/2472219/stara-zagora-shte-se-parkira-svobodno-v-tsentara-na-grada.html", "text": "По време новогодишните празници в централната част на Стара Загора ще се паркира свободно, съобщиха от пресцентъра на Общината. „Зелената зона“ за почасово платено паркиране няма да работи днес, както и на 1 януари 2018 г.\r\nВ първия работен ден след празниците - 2 януари 2018 г., вторник, „Зелената зона” ще работи с обичайното си работно време от 8.00 до 18.00 часа.", "date": "2017.12.31", "title": "Стара Загора: Ще се паркира свободно в центъра на града"}
{"url": "http://www.focus-news.net/news/2017/12/31/2472220/veliko-tarnovo-lekoatleticheskata-pista-na-stadion-ivaylo-shte-se-polzva-bezplatno-i-prez-novogodishnite-praznichni-dni.html", "text": "Откритата лекоатлетическа писта на стадион „Ивайло” във Велико Търново ще бъде отворена и през новогодишните празнични дни. Това каза директорът на общинското предприятие „Спортни имоти и прояви” Петко Павлов, съобщиха от пресцентъра на Община Велико Търново. Съоръжението ще се ползва безплатно. Отворен ще бъде централният вход от северната страна на спортния комплекс, като пистата ще работи днес, както и на 1 януари от 08.30 до 19.30 часа.\r\nОт общинското предприятие припомнят, че за гарантиране на безопасността на спортуващите и на съхранението на настилката, заниманията следва да се извършват според въведените правила. Така например, коридорите с номера от 1 до 3-и се ползват приоритетно от лекоатлетите, а тези от четвърти до седми са за общата физическа подготовка на спортистите от другите клубове. Любителите могат да ползват осми, девети коридор и буферната зона. \r\nЗабранени са използването на пиротехнически средства, внасянето на хранителни продукти, пушенето, карането на ролери и велосипеди, както и играта с топка на пистата. Децата на възраст под седем години задължително трябва да бъдат с придружител.\r\nОще две спортни съоръжения във Велико Търново ще работят със свободен достъп през почивните дни. Футболният терен с изкуствено покритие, намиращ се в квартал „Картала”, ще бъде отворен от 14.30 до 18.00 часа. Спортните клубове, които искат да провеждат тренировъчни занимания през празничните дни в залите на стадион „Ивайло”, както и в хандбалната зала „Сава Величков”, ще имат осигурен достъп по предварителна заявка.", "date": "2017.12.31", "title": "Велико Търново: Лекоатлетическата писта на стадион „Ивайло” ще се ползва безплатно и през новогодишните празнични дни"}
{"url": "http://www.focus-news.net/news/2017/12/31/2472221/bbc-nepal-zabrani-samostoyatelnite-izkachvaniya-na-vrah-everest.html", "text": "Непал наложи забрана върху самостоятелните изкачвания на планините в страната, включително и хималайския връх Еверест с цел да намали броя на инцидентите, съобщава BBC. От 1920 г. насам повече от 200 души са загинали при опит да изкачат най-високия връх в света, като през 2017 г. е регистриран рекорден брой на такива инциденти. \r\nСпоред нововъведенията в законодателството, ако някой иска да изкачи върха ще трябва да бъде придружаван от водач, което от своя страна ще отвори повече възможности за работа в страната. : Цанко Цолов", "date": "2017.12.31", "title": "BBC: Непал забрани самостоятелните изкачвания на връх Еверест"}
{"url": "http://www.focus-news.net/news/2017/12/31/2472222/sofiya-gradskiyat-transport-shte-se-dvizhi-s-praznichni-razpisaniya.html", "text": "По време на Коледните и Новогодишните празници, както и в двата работни дни между тях, столичани и гостите на София могат да разчитат на градския транспорт. През следващите дни той има предпразнични, празнични и делнични разписания. Това съобщиха пресцентъра на Компанията „Център за градска мобилност”. : \r\nДнес линиите ще работят по празнични разписания.\r\nНа 1 януари 2018 г. линиите ще работят по празнични разписания. Трамвайни линии № 5, 6 и 20 и тролейбусни линии № 1, 2, 4, 5, 9 и 11 ще работят с намален брой коли.  :\r\nДнес линиите ще работят по празнични разписания.\r\nНа 23, 24, 25, 26, 27, 30 и 31 декември и на 1 януари 2018 г. Линиите на автобуси 1, 3, 4, 5, 6, 7, 8, 10, 14, 69,70, 123, 204, 306, 260, 12, 18, 20, 22, 24, 25, 27, 29, 30, 31, 81, 86, 90, 117, 118, 119 ще работят по разписания за предпразник и празник:\r\nДнес и на 1 януари 2018 г. линиите работят по разписания за предпразник и празник\r\nНа 31 декември срещу 1 януари 2018 г. ще бъде организирано нощно движение на метровлаковете както следва:\r\n\tмаршрут МС „Младост 1” - МС „Витоша” - на интервал 20 минути;\r\n\tмаршрут МС „Младост 1” - МС „Бизнес парк София” - на интервал 40 минути;\r\n\tмаршрут МС „Младост 1” - МС „Летище София” - на интервал 40 минути.\r\nДнес Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66.\r\nНа 1 януари 2018 г., понеделник, Столичен автотранспорт ЕАД  ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна ж.п. гара. \r\nИзпълнителните директори на Столичен електротранспорт ЕАД и Столичен автотранспорт ЕАД са създали  необходимата организация на работа на сервизите, за да се осигури пълно покритие по линии на 2 януари 2018 г.\r\nЗа гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците.", "date": "2017.12.31", "title": "София: Градският транспорт ще се движи с празнични разписания"}
{"url": "http://www.focus-news.net/news/2017/12/31/2472223/kyustendil-obshtinata-organizira-praznichno-posreshtane-na-2018-godina.html", "text": "Община Кюстендил организира празнично посрещане на 2018 година. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й празникът ще започне от 24.00 часа на площад „Велбъжд”. В концертната програма ще вземат участие народната певица Боряна Василева и фолклорната формация „Играджии”. „За всички които дойдат около елхата на площада, желаещи да посрещнем заедно новата 2018 година, ще има подаръци”, каза Дима Укалска.\r\nВенцеслав ИЛЧЕВ", "date": "2017.12.31", "title": "Кюстендил: Общината организира празнично посрещане на 2018 година"}
{"url": "http://www.focus-news.net/news/2017/12/31/2472224/api-na-1-yanuari-ot-1400-do-2000-chasa-se-ogranichava-dvizhenieto-na-kamionite-nad-12-tona-po-nay-natovarenite-patishta.html", "text": "На 1 януари от 14.00 до 20.00 часа се ограничава движението на камионите над 12 тона по най-натоваренитe пътища. Това съобщиха от пресцентъра на Агенция \"Пътна инфраструктура\" (АПИ). Целта е повишаване на безопасността при пътуване и увеличаване на пропускателната способност на инфраструктурата в края на трите почивни дни за посрещането на новата 2018 година. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n•\tавтомагистралите;\r\n•\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n•\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n•\tпът I-4 п. в. „Коритна“ - Велико Търново - Шумен;\r\n•\tпът I-5 Русе - Велико Търново;\r\n•\tпът I-8 ГКПП „Калотина“ – София;\r\n•\tпът I-9 Варна - Бургас;\r\n•\tпът II-18 Околовръстен път на град София;\r\n•\tпът II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая на 1 януари - от 10.00 ч. до 20.00 ч., ще има две ленти за прибиращите се към София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2018 г. в приложения линк - http://www.api.bg/index.php/bg/karti/karta-12t-praznici-2018/", "date": "2017.12.31", "title": "АПИ: На 1 януари от 14.00 до 20.00 часа се ограничава движението на камионите над 12 тона по най-натоваренитe пътища"}
{"url": "http://www.focus-news.net/news/2017/12/31/2472225/denyat-31-dekemvri-v-svetovnata-istoriya.html", "text": "През 1857 г. Английската кралица Виктория обявява Отава за столица на Канада. Градът се намира в югоизточно Онтарио, където се сливат реката Отава и каналът Ридо. Кралица Виктория избира Отава за столица на Обединените канадски провинции. През 1867 г. става столица на новосформираната конфедерация. Населението е около 830 хиляди души. През 1991 г. официално се обявява разпадането на Съветския съюз.\r\nНа 31 декември са родени: Дона Съмър (псевдоним на Дона Гейнс) – американска попизпълнителка; Джон Денвър (псевдоним на Джон Хенри Дойчендорф) - един от популярните кънтри певци в САЩ през 70-те години на ХХ век; сър Антъни Хопкинс – английски театрален и филмов актьор; Анри Емил Беноа Матис – френски живописец, график, майстор на декоративните изкуства. На тази дата умират: Максим Максимович Литвинов (истинско име и фамилия Макс Валах) - руски държавник и политически деец; Леон Мишел Гамбета - френски общественик, политик и държавник. \r\n2014 г.\r\nПрезидентът на Италия Джорджо Наполитано обявява предстоящата си оставка, посочвайки като причина „старост“.\r\n2013г.\r\nВ Южен Судан започват мирни преговори между правителството и бунтовниците.\r\n2011г.\r\nСилите на реда задържат в Москва над 70 човека при опит да се проведе неразрешен митинг на Триумфалния площад. Арестуваните са активисти на сдружението „Стратегия-31“. Арестуван е и лидера на „Другата Русия“ Едуард Лимонов.\r\n2008г.\r\nСлед промени в руската конституция на тази дата, президент на страната се избира за срок от 6 години. Кандидати за президент могат да бъдат граждани на Руската федерация на не по малко от 35 години и да са пребивавали във страната не по малко от 10 години. Едно и също лице не може да заеме поста на президент на Руската федерация за повече от два последователни мандата.\r\n1991 г.\r\nОфициално се обявява разпадането на Съветския съюз.\r\n1999 г.\r\nВ телевизионно обръщение руският президент Борис Елцин изненадващо обявява, че подава оставка и назначава Владимир Путин за временно изпълняващ длъжността президент. През март 2000 г. Путин е избран за президент на Руската федерация.\r\nВладимир Владимирович Путин е руски политик, дипломат, юрист и президент на Русия от март 2000 г. Роден е на 7 октомври 1952 г. в Ленинград, в семейство на ветеран от Втората световна война. Завършва Юридическия факултет на Ленинградския университет през 1975 г. и започва работа в КГБ. В периода 1976-1980 г. работи в Първо главно управление (външно разузнаване) на КГБ, работи в Германия в периода 1985-1990 г., владее до съвършенство немски език. На 20 август 1991 г. напуска по собствено желание спецслужбите; работи като съветник на А. А. Собчак. Кмет е на Санкт Петербург. През 1991-1994 г. е първи заместник-председател на кметството на града, председател на Комитета по външни връзки. В периода 1996-1998 г. работи в администрацията на президента на Руската федерация. От 1998 г. е директор на Федералната служба за сигурност на Руската федерация. Премиер е на Русия в периода 1999-2000 г.\r\n1999 г.\r\nСъгласно сключен договор между САЩ и Панама на 7 септември 1977 г., 31 декември 1999 г. е определен за датата, на която САЩ предават юрисдикцията на зоната на Панамския канал на правителството на Панама.\r\n1994 г.\r\nРуските войски превземат столицата на Чечня – Грозни. Основната атака е концентрирана около железопътната станция, която се намира в близост до президентската сграда.\r\n1993 г.\r\nАрестуван е лидерът на руските националисти – Александър Баркашов. На 16 октомври 1990 г. Баркашов създава собствена организация – “Национално единство за свободна, силна и справедлива Русия”, съкратено на “Руско национално единство”. Той води войските на “Руското национално единство” по време на защитата на руската президентска резиденция от силите на Борис Елцин (конституционната криза от 1993 г.). Арестуван е за причиняване на масови безредици и незаконно носене на оръжие. През 1994 г. публикува “Азбука на руския национализъм”, която става платформа за неговата организация.\r\n1993 г.\r\nСваленият президент на Грузия – З. Гамсахурдия се самоубива. Звияд Констатин дзе Гамсахурдия, роден на 31 март 1939 г., е дисидент, учен и писател, който става първият демократично избран президент на република Грузия след отделянето на страната от Съветския съюз.\r\n1985г.\r\nВеликобритания се оттегля от ЮНЕСКО.\r\n1984г.\r\nСАЩ се оттегля от ЮНЕСКО.\r\n1946г.\r\nПрезидентът Хари Труман обявява край на военните операции на САЩ във връзка с Втората световна война.\r\n1931 г.\r\nМузиката на Сергей Рахманинов е обявена за декадентска и е забранена в СССР. Рахманинов е руски композитор, пианист и диригент. Завършва Московската консерватория (класът по пиано 1891 г., композиция 1892 г.). През 90-те години на ХIХ в. печели популярност като пианист, диригент и композитор. Диригент е на Болшой театър в периода 1904-1906 г. От декември 1917 г. е емигрант (от 1918 г. живее в САЩ). В творчеството на Рахманинов водеща тема е тази за родината. По-известни негови произведения са: 4 концерта и \"Рапсодия по тема на Паганини за пиано и оркестър\", прелюдии, етюди-картини за пиано, 3 симфонии, поемата \"Островът на мъртвите\" за оркестър, кантатата \"Пролет\", поемата \"Камбани\" за хор и оркестър, оперите \"Алеко\" (1892 г.), \"Скъперникът рицар\" и \"Франческа де Римини\" (1904 г.), романси и др. Считан е за най-големият представител на изпълнителското изкуство през ХХ в.\r\n1857 г.\r\nАнглийската кралица Виктория обявява Отава за столица на Канада. Градът се намира в югоизточно Онтарио, където се сливат реката Отава и каналът Ридо. Кралица Виктория избира Отава за столица на Обединените канадски провинции. През 1867 г. става столица на новосформираната конфедерация. Населението е около 830 хиляди души.\r\n1805 г.\r\nНаполеон отменя френския революционен календар и възстановява Григорианския календар. Френският революционен календар е измислен по време на Френската революция. Той е въведен през октомври 1793 г., но година І е назначена да започва от 22 септември 1792 г. (есенно равноденствие). Революционният календар има 12 месеца с по 30 дни и 5 или 6 допълнителни дни (в зависимост дали годината е високосна или не). Имената на дванадесетте месеца са Vendémiaire, Brumaire, Frimaire, Nivôse, Pluviôse, Ventôse, Germincal, Floréal, Prairial, Messidor, Thermidor и Fructidor. Всеки месец се състои от 3 седмици с по 10 дена.\r\n1775 г.\r\nС личната заповед на американския президент Джордж Вашингтон се разрешава чернокожите граждани на страната да служат в нейната редовна армия. Джордж Вашингтон e американски политик и генерал, първи президент на САЩ (1789-1797 г.). Той е роден на 22 февруари 1732 г. в Бридж-Крик, Вирджиния. Организира американската армия и освобождава отечеството си от английско владичество. Воюва срещу индианци и французи (1753-1759 г.). Представител е на американския Конгрес във Филаделфия през 1774 г. Главнокомандващ американската армия във Войната за независимост на Северна Америка. През 1787 г. под председателството на Вашингтон е изработена Конституцията на САЩ, която с малки поправки е валидна и днес. Умира на 14 февруари 1799 г. в Маунт-Вернон.\r\n1775 г.\r\nКанадците отблъскват американците при атаката им срещу Квебек-Сити. Командващ на американските войски е генерал Р. Монтгомъри. Битката при Квебек е опит на американски революционери на 31 декември 1775 г. да завладеят канадския град Квебек и по този начин да спечелят подкрепата на Френска Канада за Американската революционна война. Бенедикт Арнолд и Личард Монтгомъри са двамата водещи американски командващи по време на щурма. Битката е кулминацията на американското нахлуване в Канада и слага край на надеждите Френска Канада да въстане заедно с Америка.\r\n1695 г.\r\nВ Англия е наложен данък върху прозорците. Англичаните отговарят на тази мярка, като заковават с дъски прозорците си. Това довежда до отменянето на закона, но събитието повлиява на гражданското строителство и архитектурата до 1851 г.\r\n1492 г.\r\nЕвреите са изгонени от Сицилия.На тази дата са родени:\r\n1948 г.\r\nРодена е Дона Съмър (псевдоним на Дона Гейнс) – американска попизпълнителка. Професионалният й дебют е през 1967 г. в Бостън, а малко след това приема ангажимент за участие в мюзикъла “Коса”. Решаващо за кариерата й е запознанството с Джорджо Мородер в Мюнхен през 1975 г. (продуцент на албумите й до края на 70-те години на ХХ век). През 70-те години е наречена “дискокралица”. Участва във филма “Благодаря, Господи, че е петък” (1978 г.), същата година печели награда “Грами” за ритъм-енд-блус с “Последен танц”, а през 1979 г. - “Грами” като рокизпълнителка с “Нещо горещо”. През 80-те години популярността й намалява. Албуми: “Love to Love You Baby” (1975 г.), “A Trilogy of Love” (1976 г.), “I Remember Yesterday” (1977 г.), “Four Sessions Love”, “The Deep”, “Once Upon a Time” (1977 г.), “The Wonderer”, “Walk Away” (1980 г.), “Greatest Hits, Vol. I, II” (1980 г.), “Donna Summer” (1982 г.), “She Works Hard for the Money” (1983 г.), “Cats Without Claws” (1984 г.), “All Systems Go” (1987 г.).\r\n1943 г.\r\nРоден е Джон Денвър (псевдоним на Джон Хенри Дойчендорф) - един от популярните кънтри певци в САЩ през 70-те години на ХХ век. Учи архитектура, работи в проектантско бюро в Лос Анжелис, където започва музикалната си кариера през 1964 г., записва и първата си успешна песен. Избрана дискография: \"Rhimes and Reason\" (1969 г.), \"Poems, Prayers and Promises\" (1971 г.), \"Rocky Mountain Hеight\" (1972 г.), \"Back Home Again\" (1974 г.), \"Windsong\" (1975 г.), \"I Want to Live\" (1977 г.), \"Autograph\" (1980 г.), \"Perhaps Love\" (1981 г.), \"Seasons of the Heart\" (1984 г.), \"Dreamland Express\" (1985 г.), \"One World\" (1988 г.), \"Different Directions\" (1991 г.); \"Reflections: Songs of Love & Life\" (1996 г.), \"Forever John\" (1998 г.), \"Christmas in Concert\" (2001 г.). Умира на 12 октомври 1997 г.\r\n1937 г.\r\nРоден е сър Антъни Хопкинс – английски театрален и филмов актьор. Работи като стоманолеяр, учи в Кардифското драматично училище и в Кралската академия за театрално изкуство. Участва в Националния театър в роли от класическия - “Отело”, и авангардния репертоар - “Танцът на смъртта”. В киното е от 1968 г. - “Лъвът през зимата”. Снима се в епизодични и водещи роли - “Един мост повече” (1977 г.), “Бункерът” (1980 г.) и др. преди да получи “Оскар” с образа на Ханибал Лектър в “Мълчанието на агнетата” (1991 г.). Оттогава е сред най-сниманите актьори в световното кино. Филмография: “Беглец в бъдещето” (1991 г.), “Чаплин” (1992 г.), “Имението Хауардс енд” (1992 г.), “Процесът” (1992 г.), “Дракула” (1992 г.), “И небето затихна” (1993 г.), “Останките на деня” (1993 г.), “Страната на сенките” (1993 г.), “Марио и Вълшебника” (1993 г.), “Пътят към Уелвил” (1994 г.), “Легенда за водопада” (1994 г.), “Никсън” (1995 г.), “Август” (1996 г.), “Спасявайки Пикасо” (1996 г.), “Знакът на Зоро” (1998 г.), “Амистад” (1997 г.), “Маската на Зоро” (1998 г.), “Да срещнеш Джо Блек” (1998 г.), “Инстинкт” (1999 г.), “Мисията невъзможна-2” (2000 г.), “Ханибал” (2001 г.), “Червеният дракон” (2001 г.), “Даниел Уебстър и Дяволът” (2002 г.), “The Humanm Stain” (2003 г.).\r\n1880 г.\r\nРоден е Джордж Кетлет Маршал - американски държавник и политик, армейски генерал от 1944 г. Завършва военния колеж във Вирджиния. Участва в Първата световна война. От 1939 г. е началник на Генералния щаб на САЩ и е един от авторите на стратегическите планове на САЩ и Великобритания през Втората световна война. От 1945 г. до 1949 г. е държавен секретар на САЩ и е автор на “плана Маршал”. През 1950-1951 г. е министър на отбраната, един от инициаторите за създаване на отбранителния съюз НАТО. През 1953 г. получава Нобелова награда за мир за заслугите му за изграждането на следвоенна Европа. Той е първият военен деец-нобелист. Умира на 16 октомври 1959 г. във Вашингтон.\r\n1869 г.\r\nРоден е Анри Емил Беноа Матис – френски живописец, график, майстор на декоративните изкуства. Той е един от лидерите на фовизма в началото на ХХ в. От първия период на творчеството му (90-те години на ХIХ в.) се открояват “Седящ мъж”, “Голо мъжко тяло”, “Мъртвият Христос” и др. В началото на ХХ в. е неговият предфовистки период (доведен до крайност урок на Сезан и на постимпресионизма): “Автопортрет”, “Натюрморт в контражур”, “Млада жена с чадър” (която някои определят като поантилистка) и др. В последния му период се долавят абстракционизмът и новото фигурално изкуство: “Колаж в синьо”, “Четец на жълта маса”, “Радостта да се живее” и др. Автор е на витражи, гравюри, литографии. Умира на 3 ноември 1954 г.\r\n1838 г.\r\nРоден е Емил Лубе - френски политик. Президент е на Френската република в периода 1899-1906 г. Наследява Феликс Фор на президентския пост. По време на неговото президентство завършва шумният процес \"Драйфус\", открито е Световното изложение в Париж през 1900 г., избухва въстанието на боксерите в Китай и се узаконява отделянето на държавата от Църквата във Франция. Лубе се оттегля през 1906 г. и е наследен от Арман Фалиер. Умира на 20 декември 1929 г.\r\n1830 г.\r\nРоден е Исмаил Паша - владетел на Египет от 1863 до 1879 г. През 1867 г. получава от турския султан титлата хедив. Разширява автономията на Египет, формално влизащ в състава на Османската империя. Провежда реформи, които спомагат за по-бързото икономическо развитие на страната. За реализацията на своите планове прибягва до заеми от европейски държави. Опитва се да влезе в контакт с националноосвободителното движение, с цел да се освободи от финансовия контрол, установен през 1876 г. от европейските държави над Египет, но е отстранен от власт. Умира на 2 март 1895 г. в Истанбул.\r\n1514 г.\r\nРоден е Андреас Везалий – фламандски анатом и хирург от епохата на Ренесанса, основоположник на съвременната анатомия. Пръв предприема дисекцията на човешкото тяло като основен анатомичен метод. Прави много анатомични открития и става професор по анатомия в Университета на Падуа. Там той създава основния си труд, “De humani corporis fabrica” (1543 г.), илюстрован от Ян фан Калкар. Разкритията му оборват някои от постулатите, поставени от Гален, които дотогава никой не подлага на съмнение. Везалий успява да докаже, че Галеновата анатомия допуска грешки, тъй като се опитва да приложи животински анатомични характеристики върху хората, без това да е обосновано. Осъден е на смърт от Инквизицията; крал Филип II заменя присъдата с изпращането му в Йерусалим. На връщане от Божи гроб корабът, с който Везалий пътува, претърпява корабокрушение при остров Закинто и той загива на 15 октомври 1564 г. Тялото му е изхвърлено на остров Зант.На тази дата умират:\r\n1951 г.\r\nУмира Максим Максимович Литвинов (истинско име и фамилия Макс Валах) - руски държавник и политически деец. Роден е на 17 юли 1876 г. в Белосток, днес в Полша. Участва в Революцията от 1905 г. и впоследствие прекарва години в изгнание във Великобритания и Швейцария. Хвърлен е в затвора в Англия след Болшевишката революция и е освободен при размяна срещу британския генерал Брус Локхарт, който е арестуван в Москва. Максим Максимович Литвинов е един от създателите на Болшевишката партия. От 1920 г. е посланик в Естония, заместник-народен комисар на външните работи в периода 1921-1930 г., народен комисар на външните работи от 1930 до 1939 г., посланик в САЩ през 1939-1943 г., посланик в Куба от 1942 до 1943 г.\r\n1882 г.\r\nУмира Леон Мишел Гамбета - френски общественик, политик и държавник. Роден е на 2 април 1838 г. в Каор. Проявява се през последните години на Втората френска империя. През Френско-пруската война от 1870 г. като член на правителството полага много усилия, за да организира съпротивата на френския народ за защита от германските нашественици. След войната става един от водачите на Републиканската партия, министър-председател и министър на външните работи в периода 1881-1882 г. Известен е като яростен републиканец-патриот и има силни настроения срещу духовенството.\r\n1874 г.\r\nУмира Александър Огюст Ледрю-Ролен - френски политик демократ. Роден е на 2 февруари 1807 г. в Париж. Работи като адвокат. След Февруарската революция през 1848 г. е министър на вътрешните работи във Временното правителство на Алфонс дьо Ламартен. Ледрю-Ролен се кандидатира за президент на изборите за президент през декември 1848 г., но претърпява поражение от Луи Наполеон (Наполеон ІІІ). През юни 1849 г. участва в неуспешен бунт срещу управлението на Луи Наполеон, след което бяга в Англия. По време на изгнаничеството си пише многобройни революционни памфлети. След падането на Втората Империя се завръща във Франция и през 1874 г. е издигнат за представител в Камарата на депутатите.\r\n1691 г.\r\nУмира Роберт Бойл – английски физик и химик. Роден е на 25 януари 1627 г. Той отдава голямо значение на експеримента и количествените методи, с които поставя основите на съвременната химия. Като студент по натурална философия той предлага ранна атомна теория на материята, формулира първото определение на химичния елемент и започва да провежда щателни експерименти с детайлизирана документация. Известен е с откриването на Закона на Бойл, според който налягането и обемът на газ при постоянна температура има обратнопропорционална зависимост (във Франция е известен като Закона на Мариот, по името на Едме Мариот, който го открива едновременно и независимо от Бойл). Роберт Бойл усъвършенства пневматичната машина и открива поглъщането на кислорода при горенето.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.31", "title": "Денят 31 декември в световната история"}
{"url": "http://www.focus-news.net/news/2017/12/31/2472226/sport-zlatan-ibrahimovich-nyama-da-igrae-pone-edin-mesets-zaradi-kontuziya.html", "text": "Мениджърът на Манчестър Юнайтед Жозе Моуриньо потвърди, че Златан Ибрахимович няма да играе поне месец заради контузия в коляното. Шведският футболист не успя да покаже пълния си потенциал по време на вчерашния мач срещу Саутхемптън и бе сменен на полувремето. 36-годишният нападател наскоро се завърна в клуба след като пропусна голяма част от сезона заради сериозна контузия, претърпяна през април.", "date": "2017.12.31", "title": "Спорт: Златан Ибрахимович няма да играе поне един месец заради контузия"}
{"url": "http://www.focus-news.net/news/2017/12/31/2472227/smolyan-novogodishnoto-tarzhestvo-v-grada-shte-se-provede-na-pl-balgariya.html", "text": "Кметът на Смолян Николай Мелемов кани гражданите и гостите на града днес от 22.30 часа на народно веселие „Честита Нова 2018 г.”, което ще се проведе на пл. „България” – Амфитеатъра. Това съобщиха от пресцентъра на Община Смолян. В празничната новогодишна програма за настроението ще се погрижи оркестър „Рожен” с ръководител гайдарят Петър Янев. Водещ ще бъде примата на лакърдиите Веселина Бабаджанкова.\r\nС чаша червено вино и новогодишна заря жителите и гостите на града ще посрещнат Новата 2018 г. На видеостена в 23.55 часа ще бъде излъчено и новогодишното приветствие на президента Румен Радев. Минути след настъпването на 2018 г. приветствие ще отправи и кметът Николай Мелемов. След това новогодишната програма ще продължи с любими родопски песни и хора, лакърдии и благопожелания около запаления огън.\r\n„Заповядайте да изпратим заедно тази година и да посрещнем с много настроение и веселие една по-здрава и по-успешна 2018 Нова година”, се казва в поканата на кмета Смолян.", "date": "2017.12.31", "title": "Смолян: Новогодишното тържество в града ще се проведе на пл. „България”"}
{"url": "http://www.focus-news.net/news/2017/12/31/2472228/ministar-lilyana-pavlova-prizovavame-za-konsensus-i-balans-28-te-darzhavi-po-vreme-na-evropredsedatelstvoto-no-tryabva-da-go-pokazhem-i-vatreshno.html", "text": "Призовавайки за консенсус и баланс на 28-те държави по време на европредседателството, трябва да го покажем с пример вътрешно. Това каза министърът на българското председателство на Съвета на ЕС 2018 г. Лиляна Павлова в предаването „Събуди се“ по Нова телевизия.  „Ако вътре не покажем, че можем да сме балансьори - как ще пледираме после да обединим 28-те държави за едно решение?“,  попита министърът. Павлова подчерта, че целта на кабинета не е проблемите да се замазват по време на европредседателството. По думите й усилията на  правителството са насочени към решаването на проблемите в страната. Попитана дали България иска да покаже на Европа една подменена реалност, Павлова отговори: „Няма подменена реалност. Не можем да я подменим. Реалността е, такава каквато е“. По отношение на възможните задръствания по време на председателството, Павлова поясни, че на 17 май 2018 г. ще има ограничен достъп до центъра на София, когато е срещата на върха на държавните глави. „Това ще е единственият период, в който най-вероятно службите ще направят отцепване на доста по-голям периметър“, заяви министърът. По думите й ще има ограничения в трафика и паркирането, но то ще бъде лимитирано.", "date": "2017.12.31", "title": "Министър Лиляна Павлова: Призоваваме за консенсус и баланс 28-те държави по време на европредседателството, но трябва да го покажем и вътрешно"}
{"url": "http://www.focus-news.net/news/2017/12/31/2472229/tass-ekipazhite-na-70-ruski-boyni-koraba-shte-posreshtnat-nova-godina-v-otkrito-more.html", "text": "Екипажите на 70 кораба от военноморския флот на Русия ще посрещнат Нова година в открито море, съобщава Министерството на отбраната на страната, предава ТАСС.  \r\n„Екипажите на повече от 70 кораба от руския флот, изпълняващи задачи в рамките на руското военноморско присъствие в Световния океан, ще посрещнат Нова година в открито море без възможността за намаляване на нивото на бойна готовност“ се казва в разпространеното съобщение на ведомството. \r\nПоздравителна телеграма до моряците бе изпратена от главнокомандващия флота адмирал Владимир Каролев, който поздрави военнослужещите с предстоящото настъпване на 2018 година. : Цанко Цолов", "date": "2017.12.31", "title": "ТАСС: Екипажите на 70 руски бойни кораба ще посрещнат Нова година в открито море"}
{"url": "http://www.focus-news.net/news/2017/12/31/2472230/gabrovo-v-ednata-lenta-se-izvarshva-dvizhenieto-mezhdu-selata-chehlevtsi-i-vaglevtsi-poradi-remontni-deynosti.html", "text": "В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до 31 август 2018. Това съобщиха за Радио „Фокус” – Велико Търново от Областно пътно управление – Габрово. Условията за пътуване в Габровска област са нормални. Настилките са предимно сухи,трафикът – спокоен. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. \r\nВъведен е обходен маршрут за превозни средства над 3.30 м по път III-401 Граница Ловеч – (Кормянско – Малък Вършец) – при км 46+800 по общински път до III-403 в с. Малък Вършец. Пропаднал участък от пътната настилка затруднява движението между селата Палаузово и Стомонеците. Нека водачите се движат с повишено внимание при   км 7+060, където едната пътна лента е стеснена. В района има поставена необходимата сигнализация, а укрепителните дейности трябва да приключат до 31 март 2018 година.\r\nЛуиза ТРАНЧЕВА", "date": "2017.12.31", "title": "Габрово: В едната лента се извършва движението между селата Чехлевци и Въглевци поради ремонтни дейности"}
{"url": "http://www.focus-news.net/news/2017/12/31/2472233/plovdiv-otkrita-e-martva-riba-po-techenieto-na-reka-vacha-ot-mosta-na-krichim-v-posoka-selo-ustina.html", "text": "Открита е мъртва риба по течението на река Въча, от моста на Кричим в посока село Устина. Това съобщи за Радио „Фокус” – Пловдив кметът на Кричим Атанас Калчев. Експерти на РИОСВ – Пловдив и Басейнова дирекция „Източнобеломорски район“ в Пловдив са извършили обход и са установили, че източникът на замърсяване е преливният колектор от канализацията на Кричим за дъждовни води. Водата е с кафяво-бял цвят, като е с характерен мирис на битово-фекални води. Взети са проби на място преди и след преливника, както и от тръбата. Измерените стойности от преливника показват рН – 7,44, електропроводимост – 1220 µS/сm, а след тръбата – рН е 8,04, а електропроводимостта – 195 µS/сm.\r\nПри проверката са взети и проби за анализ на пестициди, общи физикохимични показатели и метали. Те ще бъдат изследвани от Регионална лаборатория в Пловдив към Изпълнителната агенция по околна среда.\r\nЕкипът от експерти е бил сформиран веднага след подадения сигнал за забелязана по течението на реката мъртва риба.\r\nЦветана ТОНЧЕВА", "date": "2017.12.31", "title": "Пловдив: Открита е мъртва риба по течението на река Въча, от моста на Кричим в посока село Устина"}
{"url": "http://www.focus-news.net/news/2017/12/31/2472234/sofiya-shte-se-parkira-bezplatno-v-sinya-i-zelena-zona.html", "text": "В предпразничните и празнични дни около Нова година, в София се паркира безплатно в „Синя“ и „Зелена“ зона \", съобщиха от „Център за градска мобилност\" ЕАД. \r\nСтоличани и гостите на столицата могат да ползват безплатно зоните днес, както и на 1 януари 2018 г.", "date": "2017.12.31", "title": "София: Ще се паркира безплатно в \"Синя\" и \"Зелена\" зона"}
{"url": "http://www.focus-news.net/news/2017/12/31/2472235/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). В планините има висока разкъсана облачност, по билата духа слаб до умерен вятър. Температурите от минус 2 до минус 11 градуса. Лифтовите съоръжения работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.31", "title": "ПСС: Добри са условията за туризъм в планините"}
{"url": "http://www.focus-news.net/news/2017/12/31/2472236/iliyana-popova-zam-kmet-na-petrich-kukerski-igri-stanchinari-2018-sa-chast-ot-programa-na-obshtinata-za-novogodishnata-nosht.html", "text": "Богата програма е подготвила Община Петрич за новогодишната нощ. Това каза за Радио „Фокус” – Пирин заместник-кметът на Община Петрич по хуманитарни дейности Илияна Попова. Събитията днес ще започнат в 23.30 часа на централният градски площад. „Ще има много музика, традиционни хора и изненади, така че очаквам всички съграждани и гости – да посрещнем заедно Новата 2018 година. В първите часове на новата година традиционно ще се проведат и кукерските игри „Станчинари 2018”, каза още Илияна Попова. \r\nТя посочи, че на 5 януари предстои и голямата церемония на Общината по награждаване на „Спортист на годината”.\r\nЛивия НИНОВА", "date": "2017.12.31", "title": "Илияна Попова, зам.-кмет на Петрич: Кукерски игри „Станчинари 2018” са част от програма на Общината за новогодишната нощ"}
{"url": "http://www.focus-news.net/news/2017/12/31/2472237/afp-pone-dvama-dushi-sa-zaginali-po-vreme-na-protestite-v-iran.html", "text": "Поне двама души са загинали по време на нощните протести от събота в Иран, съобщава AFP. Записано с мобилен телефон видео разпространено в социалните мрежи показва двама ранени демонстранти по време на протестите в западния град Доруд. На друго видео са показани сблъсъци между недоволните и служителите на реда. От иранското правителство потвърдиха смъртните случаи, но отрекоха силите за сигурност да са стреляли по тълпата. Властите обвиниха хора, въоръжени с ловни и бойно оръжия за започване на стрелбата, но заявиха, че „нито един изстрел не е бил даден от полицията, военните или силите за сигурност срещу хората“.\r\nСъботните протести са най-сериозното недоволство срещу иранските власти от 2009 г. насам.\r\nНедоволството избухна по-рано тази седмица заради високите цени на някои хранителни и стоки за бита, като впоследствие протестите придобиха политически оттенък. : Цанко Цолов", "date": "2017.12.31", "title": "AFP: Поне двама души са загинали по време на протестите в Иран"}
{"url": "http://www.focus-news.net/news/2017/12/31/2472238/the-telegraph-dvama-pazachi-sa-zaginali-sled-strelba-v-kazino-v-las-vegas.html", "text": "Двама пазачи на казино в Лас Вегас за загинали късно в събота след престрелка с посетител на съоръжението, съобщава британският вестник Telegraph. Инцидентът е станал след като двамата пазачи са проверявали сигнал за „смущения“ в една от стаите на хотелската част в сградата. Мъжът ранил фатално двамата охранители се е питал да избяга, като малко след това полицията го е открила скрил се в близка обществена пералня. Нападателят се намира в критично състояние след като е опитал да се самоубие със собственото си оръжие.  \r\nСпоред полицията става въпрос за изолиран случай а не за терористично нападение. Води се разследване.   : Цанко Цолов", "date": "2017.12.31", "title": "The Telegraph: Двама пазачи са загинали след стрелба в казино в Лас Вегас"}
{"url": "http://www.focus-news.net/news/2017/12/31/2472239/veliko-tarnovo-bezplaten-shte-bade-gradskiyat-transport-v-parviya-den-na-novata-godina.html", "text": "Безплатен ще е градският транспорт във  навръх Нова година, съобщиха от пресцентъра на Община Велико Търново. На 1 януари свободно ще бъде пътуването в автобусите по всички маршрути от градската транспортна схема – № 1, 2, 4, 5, 9, 13, 20, 30, 40, 50, 70, 110.\r\nБезплатният обществен транспорт е жест към жителите и гостите на Велико Търново от страна на превозваческите фирми, които го осигуряват и от кмета инж. Даниел Панов. Добрата практика съществува от 1 януари 2010 година и вече се утвърди като традиция.\r\nАвтобусите по всички линии ще се движат по празнични разписания в периода от 30 декември 2017 г. до 1 януари 2018 г. включително.", "date": "2017.12.31", "title": "Велико Търново: Безплатен ще бъде градският транспорт в първия ден на новата година"}
{"url": "http://www.focus-news.net/news/2017/12/31/2472240/kmetat-na-plovdiv-zabrani-prodazhbata-hvarlyaneto-i-vazplamenyavaneto-na-piratki-na-obshtestveni-mesta.html", "text": "Кметът на Пловдив Иван Тотев издаде заповед, с която се забранява продажбата, хвърлянето и възпламеняването на бомбички (пиратки) и други опасни предмети и запалителни материали на обществени места, припомнят от Община Пловдив. Целта е опазване на обществения ред, сигурността и здравето на населението на територията на Община Пловдив във връзка с Новогодишния празник. Недопустима е продажбата на пиротехнически средства без необходимите разрешителни документи и сертификати за качество. Категорично се забранява и продажбата на пиротехнически стоки на лица под 18 години. С друга своя заповед кметът на Пловдив разпорежда мерки и дейности за  организиране опазването на обществения ред, сигурността и охраната на населението на територията на общината. Районните кметове, ръководители на фирми и учреждения трябва да създадат необходимата организация за опазване на обществения ред, предотвратяване на престъпления, пожари и други произшествия на територията на районите и поверените им обекти.\r\nКметовете на райони, директорът на ОП „Общинска охрана” съвместно с началниците на РУП – Пловдив трябва да предприемат мерки за усилена охрана на обществения ред, обектите от националното стопанство и безопасността на движението.\r\nПри настъпили нарушения на обществения ред, произшествия и други събития, смущаващи нормалния ритъм на живот, да се сигнализира на телефон 112 или на денонощния дежурен на Общински съвет за сигурност на тел. 032 65 67 85.", "date": "2017.12.31", "title": "Кметът на Пловдив забрани продажбата, хвърлянето и възпламеняването на пиратки на обществени места"}
{"url": "http://www.focus-news.net/news/2017/12/31/2472241/sport-ot-chelsi-smyatat-da-opitat-otnovno-da-privlekat-ros-barkli.html", "text": "Английският клуб Челси смята да опита повторно да привлече футболиста на Евертън Рос Бъркли според информация на британския вестник Телеграф. През лятото двата клуба бяха постигнали сделка за трансфера на полузащитника на стойност 35 милиона паунда но Бъркли се отказа в последния момент. Договорът на английския национал с Евертън изтича след половин година като най-вероятно Челси ще трябва да се борят с Тотнъм за привличането на Бъркли, тъй като \"шпорите\" също проявяват интерес към 24-годишния футболист.", "date": "2017.12.31", "title": "Спорт: От Челси смятат да опитат отновно да привлекат Рос Бъркли"}
{"url": "http://www.focus-news.net/news/2017/12/31/2472242/pazardzhik-pochisteni-i-opesacheni-sa-visokoplaninskite-patni-otsechki.html", "text": "Проходими са пътищата на територията на област Пазарджик, няма затворени пътни участъци, съобщиха за Радио „Фокус“ – Пазарджик Областното пътно управление – Пазарджик. Пътните настилки са сухи, само по високите и усойни места на Родопите и Средногорието за заснежени и заледени, но почистени и опесъчени.  \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. По основните пътни артерии в областта има засилено присъствие на екипи от „Пътна” и „Охранителна полиция”по време на празниците.\r\nАлбена ЖИЛЕКОВА", "date": "2017.12.31", "title": "Пазарджик: Почистени и опесъчени са високопланинските пътни отсечки"}
{"url": "http://www.focus-news.net/news/2017/12/31/2472243/plovdiv-opasnost-ot-svlichane-na-zemna-masa-ima-po-patishtata-bachkovo-narechenski-bani.html", "text": "Пътните настилки на територията на областта са преобладаващо сухи, по усойните и планински райони – частично заледени, заснежени и обработени. Това съобщиха за Радио „Фокус“ – Пловдив от Областно пътно управление. Опасност от свличане на земна маса има по пътищата Бачково – Нареченски бани, Смолян – Кричим – Стамболийски, Кричим – Девин, също в района на проходите Козница и Стражата. Водачите трябва да шофират с повишено внимание там.\r\nОстават валидни ограниченията за движение на МПС над 12 тона през прохода Троян-Кърнаре, както и по пътя Югово – Лъки – Здравец. Ограничено е преминаването за МПС над 5 тона по пътя Плодовитово – Първомай – Асеновград. Обходният маршрут е по пътищата Стара Загора – Поповица и път І-8 София – Пловдив – Свиленград.\r\nДвижението в Пловдив е слабо в този час.\r\nЦветана ТОНЧЕВА", "date": "2017.12.31", "title": "Пловдив: Опасност от свличане на земна маса има по пътищата Бачково – Нареченски бани"}
{"url": "http://www.focus-news.net/news/2017/12/31/2472244/interfaks-nad-30-poleta-ot-moskva-sa-otmeneni-ili-zabaveni-zaradi-magla.html", "text": "Над 30 полета бяха задържани или забавени в неделя в Москва заради стелещата се трети ден в руската столица мъгла, съобщава Интерфакс. \r\nСпоред данни на властите, летищата в най-големия руски град „не са спрели работа“ но „тежките климатични условия и ниската видимост“ правят трудно нормалното функциониране на съоръжението. Забавяне на полетите се получава и заради нуждата от допълнително техническо обслужване на самолетите, необходимо поради студеното време. : Цанко Цолов", "date": "2017.12.31", "title": "Интерфакс: Над 30 полета от Москва са отменени или забавени заради мъгла"}
{"url": "http://www.focus-news.net/news/2017/12/31/2472245/reuters-yuzhna-koreya-zadarzha-oshte-edin-korab-po-obvinenie-v-nelegalna-prodazhba-na-neft-na-severna-koreya.html", "text": "Южнокорейските власти са задържали още един кораб заради съмнение за нелегална продажба на нефт за Северна Корея, съобщава Reuters. Морският съд е плавал под флага на Панама и носи над пет хиляди тона нефт на борда си. Екипажът му е съставен най-вече от китайски и мианмирски моряци. Не е станало ясно кога е бил задържан морския съд но това е второ разкриване на подобен случай в рамките на няколко дни, след като в петък Сеул съобщи, че в края на ноември е задържан регистриран в Хонконг кораб заради същите обвинения. Води се разследване по случая, на борда на кораба се намират представители на властите, които извършват проверка. \r\nПо-рано този месец Съветът за сигурност на ООН наложи нови икономически санкции срещу Северна Корея, намаляващи драстично квотите за внос на нефт към режима в Пхенян.  : Цанко Цолов", "date": "2017.12.31", "title": "Reuters: Южна Корея задържа още един кораб по обвинение в нелегална продажба на нефт на Северна Корея"}
{"url": "http://www.focus-news.net/news/2017/12/31/2472246/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-novogodishen-kontsert-i-praznichni-ilyuminatsii.html", "text": "Във връзка с подготовката и реализацията на новогодишен концерт и празнични илюминации се въвежда следната временна организация в движението, съобщиха от пресцентъра на Община Велико Търново. За времето от 20.00 часа на 31 декември 2017 г. до 03.30 часа на 1 януари 2018 г. (или до приключване на събитието) се затваря за движение, спиране и паркиране ул. „Васил Левски” в участъка от кръстовището с ул. „Христо Ботев” до кръстовището с ул. „Цар Освободител”.", "date": "2017.12.31", "title": "Велико Търново: Въвежда се временна организация на движението във връзка с новогодишен концерт и празнични илюминации"}
{"url": "http://www.focus-news.net/news/2017/12/31/2472247/patriarh-neofit-shte-otsluzhi-na-1-yanuari-tarzhestvena-sv-vasilieva-liturgiya-i-tarzhestven-moleben-za-novata-2018-g.html", "text": "Негово светейшество Българският патриарх и Софийски митрополит Неофит ще отслужи тържествена Св. Василиева Литургия и тържествен молебен за Новата 2018 г. на 1 януари, предаде репортер на Агенция „Фокус”. На 1 януари, Василовден, когато празнуваме и големия християнски празник Обрезание Господне, от 10.00 часа в Патриаршеската катедрала „Св. Александър Невски” Негово Светейшество Българският патриарх и Софийски митрополит Неофит ще оглави тържествена Св. Василиева Литургия. Веднага след нея от 11.30 часа ще отслужи и тържествен молебен за Новата 2018 г. \r\nНикола ПЕТКОВ", "date": "2017.12.31", "title": "Патриарх Неофит ще отслужи на 1 януари тържествена Св. Василиева Литургия  и тържествен молебен за Новата 2018 г."}
{"url": "http://www.focus-news.net/news/2017/12/31/2472248/afp-shestima-dushi-sa-zaginali-sled-katastrofa-na-turisticheski-samolet-v-sidni.html", "text": "Шестима души са загинали след катастрофа на самолет край Сидни, съобщава AFP. Самолетът се е разбил близо река Хоуксбъри северно от най-големия австралийски град. Местеният представител на полицията Майкъл Горман е разкрил, че еднодвигателното превозно средство е открито на 10-тина метра от коритото на реката. Към момента са намерени три от телата на намиращи се на борда шестима души. \r\nСамолетът е бил авиоплан, принадлежащ на популярна местна компания за разходки известна с честото обслужване на знаменитости. Инцидентът се случва часове преди началото на празненствата по посрещане на 2018 г. \r\nНяма информация относно причината за инцидента или самоличността на загиналите. : Цанко Цолов", "date": "2017.12.31", "title": "AFP: Шестима души са загинали след катастрофа на туристически самолет в Сидни"}
{"url": "http://www.focus-news.net/news/2017/12/31/2472249/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус” – Пирин от Областното пътно управление – Благоевград. Пътните настилки са предимно сухи, само по високите и усойни места са заскрежени, но са почистени и обработени срещу заледяване. \r\nВ района на прохода Предел пътните настилки са мокри, има сняг, но пътят е почистен и опесъчен. През изминалата нощ няма регистрирани тежки пътни инциденти. \r\nТрафикът по автомагистрала „Струма” и главен път Е-79 е нормално натоварен за почивен ден. По-интензивен трафик се наблюдава по второкласен път – 19 Симитли – Гоце Делчев в посока курорта Банско. \r\nВ Област Благоевград няма въведени ограничения за движението на леки и товарни автомобили.\r\nЛивия НИНОВА", "date": "2017.12.31", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2017/12/31/2472250/shumen-mokri-i-hlazgavi-sa-na-mesta-patnite-uchastatsi-v-oblastta.html", "text": "Мокри и хлъзгави са на места пътните участъци в област Шумен, предаде репортер на Радио „Фокус” – Шумен. Времето е с променлива облачност, с лек западен вятър, видимостта е добра.  \r\nС нормална интензивност е движението по републиканската пътна мрежа в региона. По-оживен към този час е трафикът в посока Варна и Русе. Интензивно е движението по бургаския път. Кръстовището на 7-и км по главния път за София е сред обичайно натоварените участъци, в близост до бензиностанцията, където има и камера за постоянно видеонаблюдение. \r\nДруг рисков участък е кръстовището за кв. „Макак”. Спокойно се пътува по главния път Шумен – Силистра. Няма въведени нови промени в организацията на движение в областта. В сила са постоянните забрани – за всички видове пътни превозни средства през Върбишки проход и за товарни автомобили над 10 тона по пътя Радко Димитриево – Друмево, обходът е Шумен – Овчарово – Друмево. Опасност от свличане на скални и земни маси има по пътя Шумен – Карнобат.\r\nИвелина ИВАНОВА", "date": "2017.12.31", "title": "Шумен: Мокри и хлъзгави са на места пътните участъци в областта"}
{"url": "http://www.focus-news.net/news/2017/12/31/2472251/mvr-shestima-dushi-sa-zaginali-v-katastrofi-v-stranata-prez-izminaloto-denonoshtie.html", "text": "Шестима души са загинали в катастрофи в страната през изминалото денонощие. Това съобщиха от пресцентъра на МВР. В София четирима души са ранени при 71 леки и 2 тежки произшествия. От началото на месеца в страната са станали 514 катастрофи. Загиналите са 60, а ранените- 656. От началото на годината пътните произшествия са 6840. Загинали са 677. Ранени са 8619.", "date": "2017.12.31", "title": "МВР: Шестима души са загинали в катастрофи в страната през изминалото денонощие"}
{"url": "http://www.focus-news.net/news/2017/12/31/2472252/sofiya-izgoryal-e-sklad-za-sveshti-v-kv-orlandovtsi-nyama-postradali.html", "text": "Изгорял е склад за свещи в кв. „Орландовци“, няма пострадали. Това съобщиха за Агенция „Фокус“ от пресцентъра на МВР Сигнал за възникнал пожар в складово помещение в кооперация е подаден около 00.10 часа на 31 декември. Огънят е изгасен е около 3.50 часа. Вследствие на пожара е изгоряло складовото помещение, оборудването и готовата продукция – църковни свещи. Причините за инцидента са в процес на установяване. \r\nДеница КИТАНОВА", "date": "2017.12.31", "title": "София: Изгорял е склад за свещи в кв. „Орландовци“, няма пострадали"}
{"url": "http://www.focus-news.net/news/2017/12/31/2472253/sport-aleksandar-dolgopolov-pobedi-s-20-seta-diego-shvartsman.html", "text": "Александър Долгополов победи с 2:0 сета Диего Шварцман в мач от квалификациите за турнира в Бризбейн. Украинецът се наложи с 6:4, 7:6 и в следващата фаза на турнира в австралийския град ще играе срещу друг аржентинец – Орасио Себайос.", "date": "2017.12.31", "title": "Спорт: Александър Долгополов победи с 2:0 сета Диего Шварцман"}
{"url": "http://www.focus-news.net/news/2017/12/31/2472254/daily-sabah-neizpolzvana-baza-na-nato-v-turtsiya-shte-bade-prevarnata-v-priklyuchenski-park.html", "text": "Неизползвана от 2010 г. насам база на НАТО намиращата се на територията на Турция ще бъде превърната в приключенски парк, съобщава турското издание Daily Sabah. Кметът на намиращия се наблизо град Мачка е разкрил, че територията на базата е с обща площ 46,500 квадратни метра. Градоначалникът добави, че проектът има за цел привличането на туристи в черноморския град не само през лятото но и през зимния сезон. Сред планираните промени са изграждането на ресторант и олимпийски басейн. Базата е била открита преди близо 70 години но изоставена през 2010 г. Не са посочени причините за изоставянето на базата от страна на Алианса. : Цанко Цолов", "date": "2017.12.31", "title": "Daily Sabah: Неизползвана база на НАТО в Турция ще бъде превърната в приключенски парк"}
{"url": "http://www.focus-news.net/news/2017/12/31/2472255/lyubomir-hristov-kmet-na-shumen-priklyuchva-parviyat-etap-ot-mashtabniya-proekt-po-digitalizatsiya-na-deynostta-na-obshtinata.html", "text": "Приключва първият етап от мащабния проект по дигитализация на дейността на Общината, което ще позволи предоставяне на по-качествени електронни услуги на гражданите и подобряване средата за бизнес. Това каза пред Радио „Фокус” – Шумен Любомир Христов, кмет на Община Шумен. Това ще стане възможно с въвеждането на интегрираната географска информационна система. Новите технологии ще съкратят сроковете за обслужване на граждани и на фирми, ще се автоматизират процесите по издаване на удостоверителни документи, скици, справки, отчети, баланси и други. Любомир Христов посочи, че в много голяма степен ще се оптимизират дейностите в направлението строителство и екология. „Шумен е сред градовете, които инвестират в технологии за дигитално управление и това е първата стъпка от реализирането на един „умен град”, заяви Христов. Той уточни, че чрез официалния си сайт www.shumen.bg Община Шумен предоставя към момента още осем електронни услуги. \r\nОтносно проблемите с осветлението в Шумен и по селата Любомир Христов каза, че те са изключително сериозни, но са трупани с години. „В централната част на града започнахме подмяната с LED лампи, но още в началото на мандата си казахме, че ще търсим генерално решение на проблема със старото и амортизирано улично осветление в града. Когато започнахме да работим по този въпрос и да търсим решение, установихме, че на много места в града изобщо не е било предвидено и не е изграждана такава мрежа. За да си решат частично проблема, хората са си монтирали по една лампа на входовете, които да осветяват пътя към блоковете, когато се прибират по тъмно“, обясни Любомир Христов. Той посочи, че е започнало проектиране на мрежа за улично осветление, а там, където няма – ще бъде изградено. Получено е разрешение от Общинския съвет за заем от 2,5 милиона лв. Предвижда се цялостно подновяване на уличното осветление и замяната на сегашните морално остарели лампи с енергоспестяващи. Ще се подменят и кабели, стълбове и осветителни тела. От заема ще бъдат отделени пари и за осветлението в селата. Работата по проекта ще започне още през следващата година. Очакваните резултати са намаляване разходите за електроенергия и поддръжка на съоръженията, както и повишаване на енергийната ефективност.\r\nИвелина ИВАНОВА", "date": "2017.12.31", "title": "Любомир Христов, кмет на Шумен: Приключва първият етап от мащабния проект по дигитализация на дейността на Общината"}
{"url": "http://www.focus-news.net/news/2017/12/31/2472256/pazardzhik-okolo-10-nedonoseni-bebeta-shte-prekarat-nova-godina-v-neonatologichnoto-otdelenie-na-oblastnata-bolnitsa.html", "text": "Около 10 недоносени бебета ще прекарат Нова година в Неонатологичното отделение на Областната болница в Пазарджик, съобщи за Радио „Фокус“ – Пазарджик д-р Маринела Захариева, началник на Неонатологията в пазарджишката болница. Най-малкото от тях е родено само 950 гр от 15-годишно момиче от ромската махала в Пазарджик, а на Коледа 16-годишно момиче роди 2 200-грамово бебе. „Нашата гордост е малката Лукасита, която е родена само 900 г, но вече е достигнала тегло от 1 850 г и след като стигне необходимите килограми, ще се прибере вкъщи“, уточни д-р Захариева. Тя каза още, че тенденцията през изминаващата година е за намаляване на раждаемостта. Основен проблем за Неонатологията в пазарджишката болница остава липсата на кадри, защото там работят предимно пенсионирани специалисти.\r\nАлбена ЖИЛЕКОВА", "date": "2017.12.31", "title": "Пазарджик: Около 10 недоносени бебета ще прекарат Нова година в Неонатологичното отделение на Областната болница"}
{"url": "http://www.focus-news.net/news/2017/12/31/2472257/interfaks-astronavtite-na-mezhdunarodnata-kosmicheska-stantsiya-shte-praznuvat-nova-godina-nad-deset-pati.html", "text": "Aстронавтите и космонавтите намиращи се на Международната космическа станция ще посрещнат Нова година около 15 пъти, съобщава Интерфакс. Намиращите се на съоръжението хора от НАСА, Роскосмос и JAXA ще посрещнат новата година на 31 декември в 14:26 часа българско време, след което станцията ще премине през около 15 часови зони около Земята, където 2018 г. вече е посрещната. На съоръжението към момента се намират общо 54 души. : Цанко Цолов", "date": "2017.12.31", "title": "Интерфакс: Астронавтите на Международната космическа станция ще празнуват Нова година над десет пъти"}
{"url": "http://www.focus-news.net/news/2017/12/31/2472258/blagoevgrad-ekipi-na-oblastno-patno-upravlenie-sa-razchistvali-padnali-kamani-v-rayonite-na-kresnenskoto-defile-i-predel.html", "text": "През изминалата нощ екипи на Областно пътно управление – Благоевград са разчиствали паднали камъни по пътищата в района на Кресненското дефиле и прохода Предел. Това съобщиха за Радио „Фокус“ – Пирин от Пътното управление.Към момента всичко е почистено и няма никакви проблеми в Област Благоевград. От ОПУ апелират хората да бъдат внимателни, когато преминават през тези участъци, защото там през зимните месеци опасността от падащи скални и каменни маси е повишена.\r\nЛивия НИНОВА", "date": "2017.12.31", "title": "Благоевград: Екипи на Областно пътно управление са разчиствали паднали камъни в районите на Кресненското дефиле и Предел"}
{"url": "http://www.focus-news.net/news/2017/12/31/2472259/posreshtame-2018-ta-godina.html", "text": "По традиция в последния ден от месец декември изпращаме старата и посрещаме новата календарна година. Празнуването на Нова година датира от хилядолетия насам с различни традиции при отделните народи. У нас по във всички големи градове на страната се организират общоградски тържества, съпроводени с празнични зари и хора. \r\nСпоред народните поверия, ако нощта срещу Нова година е ясна, годината ще е здрава, ако е облачна – ще има болести. Каквото е времето на Нова година, такова ще е през цялата година. Вечерта срещу Нова година се прави втората след Бъдни вечер кадена вечеря. Приготвя се богата трапеза, която включва пита с пара и баница с късмети. Питата се разчупва високо и се раздава на всички по старшинство. Най-добре е парата да остане за дома или главата на семейството. Ако това не стане, стопанинът има възможност да я откупи. Така всички вярват, че сполуката и благополучието ще са за целия дом. Новогодишната трапеза не се раздига до сутринта. След приключване на вечерята недогорялата свещ и суровото жито се запазват. От този, който пръв дойде на гости или да сурвака, зависи късметът на къщата. Той трябва да е с добри намерения, да му върви, да е с лека ръка и добро сърце.\r\nВъв всички градове във страната Новата 2018-та ще бъде посрещната с тържества и празнични фойерверки. В столицата за 19-та поредна година на площад „Княз Александър І” ще се проведе празничния концерт-спектакъл „Сцена под звездите”. Очаква се около 20 хиляди души да присъстват на празничното шоу, което ще започне днес в 22.00 часа и ще продължи до 01.00 часа на 1 януари. В тази връзка от СДВР са въведени допълнителни мерки за сигурност. На пл. „Княз Александър I” ще се влиза през специални контролно-пропускателни и няма да бъдат допускани хора, употребили прекомерно количество алкохол, носещи оръжие, стъклени бутилки, пиротехнически изделия и други опасни предмети. Сред изпълнителите в музикалната програма са Хилда Казасян и Васил Петров, група „Акага”, DARA, Михаела Маринова, Християна Лоизу, група „Сигнал” и Николина Чакърдъкова с Ансамбъла на неврокопските танцьори.\r\nВ Благоевград жителите и гостите на града ще посрещнат заедно Новата 2018 година на площад „Георги Измирлиев“ под откритото небе. В празничната програма, организирана от Община Благоевград, са подготвени много изненади и музикални подаръци. Те ще бъдат отправени от изявени певци и танцьори от Пиринския край. В Бургас от 22.30 часа на площад „Тройката“ ще започне празничният новогодишен концерт с участието на група „Celebration”, Сантра, Жечка Сланинкова, оркестър „Странджа“ и водещ – Dee. Във Велико Търново празненствата започват от 23.00 часа пред сградата на Общината, където ще се проведе концертна програма с участието на Георги Мамалев, „Star Wars Show“, ПФА „Искра“, Deep Zone Project с DJ Диян, Сантра и Кристиян Янкулов. В Пловдив новогодишният концерт на открито започва в 22.00 часа на пл. „Стефан Стамболов”; във Видин Общината е организирала Новогодишно тържество от 23.30 часа на площад „Бдинци”; в Добрич от 24.00 часа на пл. „Свобода“ ще започне празничната програма за посрещане на новата 2018 година; в Кюстендил също празненствата са с начален час 24.00 на площад „Велбъжд”. По традиция празнично приветствие към гостите на площада ще отправят кметовете на населените места. \r\nТелевизионно обръщение към нацията по случай посрещането на Новата година ще отправи и президентът Румен Радев.", "date": "2017.12.31", "title": "Посрещаме 2018-та година!"}
{"url": "http://www.focus-news.net/news/2017/12/31/2472260/afp-armiyata-na-demokratichna-republika-kongo-razprasna-katolicheska-liturgiya-v-kinshasa.html", "text": "Армията на Демократична република Конго е разпръснала хора, присъстващи на провеждането на католическа литургия в Киншаса, съобщава AFP като се позовава на данни от очевидци. \r\nСпоред информацията, срещу хората е бил използван сълзотворен газ и като са дадени и няколко предупредителни изстрели във въздуха. В получените от агенцията данни, се казва, че „полицаи и войници са влезли в двора на църквата и хвърлили сълзотворен газ вътре в сградата“ където се е провеждала месата. \r\nПо-рано католическата църква в Демократична република Конго призова за провеждане на забранени от властите митинги, насочени срещу разширяването на правомощията на президента на страната Джоузеф Кабила. : Цанко Цолов", "date": "2017.12.31", "title": "AFP: Армията на Демократична република Конго разпръсна католическа литургия в Киншаса"}
{"url": "http://www.focus-news.net/news/2017/12/31/2472261/mariyana-hristova-od-na-mvr-veliko-tarnovo-ne-kupuvayte-pirotehnicheski-sredstva-bez-instruktsii-ili-opakovka.html", "text": "Продължават специализираните внезапни проверки в обектите, които предлагат пиротехнически средства. Те се извършват съвместно от служители на полицията и пожарната, каза за Радио „Фокус“ – Велико Търново говорителят на Областна дирекция на МВР Марияна Христова. Сериозни нарушения, по думите й, не са констатирани. Тя призова гражданите да не купуват пиратки и фойерверки без опаковка или придружени инструкции. „Служителите на реда връчват разпореждания на търговците, с указания да не се продава пиротехника, която не отговаря на изискванията на Закона за контрол над взривните вещества, огнестрелните оръжия и боеприпасите. Гражданите също трябва да проявят отговорност още при покупката на пиротехнически изделия. Те могат да се продават само в магазини, на които е издадено полицейско разрешение за търговия с тях. Всяко изделие трябва да е в оригинална опаковка и придружено с инструкция за употреба на български език. Прочетете я и непременно спазвайте указанията“, допълни още Мариана Христова. \r\nТя подчерта, че е забранена продажбата на повредени пиротехнически средства. Глобата за неспазване на Закона за оръжията, според който пиратки и ракети не могат да се използват в затворени помещения, е от 500 до 2 000 лева. Административното наказание на нарушение на разпоредбите, свързана с търговията и употребата на пиротехнически изделия, огнестрелни оръжия и боеприпаси се наказва с глоба в размер 1 000 лв. и/или с имуществена санкция в размер 5 000 лв. При повторно нарушение се налага глоба в размер 2000 лв. и/или имуществена санкция в размер 10 000 лв. и отнемане на разрешението за срок до една година.\r\nЛуиза ТРАНЧЕВА", "date": "2017.12.31", "title": "Марияна Христова, ОД на МВР – Велико Търново: Не купувайте пиротехнически средства без инструкции или опаковка"}
{"url": "http://www.focus-news.net/news/2017/12/31/2472262/plovdiv-dnes-i-utre-parkiraneto-v-sinya-zona-v-grada-shte-e-bezplatno.html", "text": "Днес и утре паркирането в Синя зона в Пловдив ще е безплатно, съобщиха от ОП „Организация и контрол на транспорта”. На 2 януари отново ще бъде в сила таксата, която е 1.50 лева за час престой.\r\nДежурни „паяци” обаче ще има и през празничните дни. Те ще вдигат неправилно паркираните автомобили: спрени на пешеходни пътеки, тротоари или на места по пътните платна, където пречат на движението. Спирането по зелените площи и по тротоарите в града също е забранено, а глобата за това нарушение е 50 лева.", "date": "2017.12.31", "title": "Пловдив: Днес и утре паркирането в Синя зона в града ще е безплатно"}
{"url": "http://www.focus-news.net/news/2017/12/31/2472263/d-r-aneliya-georgieva-direktor-na-speshen-tsentar-kyustendil-ekipite-ni-sa-v-gotovnost-za-rabota-v-novogodishnata-nosht.html", "text": "Екипите на центъра са в готовност за работа в Новогодишната нощ, направени са графиците за дежурство, извършено е снабдяване с необходимите количества медикаменти. Това каза пред Радио „Фокус” – Кюстендил д-р Анелия Георгиева, директор на „Спешен център” – Кюстендил. „Празнуването трябва да бъде умерено и спокойно“, посочи тя. „Да си пожелаем здраве и да правим нещо за това пожелание. Начинът, по който се храним и консумираме алкохол, начинът ни живот е етикет за обществото като цяло. Не бива да се губят рамките на приличието, защото след това празникът се разваля за дълго”, коментира д-р Георгиева. Тя обясни, че трябва да се внимава с консумацията на храна и на алкохол, да се спазват правилата за работа с пиротехническите изделия, особено внимателни трябва да бъдат хората при шофиране.\r\nВенцеслав ИЛЧЕВ", "date": "2017.12.31", "title": "Д-р Анелия Георгиева, директор на „Спешен център” – Кюстендил: Екипите ни са в готовност за работа в Новогодишната нощ"}
{"url": "http://www.focus-news.net/news/2017/12/31/2472264/premierat-boyko-borisov-i-srabskiyat-prezident-aleksandat-vuchich-si-pozhelaha-oshte-prosperitet-za-zapadnite-balkani-prez-2018-g.html", "text": "Премиерът Бойко Борисов и сръбският президент Александър Вучич се поздравиха за успешната и конструктивна съвместна работа през изминаващата 2017 г., съобщиха от правителствената информационна служба. В телефонен разговор двамата бяха единодушни, че през последната година активният двустранен диалог допринесе за изключително важни стъпки за евроинтеграцията на държавите от Западните Балкани. Борисов и Вучич си пожелаха още повече успехи за просперитета на страните от региона през 2018 г. \r\nАлександър Вучич заяви, че лично ще участва в Срещата на върха в София, инициирана от Бойко Борисов на 17 май в София по време на българското председателство на Съвета на ЕС.", "date": "2017.12.31", "title": "Премиерът Бойко Борисов и сръбският президент Александът Вучич си пожелаха още просперитет за Западните Балкани през 2018 г."}
{"url": "http://www.focus-news.net/news/2017/12/31/2472265/the-guardian-nyu-york-se-gotvi-za-edno-ot-nay-studenite-posreshtaniya-na-nova-godina-do-sega.html", "text": "Ню Йорк се готви за едно от най-студените посрещания на Нова година в историята на града до сега, пише британският вестник Guardian. Очаква се на „Таймс Скуеър“, където традиционно се провеждат новогодишните празненства, температурата да бъде минус 11 градуса по целзий. Това успява да изравни рекордна на втората най-студена новогодишна нощ по време на посрещането на 1962 г. Абсолютният рекорд е минус  17 градуса по целзий и е отчетен през 1917 г. \r\nВластите предупреждават хората, желаещи да празнуват на площада да се обличат топло и въздържат от пиенето на алкохол, който кара тялото да губи топлина по-бързо. На място ще бъдат разположени медицински екипи, които да укажат първа помощ при измръзвания или други произшествия. : Цанко Цолов", "date": "2017.12.31", "title": "The Guardian: Ню Йорк се готви за едно от най-студените посрещания на Нова година до сега"}
{"url": "http://www.focus-news.net/news/2017/12/31/2472266/futbol-igrayat-se-dva-macha-ot-angliyskata-vissha-liga.html", "text": "Играят два мача от английската Висша лига. От 14:00 часа лидерът в класирането Манчестър Сити гостува на Кристъл Палас. В предпоследния мач от 21-ия кръг на първенството последния в класирането Уест Бромич посреща четвъртия Арсенал от 18:30 часа.\r\nНа втора позиция след Манчестър Сити се намира Челси с актив от 45 точки, което е 13 по-малко от тима на Пеп Гуардиола. Трети е отборът на Манчестър Юнайтед с 44 точки.", "date": "2017.12.31", "title": "Футбол: Играят се два мача от английската Висша лига"}
{"url": "http://www.focus-news.net/news/2017/12/31/2472267/kyustendil-obshtina-dupnitsa-organizira-posreshtane-na-novogodishnata-nosht-na-ploshtad-svoboda.html", "text": "По традиция Община Дупница организира посрещане на Новогодишната нощ на площад „Свобода”. Това съобщи за Радио „Фокус” – Кюстендил Христо Апостолов, експерт към Общината. Празничната програма ще започне в 23.30 часа. \r\nЗа жителите и гостите на Дупница е предвиден концерт на дует „Пирин”. Настъпването на новата 2018 година ще бъде отбелязано с празнична заря.\r\nВенцеслав ИЛЧЕВ", "date": "2017.12.31", "title": "Кюстендил: Община Дупница организира посрещане на Новогодишната нощ на площад „Свобода”"}
{"url": "http://www.focus-news.net/news/2017/12/31/2472268/blagoevgrad-s-posreshtane-na-babugeri-ot-selo-mosomishte-shte-zapochnat-tarzhestvata-v-gotse-delchev-po-povod-posreshtaneto-na-novata-2018-godina.html", "text": "С посрещане на Бабугери от село Мосомище ще започнат тържествата в Гоце Делчев по повод посрещането на Новата 2018 година. Това каза за Радио „Фокус” – Пирин Даниела Крантева, експерт „Връзки с обществеността” към Общината. Събитието ще започне в 12.00 часа на площад „Гоце Делчев”. „Тържественото посрещане на Нова година с участието на Боряна Карпузова, Илиана Кръстева, Мария Христова и оркестъра на Здравко Георгиев ще започне в 23.00 часа и ще продължи до 02.30 часа на площад „Македония”, допълни Крантева. \r\nЗа жителите и гостите на Община Гоце Делчев е подготвено много вино, музика и добро настроение, подчерта Крантева.\r\nЛивия НИНОВА", "date": "2017.12.31", "title": "Благоевград: С посрещане на Бабугери от село Мосомище ще започнат тържествата в Гоце Делчев по повод посрещането на Новата 2018 година"}
{"url": "http://www.focus-news.net/news/2017/12/31/2472269/sliven-sluzhiteli-na-odbh-izvarshvat-masovi-proverki-na-restoranti-zavedeniya-za-hranene-magazini-i-skladove-pazari-i-tarzhishta.html", "text": "Масови проверки на ресторанти, заведения за хранене, магазини и складове, пазари и тържища извършват служителите на Областната дирекция по безопасност на храните - Сливен. Това съобщи за Радио „Фокус” – Сливен директорът на дирекцията д-р Пламен Пенчев. В проверките около празничните дни за нарушения по график следят експерти на БАБХ - Сливен и лабораторията. Засилени са проверките в заведенията за хранене и ресторантите, където ще се събират повече хора, за да празнуват. Проверява се предимно редовността на продуктите от животински произход, документите им на произход, срока на годност и как се съхраняват храните. \r\nСанкциите при установени нарушения са в зависимост от тежестта на нередностите и дали е опасно за човешкото здраве. Най-малката санкция, която могат да наложат служителите на Областната дирекция по безопасност на храните, е предписание, при по–голямо нарушение се издават актове. При повторно нарушение глобите се увеличават два пъти.", "date": "2017.12.31", "title": "Сливен: Служители на ОДБХ извършват масови проверки на ресторанти, заведения за хранене, магазини и складове, пазари и тържища"}
{"url": "http://www.focus-news.net/news/2017/12/31/2472270/the-telegraph-predpolaga-se-che-chetirima-ot-zaginali-v-katastrofata-v-sidni-sa-britantsi.html", "text": "Предполага се, че четирима от загиналите в катастрофата на туристически самолет в Сидни са граждани на Великобритания, съобщава британският ежедневник Telegraph. Външното министерство в Лондон все още не е потвърдило тези данни, като към момента британските власти водят комуникация с австралийската полиция за изясняване на информацията. \r\nПо-рано стана ясно, че туристически самолет с един пилот и петима пътници на борда се е разбил малко след 15:00 часа местно време край река на север от Сидни. Телата на шестимата са открити от водолази. Все още не са ясни причините за инцидента.  : Цанко Цолов", "date": "2017.12.31", "title": "The Telegraph: Предполага се, че четирима от загинали в катастрофата в Сидни са британци"}
{"url": "http://www.focus-news.net/news/2017/12/31/2472271/veliko-tarnovo-dva-avtomobila-goryaha-v-grada-prevoznite-sredstva-sa-sobstvenost-na-mestna-firma.html", "text": "Два автомобила, собственост на местна фирма, горяха във Велико Търново тази нощ. Сигнал за инцидента е подаден малко преди 04.00 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Пострадали граждани при пожара няма. Огънят е унищожил изцяло едната кола и купето на втората. Причините са в процес на установяване. Фирмата, чиито притежание са автомобилите, се намира на ул. „Пишмана“ във Велико Търново. Произшествието е ликвидирано от екип на Районната служба с два автомобила и шестима огнеборци.\r\nЛуиза ТРАНЧЕВА", "date": "2017.12.31", "title": "Велико Търново: Два автомобила горяха в града – превозните средства са собственост на местна фирма"}
{"url": "http://www.focus-news.net/news/2017/12/31/2472272/plovdiv-mitropolit-nikolay-shte-oglavi-arhiereyska-sveta-liturgiya-i-novogodishen-moleben-na-1-yanuari.html", "text": "Негово високопреосвещенство Пловдивският митрополит Николай ще оглави архиерейска света Литургия и Новогодишен молебен на 1 януари, предаде репортер на Агенция „Фокус”. Утре, понеделник, Православната църква чества големия християнски празник Обрезание Господне. Същия ден Църквата прославя св. Василий Велики - Василовден. По този повод във всички епархии на Българската православна църква се отслужва презнична света Литургия и се прави Новогодишен молебен. В митрополитския храм „Св. Вмца Марина” в Пловдив Негово Високопреосвещенство Пловдивският митрополит Николай ще оглави архиерейска света Литургия и Новогодишен молебен от 10.00 часа.\r\nНикола ПЕТКОВ", "date": "2017.12.31", "title": "Пловдив: Митрополит Николай ще оглави архиерейска света Литургия и Новогодишен молебен на 1 януари"}
{"url": "http://www.focus-news.net/news/2017/12/31/2472273/the-telegraph-zapadnata-chast-na-samoa-posreshtna-2018-ta-godina.html", "text": "Новата годината официално вече настъпи в Западна Самоа, Тонга и Кирибати, първите места в света, които посрещнаха 2018 г., пише британският вестник Telegraph. Последното място, което ще отпразнува нова година са американските острови „Бейкър“ и „Хоуленд“, които обаче са необитаеми. \r\nПо-големите градове, където предстои часовника да удари полунощ са Сидни (15:00 часа българско време), Токио (17:00 часа) и Пекин (18:00 часа).\r\nСамоа е разделена на две часови зони, като западната част на островите празнуват първи в света Нова година, а американска Самоа го прави последна. : Цанко Цолов", "date": "2017.12.31", "title": "The Telegraph: Западната част на Самоа посрещна 2018-та година"}
{"url": "http://www.focus-news.net/news/2017/12/31/2472274/mehmed-mestan-kmet-na-yundola-mnogo-turisti-shte-posreshtnat-novogodishnite-praznitsi-v-kurorta.html", "text": "Много туристи ще посрещнат Новогодишните празници в курорта Юндола край Велинград, съобщи за Радио „Фокус“ – Пазарджик Мехмед Местан, кмет на село Юндола. Всички хотели, вили и къщи за гости предлагат уют, топлина, веселие, жива музика и фолклорни ансамбли. Всички места в туристическите бази са резервирани седмици преди Нова година. Цените са от 10 до 50 лева на човек на ден и включват закуска, празнична вечеря и условия за разходки из планината. \r\nВсички посетители на курорта могат да използват условията за зимни спортове. Всички ски писти са подготвени за зимния сезон, има и различни атракции за малките деца, каза още Местан. В курорта има и много добри условия за планински туризъм, тъй като в непосредствена близост се намират местностите Филибишка поляна, Черновец и местността Куртово, както и резерватите Рогачица и Валявиците в Рила. Наблизо е и спортна база Белмекен и природната забележителност Пашови скали.\r\nАлбена ЖИЛЕКОВА", "date": "2017.12.31", "title": "Мехмед Местан, кмет на Юндола: Много туристи ще посрещнат Новогодишните празници в курорта"}
{"url": "http://www.focus-news.net/news/2017/12/31/2472275/atanas-kalchev-kmet-na-krichim-nyama-himicheski-i-drugi-predpriyatiya-v-blizost-do-prelivnika-v-krichim-kadeto-be-otkrita-martva-riba.html", "text": "Няма химически и други предприятия в близост до преливника в Кричим, където е открита мъртва риба. Това съобщи за Радио „Фокус” – Пловдив кметът на Общината Атанас Калчев. По думите му резултатите от пробите на РИОСВ Пловдив най-добре ще определят на какво се дължи измирането на рибата, но се знае със сигурност, че това, което се съдържа във водата на това място, е с висока електропроводимост. Калчев обясни, че от единия преливен колектор излиза течност с неопределен състав и именно там част от рибата е измряла. По-надолу по течението, където течността с неустановен състав се размива с водата, няма проблем за рибата.\r\nОт РИОСВ – Пловдив съобщиха, че вече е извършен обход и е установено, че източникът на замърсяване е преливният колектор от канализацията на Кричим за дъждовни води. Водата е с кафяво-бял цвят, като е с характерен мирис на битово-фекални води. Очакват се резултатите и от проби за наличие на пестициди и метали.\r\nЦветана ТОНЧЕВА", "date": "2017.12.31", "title": "Атанас Калчев, кмет на Кричим: Няма химически и други предприятия в близост до преливника в Кричим, където бе открита мъртва риба"}
{"url": "http://www.focus-news.net/news/2017/12/31/2472276/svetla-baryakova-v-minaloto-banskaliite-sa-stroili-kashtite-si-kato-kreposti-za-da-se-predpazvat-ot-kardzhaliyskite-bandi.html", "text": "Характерно за архитектурата на банските къщи е, че те са строени като крепости. Това каза Светлана Барякова, директор на Музеен комплекс – Банско в интервю за предаването „Легенди за България“ на Радио „Фокус“. Барякова обясни, че външните зидове на банските къщи са с дебелина метър- метър и двайсет, а вътрешните стени са били от седемдесет до осемдесет сантиметра. „Изградени са изцяло от камък, като, разбира се,  има изравняващи дървени елементи, които тук се наричат кошаци, за да може да се изравнява зидът. Това се налага особено през 18-и век, когато Банско се издига като мощно в икономическо отношение селище. Много богати фамилии, занимаващи се с търговия, наистина натрупват значително състояние. Това явно е станало известен факт на кърджалийските банди, които върлуват през 18-и и 19-и век на територията на цяла България, и за да могат банскалии да се защитят, те наистина са строили къщите си като крепости“, разказа още Светлана Барякова. Тя допълни, че в стените им имало бойници. „Те давали възможност на дългите пушки кремъклийки, като се поставят в бойницата, да обстрелват евентуално нападателя пред входа на къщата. Във всяка къща има каменно ядро, което е най-укрепено и което не е видно с просто око, но ако се вгледа човек го вижда. Ядрото изпълнява ролята на защитна кула“, поясни тя. Барякова обясни, че във всяка банска къща задължително е имало скривалище, в което при евентуално нападение са се криели жените, децата, възрастните хора, а мъжете са оставали да отбраняват дома. „Характерно за банските къщи е, че стаите са групирани около чардака. Те са се затваряли с много дебели мурови порти, залоствали са се, имали са излаз към чардака, но между временно имат и съобщение помежду си. Така че при евентуално нападение, когато се затворят вратите към чардака, семейството е можело да ползва всички стаи, влизайки от една в друга“, добави Светлана Барякова.", "date": "2017.12.31", "title": "Светла Барякова: В миналото банскалиите са строили къщите си като крепости, за да се предпазват от кърджалийските банди"}
{"url": "http://www.focus-news.net/news/2017/12/31/2472277/nelina-tsarova-obshtina-veliko-tarnovo-dzhedai-i-tantsyori-v-narodni-nosii-sa-chast-ot-praznichnata-ni-programa-za-posreshtaneto-na-novata-godina.html", "text": "Джедаи в бляскави костюми, танцьори в народни носии, много музика и веселие очакват великотърновци в Новогодишната нощ. Това са само малка част от изненадите, които Общината е подготвила за тържеството, което ще се случи тази вечер, каза за Радио „Фокус“ – Велико Търново Нелина Църова, директор Дирекция „Култура, туризъм и международни дейности“ в Общината. Програмата ще води известният музикант Георги Мамалев. „Първото изпълнение ще е на Star wars show, подготвено от известния танцьор Метин Енимехмедов. Темата му е Междузвездни войни, тъй като през декември излезе поредният епизод от сагата. Затова решихме, че ще е любопитно и интересно да обвържем Новогодишната програма с него“, обясни Нелина Църова. \r\nШоуто ще е разделено на три части. Първата ще включва авторски танци. „Във втората публиката ще има възможност да зададе тема. Примерно Чобака да танцува Дайчево хоро или нещо подобно – с комичен характер. След това и всички ще имат възможност да си направят снимки с участниците“, допълни директорът на Културната дирекция. В полунощ ще зазвучи Дунавско хоро, придружено с празнична заря. Ще последва и слово на кмета на Велико Търново инж. Даниел Панов. В програмата ще се включат и Deep zone project, Сантра и Кристиян Янкулов. Ще има почерпка за всички великотърновци и гости на града: бира, храна и сладкиши. Тържеството на Общината започва в 23.00 часа и ще се проведе пред сградата на местната администрация.\r\nЛуиза ТРАНЧЕВА", "date": "2017.12.31", "title": "Нелина Църова, Община Велико Търново: Джедаи и танцьори в народни носии са част от празничната ни програма за посрещането на Новата година"}
{"url": "http://www.focus-news.net/news/2017/12/31/2472278/sport-stiv-dzhonsan-zagubi-s-02-seta-ot-aleks-de-minaur.html", "text": "Американецът Стив Джонсън загуби с 0:2 сета от австралиеца Алекс де Минаур в мач от самостоятелните двубои в Бризбейн. След като се наложи с 7:6 и 6:4 представителят на домакините ще играе срещу канадския тенисист Милош Раонич.", "date": "2017.12.31", "title": "Спорт: Стив Джонсън загуби с 0:2 сета от Алекс де Минаур"}
{"url": "http://www.focus-news.net/news/2017/12/31/2472279/blagoevgrad-politseyski-patruli-sa-razpolozheni-na-mesta-v-oblastta-kadeto-se-provezhdat-praznichni-meropriyatiya-po-povod-nova-godina.html", "text": "Допълнителни полицейски патрули са разположени на места, където се провеждат празнични мероприятия по повод Нова година в област Благоевград. Това съобщиха за Радио „Фокус“ – Пирин от Областна дирекция на МВР – Благоевград. По време на почивните дните около 31 декември е осигурено полицейско присъствие в районите, където ще се провеждат мероприятията, търговските центрове, районите на Новогодишни базари, църкви, храмове, манастири, курортни комплекси и други. За обезпечаване сигурността на обществените места в обслужваната територия са проведени срещи със собствениците и ползвателите на увеселителни заведения по отношение на техните задължения, свързани с охраната, сигналната и разяснителна дейност по отношение пропускателния режим в обектите, действията им при струпване на посетители пред тези обекти, недопускане превишаване на определения допустим капацитет на заведенията, поддържането в изправност на аварийните и други изходи. От органите на реда ще бъде завишен и контролът при пренасянето, законната употреба и съхранението на взривни вещества, огнестрелно оръжие и боеприпаси.\r\nСъщевременно се предприемат и мерки за недопускане продажба на пиротехнически изделия без издадени полицейски разрешения за търговия, в нестандартни опаковки или без упътване и сертификат за качество, като ежедневно по места ще бъдат извършени проверки по линия на контрола над общоопасните средства в тържища, пазари и търговските обекти за недопускане продажбата на пиротехнически изделия без издадени полицейски разрешения за търговия, както и в нарушение на изискванията за качество и тяхната безопасност. Там където се предвижда използването на фоерверки или други пиротехнически изделия в новогодишната нощ контрола ще се осъществи лично от инспекторите отговарящи пряко за контрола над общоопасните средства. На територията на всички общински центрове по време на празненствата за Нова година са осигурени допълнително полицейски сили, като в град Банско са командировани сили от ОД МВР - Благоевград, Гърция и Румъния.\r\nЛивия НИНОВА", "date": "2017.12.31", "title": "Благоевград: Полицейски патрули са разположени на места в областта, където се провеждат празнични мероприятия по повод Нова година"}
{"url": "http://www.focus-news.net/news/2017/12/31/2472280/emil-neshev-pss-planinskite-spasiteli-sa-obrabotili-nad-2500-signala-v-planinata-prez-2017-g.html", "text": "Планинските спасители са обработили над 2500 сигнала в планината през 2017 г. Това каза Емил Нешев, директор на Планинската спасителна служба (ПСС) към Българския червен кръст (БЧК) в интервю за Агенция „Фокус“ за изминалата 2017 г. По думите му  изминалата година е била изпъстрена с достатъчно работа и най-различни ситуации в планината. „Бих казал рекордна по акции. Слава Богу нямахме контузии на планински спасители“, коментира Емил Нешев. \r\n„Справихме се максимално добре с всички случаи в планината. Не сме имали случаи, в които да не можем да отреагираме или да не можем да окажем помощ. Бяхме 100% успешни. Успяхме да подготвим нови планински спасители, които попълниха редиците ни. Явно успяваме и да мотивираме младите хора да влязат в ПСС, да изповядват нашите ценности“, коментира директорът на ПСС. Нешев пожела на туристите прекрасни моменти в планината през 2018 г. „Нека всички да се насладим на това, което планината ни предлага като възможности, като красоти и начин на изживяване. Да бъдат много здрави и много разумни“, допълни той. \r\nДеница КИТАНОВА", "date": "2017.12.31", "title": "Емил Нешев, ПСС: Планинските спасители са обработили над 2500 сигнала в планината през 2017 г."}
{"url": "http://www.focus-news.net/news/2017/12/31/2472281/pregled-na-mezhdunarodnite-novini-do-13-chasa-agentsiya-fokus.html", "text": "Новата годината официално вече настъпи в Западна Самоа, Тонга и Кирибати, първите места в света, които посрещнаха 2018 г. Последното място, което ще отпразнува нова година са американските острови „Бейкър“ и „Хоуленд“, които обаче са необитаеми. \r\nПо-големите градове, където предстои часовника да удари полунощ са Сидни (15:00 часа българско време), Токио (17:00 часа) и Пекин (18:00 часа).\r\nСамоа е разделена на две часови зони, като западната част на островите празнуват първи в света Нова година, а американска Самоа го прави последна. \r\n*** Предполага се, че четирима от загиналите в катастрофата на туристически самолет в Сидни са граждани на Великобритания. Външното министерство в Лондон все още не е потвърдило тези данни, като към момента британските власти водят комуникация с австралийската полиция за изясняване на информацията. \r\nПо-рано стана ясно, че туристически самолет с един пилот и петима пътници на борда се е разбил малко след 15:00 часа местно време край река на север от Сидни. Телата на шестимата са открити от водолази. Все още не са ясни причините за инцидента.  \r\n*** Ню Йорк се готви за едно от най-студените посрещания на Нова година в историята на града до сега. Очаква се на „Таймс Скуеър“, където традиционно се провеждат новогодишните празненства, температурата да бъде минус 11 градуса по целзий. Това успява да изравни рекордна на втората най-студена новогодишна нощ по време на посрещането на 1962 г. Абсолютният рекорд е минус  17 градуса по целзий и е отчетен през 1917 г. \r\nВластите предупреждават хората, желаещи да празнуват на площада да се обличат топло и въздържат от пиенето на алкохол, който кара тялото да губи топлина по-бързо. На място ще бъдат разположени медицински екипи, които да укажат първа помощ при измръзвания или други произшествия. \r\n***Армията на Демократична република Конго е разпръснала хора, присъстващи на провеждането на католическа литургия в Киншаса.\r\nСпоред информацията, срещу хората е бил използван сълзотворен газ и като са дадени и няколко предупредителни изстрели във въздуха. В получените данни се казва, че „полицаи и войници са влезли в двора на църквата и хвърлили сълзотворен газ вътре в сградата“ където се е провеждала месата. \r\nПо-рано католическата църква в Демократична република Конго призова за провеждане на забранени от властите митинги, насочени срещу разширяването на правомощията на президента на страната Джоузеф Кабила. \r\n*** Южнокорейските власти са задържали още един кораб заради съмнение за нелегална продажба на нефт за Северна Корея. Морският съд е плавал под флага на Панама и носи над пет хиляди тона нефт на борда си. Екипажът му е съставен най-вече от китайски и мианмирски моряци. Не е станало ясно кога е бил задържан морския съд но това е второ разкриване на подобен случай в рамките на няколко дни, след като в петък Сеул съобщи, че в края на ноември е задържан регистриран в Хонконг кораб заради същите обвинения. Води се разследване по случая, на борда на кораба се намират представители на властите, които извършват проверка. \r\nПо-рано този месец Съветът за сигурност на ООН наложи нови икономически санкции срещу Северна Корея, намаляващи драстично квотите за внос на нефт към режима в Пхенян.  \r\n*** Над 30 полета бяха задържани или забавени в неделя в Москва заради стелещата се трети ден в руската столица мъгла. \r\nСпоред данни на властите, летищата в най-големия руски град „не са спрели работа“ но „тежките климатични условия и ниската видимост“ правят трудно нормалното функциониране на съоръжението. Забавяне на полетите се получава и заради нуждата от допълнително техническо обслужване на самолетите, необходимо поради студеното време. \r\n*** Поне двама души са загинали по време на нощните протести от събота в Иран. Записано с мобилен телефон видео разпространено в социалните мрежи показва двама ранени демонстранти по време на протестите в западния град Доруд. На друго видео са показани сблъсъци между недоволните и служителите на реда. От иранското правителство потвърдиха смъртните случаи, но отрекоха силите за сигурност да са стреляли по тълпата. Властите обвиниха хора, въоръжени с ловни и бойно оръжия за започване на стрелбата, но заявиха, че „нито един изстрел не е бил даден от полицията, военните или силите за сигурност срещу хората“\r\nСъботните протести са най-сериозното недоволство срещу иранските власти от 2009 г. насам.\r\nНедоволството избухна по-рано тази седмица заради високите цени на някои хранителни и стоки за бита, като впоследствие протестите придобиха политически оттенък. \r\n*** Земетресение е усетено недалеч от гръцката столица Атина в ранните часове на неделя, съобщава Европейският средиземноморски сеизмологичен център. Tрусът е бил с магнитуд от 4,9 по скалата на Рихтер и епицентър намиращ се на 81 километра западно от гръцката столица. По данни на очевидци, земетресението е затихнало за около 20 секунди. Към момента няма информация за щети или пострадали. \r\n*** Руските сили за сигурност задържаха заподозрян за стрелбата на Червения площад, при която в неделя бяха ранени двама души.\r\nПо-рано бе съобщено, че около 5 и 40 часа сутринта в неделя, на улица „Николская“ недалеч от Червения площад в Москва, мъж е открил огън ранявайки тежко 29-годишен мъж и 23-годишна жена. По случая се води разследване, като най-вероятната причини за инцидента е ревност. \r\nДвамата ранени се намират в критично състояние и са настанени в болница.\r\n***", "date": "2017.12.31", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/12/31/2472282/pazardzhik-po-vreme-na-novogodishnite-praznitsi-tsentarat-za-speshna-pomosht-kam-oblastnata-bolnitsa-shte-raboti-na-palen-kapatsitet.html", "text": "По време на Новогодишните празници Центърът за спешна помощ към Областната болница в Пазарджик ще работи на пълен капацитет, предаде репортер на Радио „Фокус” – Пазарджик. Кабинетите за неотложна помощ към частните лечебни заведения в областния град също ще са на разположение на гражданите. \r\nСпоред специалистите най-често срещаните случаи, при които хората се обръщат към спешните кабинети са свързани със стомашни неразположения, различен вид травми, прединфарктни и прединсултни състояния, хипертония и усложнения от вирусни и грипни заболявания. Спешният център към МБАЛ – Пазарджик предлага консултация и диагностика в отделенията към болницата. \r\nНа разположение на гражданите по празниците е и една денонощна аптека в близост до Областната болница.\r\nАлбена ЖИЛЕКОВА", "date": "2017.12.31", "title": "Пазарджик: По време на Новогодишните празници Центърът за спешна помощ към Областната болница ще работи на пълен капацитет"}
{"url": "http://www.focus-news.net/news/2017/12/31/2472283/afp-12-dushi-sa-zaginali-sled-samoubiystven-atentat-v-afganistan.html", "text": "Атентатор се е взривил по време на погребална церемония в Източен Афганистан, съобщава AFP, като се позовава на официални данни. Местните власти са разкрили, че нападателят е успял да убие 12 души и рани поне още 14. \r\nВсе още никоя терористична организация не е поела отговорност за атаката, но агенцията припомня, че „Ислямска държава“ контролира част от намиращите се наблизо територии. : Цанко Цолов", "date": "2017.12.31", "title": "AFP: 12 души са загинали след самоубийствен атентат в Афганистан"}
{"url": "http://www.focus-news.net/news/2017/12/31/2472284/patriarh-neofit-chestita-i-dobroplodna-da-e-novata-2018-godina-gospod-da-blagoslovi-vsichki-nas-da-zhiveem-vav-vyarata-da-krepnem-v-nadezhdata-i-da-prebadvame-v-lyubovta.html", "text": "Честита и доброплодна да е Новата 2018 година, Господ да благослови всички нас да живеем във вярата, да крепнем в надеждата и да пребъдваме в любовта. Това се посочва в обръщение на Българския патриарх Неофит по повод настъпването на новата 2018 година, съобщиха от Българската патриаршия. В него се посочва, че е изминала една нелека година, но сложните житейски ситуации са онова изпитание, което ни показва дали постъпваме като християни, или като хора, които не искат да знаят за Бога.Агенция \"Фокус\" публикува пълния текст на обръщението без редакторска намеса.", "date": "2017.12.31", "title": "Патриарх Неофит: Честита и доброплодна да е Новата 2018 година, Господ да благослови всички нас да живеем във вярата, да крепнем в надеждата и да пребъдваме в любовта"}
{"url": "http://www.focus-news.net/news/2017/12/31/2472285/mariana-hristova-odmvr-veliko-tarnovo-sazdadena-e-neobhodimata-organizatsiya-za-bezopasnost-na-dvizhenieto-po-patishtata-v-praznichnite-dni.html", "text": "Създадена е необходимата организация за безопасност на движението по пътищата в областта в празничните дни. Това каза за Радио „Фокус“ – Велико Търново говорителят на Областта дирекция на МВР Марияна Христова. Полицейски служители са разположени в най-критичните пътни участъци, както и по местата, където се очаква масово струпване на хора. Тя припомни, че шофирането в нетрезво състояние е основната предпоставка за катастрофи по време на празници. Други предпоставки са хлъзгава пътна настилка, намалена видимост от мъгла, неосветени улици в населените места. „Призовавам шофьорите да изберат подходящо време за пътуване на дълги разстояния с цел избягване на върховото натоварване по пътищата. Освен това, преди пътуването трябва да се прегледа основно изправността на спирачната система, светлините,  чистачките, устройствата за измиване на предното стъкло, подгряващото устройство на задното стъкло“, посочи Марияна Христова. „Не рискувайте, ако автомобилът Ви е с износени гуми. Носете в багажника вериги за сняг. Зад волана по дългия маршрут трябва да е възможно най-опитният водач от семейството или от компанията“, призова още тя. По думите й в последните 3-4 години благодарение на взетите превантивни мерки от Областна дирекция МВР – Велико Търново в региона  не са регистрирани сериозни инциденти и тежки пътнотранспортни произшествия по време на Коледните и Новогодишни празници.\r\nЛуиза ТРАНЧЕВА", "date": "2017.12.31", "title": "Мариана Христова, ОДМВР- Велико Търново: Създадена е необходимата организация за безопасност на движението по пътищата в празничните дни"}
{"url": "http://www.focus-news.net/news/2017/12/31/2472286/reuters-turtsiya-zadarzha-20-predpolagaemi-chlenove-na-islyamska-darzhava-koito-sa-planirali-atentat-v-stranata.html", "text": "Власите в Турция са задържали 20 предполагаеми членове на „Ислямска държава“, които най-вероятно са планирали новогодишен атентат, съобщава Reuters, като се позовава на данни от местни медии. \r\n15 души от арестуваните са чуждестранни граждани, съобщава още агенцията. Всички 20 души са били задържани по време на акция в Истанбул на 31 декември. \r\nПолицията в Турция се намира в повишена готовност заради миналогодишния атентат в страната, извършен по време на новогодишните празненства, при който мъж застреля 39 души в един от истанбулските нощни клубове. Над 37 хил. служители на реда ще следят за сигурността като обществените събирания в града в нощта на 31 декември срещу първи януари са забранени. : Цанко Цолов", "date": "2017.12.31", "title": "Reuters: Турция задържа 20 предполагаеми членове на „Ислямска държава“, които са планирали атентат в страната"}
{"url": "http://www.focus-news.net/news/2017/12/31/2472287/radio-fokus-plovdiv-blagodari-na-obshtestvenitsite-chiito-glasove-zvuchaha-nay-chesto-v-efira-prez-2017-godina.html", "text": "Военният историк Петър Ненков, директорът на Общинската библиотека в Карлово Мирослав Колев, директорът на Историческия музей в Карлово Мария Деянова, директорът на библиотеката във ВМЗ Сопот Мариана Тодорова, директорът на Селскостопанската гимназия в Садово Димитър Йорданов, директорът на библиотеката в Асеновград Милена Марковска, Даниела Костова и Ивайло Мирчев – ОП“Туризъм“ в Асеновград  са сред обществениците, чиито гласове звучаха най-често в ефира на Радио „Фокус”- Пловдив през 2017 година. Това са хората, които най-активно се включваха в програмата ни през 2017 година. Към тях ще добавим и имената на някои кметове. Това са кметът на Садово Димитър Здравков и заместникът му Петър Георгиев, кметът на Карлово д-р Емил Кабаиванов и неговите заместници Данка Люртова, Антон Минев и Стойо Карагенски, както и зам.-кметовете на Пловдив Стефан Стоянов и Георги Титюков и всички районни кметове на Пловдив, които също така безпрекословно, въпреки заетостта си, се отзоваваха при всяко позвъняване и се включваха в ефира ни през изтеклата година.\r\nЕкипът на радиото им благодари и си пожелава и през следващата 2018 година сътрудничеството ни да бъде все така активно и ползотворно, от което ще печелят най-вече нашите слушатели.\r\nЦветана ТОНЧЕВА", "date": "2017.12.31", "title": "Радио „Фокус“ Пловдив благодари на обществениците, чиито гласове звучаха най-често в ефира през 2017 година"}
{"url": "http://www.focus-news.net/news/2017/12/31/2472288/pazardzhik-natovareno-e-dvizhenieto-po-dvete-planinski-otsechki-varvara-velingrad-varvara-i-peshtera-batak-dospat.html", "text": "Натоварено е движението по двете планински отсечки Варвара – Велинград и Пещера – Батак – Доспат, предаде репортер на Радио „Фокус” – Пазарджик. Пътните настилки са сухи. Повече автомобили се движат в посока Пазарджик и Пещера. В дефилето има опасност от падащи камъни, като участъците са сигнализирани със съответните пътни знаци. Патрул на Пътна полиция е разположен на кръстовището след дефилето в посока Велинград и Ракитово на Велинград.\r\nАлбена ЖИЛЕКОВА", "date": "2017.12.31", "title": "Пазарджик: Натоварено е движението по двете планински отсечки Варвара – Велинград Варвара и Пещера – Батак – Доспат"}
{"url": "http://www.focus-news.net/news/2017/12/31/2472289/liderat-na-britanskata-opozitsiya-dzheremi-korbin-prez-2018-godina-nie-shte-badem-pravitelstvo-v-izchakvane.html", "text": "Лидерът на Лейбъристката партия във Великобритания Джереми Корбин направи изявление по случай предстоящото настъпване на Нова година, в което е заявил, че през 2018 лейбъристите ще бъдат „правителство в изчакване“, пише британският вестник Telegraph. \r\nСпоред Корбин, правителството „няма представа как да поправи своята неработеща икономическа система“ заради която „много хора не успяват да свържат двата края“. „Ние ще бъдем правителство в очакване“ през 2018 г., отбеляза още лидерът на лейбъристите, което правителство ще издигне интересите на хората, завърши Корбин. : Цанко Цолов", "date": "2017.12.31", "title": "Лидерът на британската опозиция Джереми Корбин: През 2018 година ние ще бъдем правителство в изчакване"}
{"url": "http://www.focus-news.net/news/2017/12/31/2472290/sofiyska-voda-vremenno-shte-prekasne-vodosnabdyavaneto-v-chast-ot-tsentara-na-stolitsata-na-2-yanuari.html", "text": "„Софийска вода” временно ще прекъсне водоснабдяването в  част от центъра на столицата на 2 януари 2018 г. Това съобщиха от пресцентъра на дружеството.\r\nНа 2 януари  2018 г. (вторник), във връзка с подмяна на сградно водопроводно отклонение на ул. „Сан Стефано“, Център,  се налага спиране на водоподаването от 9:30  до 17:00 часа на клиентите на „Софийска вода”, живеещи в района на: ул. „Сан Стефано“ от ул. „Шипка“ до ул. „Шейново“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сан Стефано“ № 16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства.\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.12.31", "title": "„Софийска вода” временно ще прекъсне водоснабдяването в  част от центъра на столицата на 2 януари"}
{"url": "http://www.focus-news.net/news/2017/12/31/2472291/prof-kostadin-dinchev-folklorist-semeystvoto-e-osnoven-aktsent-v-novogodishnite-praznitsi-spored-narodnata-traditsiya.html", "text": "Семейството е основен акцент в Новогодишните празници според народната традиция. Това каза за Радио „Фокус“ – Пирин проф. Костадин Динчев, български фолклорист и почетен граждани на Благоевград. Той допълни, че съвременното общество отделя повече внимание върху тържественото отбелязване на Новата година, но в българската народна традиция цикълът на Коледните и Новогодишни празници винаги е вървял заедно и хората са отдавали значимото на всички празници, включени в тях. \r\n„По времето на социализма управниците се опитаха да преправят малко тези празници, но въпреки новата форма, която се опитаха да въведат, те си останаха по същество онова, което традицията ни е завещала. А традицията е нещо устойчиво във времето и затова тя трябва да се познава“, коментира проф. Динчев. Фолклористът посочи, че в днешно време хората са свободни да избират кои празници и по какъв начин да ги отбелязват, но не трябва да забравяме, че в Новогодишната нощ се събират семействата, което означава дух, създаване на родова памет, принадлежност и близост, на взаимност, на желание за добруване и почит към по-възрастните.\r\nЛивия НИНОВА", "date": "2017.12.31", "title": "Проф. Костадин Динчев, фолклорист: Семейството е основен акцент в Новогодишните празници според народната традиция"}
{"url": "http://www.focus-news.net/news/2017/12/31/2472292/sport-mark-uorbartan-e-uvolnen-ot-menidzharskiya-post-na-notingan-forest.html", "text": "Марк Уорбъртън е уволнен от мениджърския пост на Нотинган Форест, съобщиха от ръководството на клуба. Уорбъртън бе назначен с договор със срок от две години и половина през месец март и макар да не се посочва конкретната причина за уволняването му, SKY sports напомня, че начело на клуба, Уорбъртън записа 14 загуби от 25 мача в британския „Чемпиъншип“. Неговият асистент също ще бъде заменен а мениджърът на младежката школа на клуба Гари Брезил ще заеме временния треньорски пост.", "date": "2017.12.31", "title": "Спорт: Марк Уорбъртън е уволнен от мениджърския пост на Нотинган Форест"}
{"url": "http://www.focus-news.net/news/2017/12/31/2472293/blagoevgrad-na-otkrita-stsena-na-pl-georgi-izmirliev-zhitelite-i-gostite-na-grada-shte-posreshtnat-novata-godina.html", "text": "Традиционно, както всяка година, жителите и гостите на Благоевград ще имат възможността заедно да посрещнат новата година на открита сцена. Тя ще бъде разположена на площад „Георги Измирлиев” пред зала „22 септември”. Това каза за Радио „Фокус” – Пирин Яна Янакиева, експерт в отдел „Култура” към Община Благоевград. По думите ѝ предвидено е да има специално озвучаване и осветление. „Фолклорната ни програма ще бъде с любими изпълнители от Благоевград и региона. Новото при тържествата тази година ще бъде свързано с това, че точно преди полунощ ще има подготвена рок програма, която се поверили на група „Престо” и обичаният от всички на Лъчезар Кацарски”, каза още Янакиева. Тя добави, че те са подготвили за вечерта една лека по-различна програма. „След 00.00 часа, когато ще посрещнем Новата 2018 година, ще започне и фолклорният ни блок с участието на най-различни изпълнители”, допълни Янакиева. Тя изрази надежда, че както всяка година така и тази ще има много хора на площада в новогодишната нощ. „Искам да пожелая всички много здраве, една спокойна и щастлива 2018 година от целия екип на Община Благоевград”, добави Янакиева.\r\nЛивия НИНОВА", "date": "2017.12.31", "title": "Благоевград: На открита сцена на пл. „Георги Измирлиев” жителите и гостите на града ще посрещнат Новата година"}
{"url": "http://www.focus-news.net/news/2017/12/31/2472294/vidin-zhitelite-i-gostite-na-grada-shte-posreshtnat-2018-g-s-banitsa-i-vino-na-tsentralniya-ploshtad-bdintsi.html", "text": "Видинчани ще посрещнат Новата 2018 г. с баница и вино на централния площад „Бдинци”, предаде репортер на Радио „Фокус” – Видин. Новогодишното тържество се организира от Община Видин. Градският духов оркестър ще весели жителите и гостите на града, решили да посрещнат 2018 година на площада. Цветан Асенов, заместник-кмет на общината, ще поздрави с Новата година присъстващите на тържеството.\r\nАнна ЛОЗАНОВА", "date": "2017.12.31", "title": "Видин: Жителите и гостите на града ще посрещнат 2018 г. с баница и вино на централния площад „Бдинци”"}
{"url": "http://www.focus-news.net/news/2017/12/31/2472295/tereza-mey-britantsite-shte-si-vazvarnat-uverenostta-i-gordostta-prez-2018-godina.html", "text": "Британският премиер Тереза Мей заяви по време на своя поздрав по случай настъпващата 2018 година, че жителите на страната „ще си възвърнат увереността и гордостта“ през новата година, съобщава BBC.\r\nМакар Брекзит да е една от темите от изключително значение за Лондон през 2018 г., правителството далеч няма да се съсредоточи само върху него, отбеляза министър-председателят. „Повечето хора просто искат правителството да постигне добра договорка за Брекзит и точно това ще направим“, заяви Мей и разкри, че воденият от нея кабинет ще се съсредоточи също така върху развитието на образователната система и строежа на нови училища, подкрепа за полицията и Националната здравна служба. : Цанко Цолов", "date": "2017.12.31", "title": "Тереза Мей: Британците ще си възвърнат увереността и гордостта през 2018 година"}
{"url": "http://www.focus-news.net/news/2017/12/31/2472296/plovdiv-nad-12-parkinga-sa-izgradeni-v-rayon-tsentralen-v-grada-prez-2017-godina.html", "text": "Над 12 паркинга са изградени в Район „Централен” в Пловдив през 2017 година. Това съобщи в интервю за Радио „Фокус”- Пловдив кметът на района Георги Стаменов. По думите му за изминалите две години са разкрити над 600 нови паркоместа. „Опитахме се да работим във всички части на района и да не концентрираме усилията си само в една или друга част”, каза Стаменов. В момента всички тези зони са с трайна настилка, с осветление, цветно обновяване, където е било възможно и паркова част с пейки. „Това е всичко, което е нужно за една нормална градска среда”, смята районният кмет.\r\n„Приоритет в работата ни през годината беше инфраструктурата, тъй като без да имаме ясно дефиниране на местата за отдих и местата за паркиране, реално няма да имаме нито едно от двете”, каза още Стаменов. Освен в инфраструктурата, районната администрация е работила и в сферата на културата и образованието. „Не една или две бяха инициативите на районната администрация, които реализирахме и които стигнаха до максимален кръг от хора по различни социални теми”, добави Георги Стаменов.\r\nЦветана ТОНЧЕВА", "date": "2017.12.31", "title": "Пловдив: Над 12 паркинга са изградени в Район „Централен” в града през 2017 година"}
{"url": "http://www.focus-news.net/news/2017/12/31/2472297/afp-iran-ogranichi-dostapa-do-sotsialnite-mrezhi-v-stranata-sled-tridnevni-protesti.html", "text": "Иранските власти са ограничили достъпа до социалните мрежи в страната след тридневни протести, съобщава AFP, като се позовава на информация от местни медии. От разпространените данни става ясно, че част от популярните приложения, служещи най-вече за разпространение на снимки и видео не могат да бъдат отворени посредством мобилен телефон. Агенцията припомня, че едно от потърпевшите приложения – „Телеграм“ бе обвинено по-рано от властите в спомагане на разпространението на насилие. : Цанко Цолов", "date": "2017.12.31", "title": "AFP: Иран ограничи достъпа до социалните мрежи в страната след тридневни протести"}
{"url": "http://www.focus-news.net/news/2017/12/31/2472298/legendi-za-balgariya-yunachnata-cheta-na-terzi-nikola-i-druzhinata-na-kardzhaliyskiya-glavatar-shaban-gega.html", "text": "Легенда разказва за юначната чета на Терзи Никола, който събира свои приятели и последва в Пирин планина дружината на кърджалийския главатар Шабан Гега. Това каза Светлана Барякова, директор на Музеен комплекс – Банско в интервю за предаването „Легенди за България“ на Радио „Фокус“. „Шабан гега пристига в Банско, безчинства цяла нощ и според легендата хвърля око на изгората на Терзи Никола. Тя, за да не попадне в турските ръце, се самоубива. За да отмъсти за това и за да накаже кърджалиите Терзи Никола събира своята чета, тръгват, настигат кърджалиите в Пирин, когато те вече са се разположили за нощуване, почти пияни около огнището“, обясни Барякова. „Банскалии под водачеството на Терзи Никола ги нападат, избиват ги до един, отрязват им главите, струпват ги и около тях играят мълчаливо юнашко хоро. И сега местността се нарича Главите, тя е по пътя за хижа Дамяница, която прекосява Пирин планина, тази пътека минава през цялата Пирин и води надолу към Мелник и Сандански. Това е легенда, която наистина доказва как банскалии са мъстили и са защитавали своята чест“, допълни тя. \r\nБарякова разказа и за подобен подвиг на Кир Благо Тодев през 1850 г., който напада също кърджалийската банда на Индже Хюсеин. „Бандата отвлича банско дете за откуп. По същия начин е разбита и престава да съществува благодарение на юначните банскалии“, каза Светлана Барякова.", "date": "2017.12.31", "title": "„Легенди за България“: Юначната чета на Терзи Никола и дружината на кърджалийския главатар Шабан Гега"}
{"url": "http://www.focus-news.net/news/2017/12/31/2472299/ria-novosti-vladimir-putin-pozdravi-ruskiya-narod-po-sluchay-nova-godina.html", "text": "Руският президент Владимир Путин поздрави народа на страната по случай предстоящото настъпване на Нова година, съобщава РИА Новости. Държавният глава обърна внимание на семейната природа на празника и призова хората да бъдат заедно в навечерието на новогодишната нощ. Държавният глава пожела на руския народ „успех и благополучие\", както и \"мир и просперитет за нашата велика Русия – обичана и единствена.“ Путин завърши обръщението си с пожелание за щастие през новата 2018-та година. : Цанко Цолов", "date": "2017.12.31", "title": "РИА Новости: Владимир Путин поздрави руския народ по случай Нова година"}
{"url": "http://www.focus-news.net/news/2017/12/31/2472300/veliko-tarnovo-obyavyavat-rezultatite-ot-obshtinskite-konkursi-za-nova-godina-v-svishtov.html", "text": "Резултатите от четирите конкурса, обявени от Община Свищов, ще бъдат изнесени по време на Новогодишното тържество, което ще се проведе на площад „Алеко“ тази вечер. Това съобщи за Радио „Фокус“ – Велико Търново Росен Маринов, директор Дирекция „Култура и културно наследство“ в местната администрация. Общината е подготвила още празнична заря, баница с късмети и томбола с награди. Това, по думите му, са само част от изненадите за жителите и гостите на града. „В празничната нощ ще бъдат обявени и победителите в конкурсите на Община Свищов за „Най-красиво изработена картичка\", „Най-празнична украса“, „Инициатива на 2017 година“ и „Послание на 2018 година“. В полунощ, заедно ще изпратим старата 2017 и ще посрещнем с много надежда и отворени сърца новата 2018 година“, обясни още Росен Маринов. По традиция кметът на Свищов Генчо Генчев ще направи своето празнично обръщение към жителите на общината, след което ще има и заря. В програмата специално участие ще вземе и оркестър „Фолклорен извор“. Началото ще бъде поставено в 23.30, а мястото е площад „Алеко“ в центъра на Свищов.\r\nЛуиза ТРАНЧЕВА", "date": "2017.12.31", "title": "Велико Търново: Обявяват резултатите от Общинските конкурси за Нова година в Свищов"}
{"url": "http://www.focus-news.net/news/2017/12/31/2472301/tenis-karolin-garsiya-prekrati-uchastieto-si-na-turnira-v-brizbeyn-zaradi-kontuziya.html", "text": "Каролин Гарсия бе принудена да прекрати участието си на турнира в Бризбейн заради контузия. Поставената под номер четири в схемата успя да спечели първия сет срещу Алис Корнет, но след като загуби втората част, 24-годишната французойка поиска медицинска помощ и кратко след това заяви, че иска да прекрати участието си. Гарсия страдаше от контузия в гърба миналия сезон, като в изявление тенисистката разкри, че явно не се е излекувала напълно и ще ѝ бъде необходимо допълнително време.", "date": "2017.12.31", "title": "Тенис: Каролин Гарсия прекрати участието си на турнира в Бризбейн заради контузия"}
{"url": "http://www.focus-news.net/news/2017/12/31/2472302/blagoevgrad-kukeri-shte-defilirat-na-ploshtada-v-simitli-na-1-yanuari.html", "text": "Кукери ще дефилират на площад „Септември” в Симитли на 1 януари 2018 година от 12.00 часа. Това каза за Радио „Фокус” – Пирин Таня Тасева, експерт „Връзки с обществеността” към Общината. Отбелязването на Сурва е дългогодишна традиция на Общината, която се спазва всяка година. „В първите часове на новата година всички кукерски групи на Симитли ще покажат, че традицията е жива. Дефилето ще започне около 12.00 часа на площад „Септември”, каза още Тасева. \r\nВсички жители и гости на община Симитли са поканени да присъстват на дефилето, за да се насладят на уникалните кукерски костюми и веселия празник, който ще сътворят стотиците кукери.\r\nЛивия НИНОВА", "date": "2017.12.31", "title": "Благоевград: Кукери ще дефилират на площада в Симитли на 1 януари"}
{"url": "http://www.focus-news.net/news/2017/12/31/2472303/violeta-radeva-bchk-burgas-2017-godina-beshe-mnogo-dinamichna-i-izpalnena-s-mnogo-izvanredni-sabitiya.html", "text": "2017 година беше много динамична и изпълнена с много извънредни събития. Това каза за Радио „Фокус” – Бургас Виолета Радева, директор на Български червен кръст – Бургас. По думите й червенокръстката организация работи в различни направления. Едно от най-важните е мениджмънт на действие. То включва работа преди, по време и след бедствие. Проведени са серия от обучения в различни учителски колективи, където са се обучили педагогическите специалисти за оказване на първа долекарска помощ. „Това беше едно непрекъснато обучение през цялата година, по график за нашата областна организация, така че идеята е повече хора да бъдат информирани за това как да се предпазват в случай на тежка ситуация“, каза Радева. \r\nПо думите й през годината се е увеличил броят на новите доброволци, както и съставът на доброволния екип за действие при бедствия, аварии и катастрофи, които вече са 47 души. „Тези доброволци са професионално подготвени в системата на Червения кръст, участват в различни нива на обучения. Идеята е да имат достатъчен ресурс, затова в случай на бедствие да реагират и да могат да изпълнят хуманитарната мисия на БЧК. Това на практика се случи в наводнението в общините Камено и Бургас. По-целенасочено работихме в Община Камено, където още в първите часове след наводнението доброволци се отзоваха, отделиха от свободното си време и в събота и неделя посетихме жителите, разговаряхме с тях, предоставихме най- необходимото като храна, вода, хранителен пакет, одеяла, завивки и др. Можем да кажем, че този неприятен момент успя да мобилизира цялата Бургаска област, но и населението в България, които дариха около 323 000 лева чрез кампанията, която БЧК разкри за събиране на парични средства. В момента парите се разпределят, но те са извън обсега на нашата областна организация. Има обществен съвет, който координира дейността“, каза Радева. \r\nДруг акцент в работата на БЧК е социално-помощната дейност. Целогодишно се предлага топъл обяд в социалната трапезария на 102 души. Това са самотни възрастни хора, многодетни семейства, безработни хора, крайно нуждаещи се хора. Освен това през тази учебна година отново е започнала услугата топъл обяд в училище. 30 деца получават топла храна в училището в кв. „Долно Езерово“. \r\nМария РУСЕВА", "date": "2017.12.31", "title": "Виолета Радева, БЧК – Бургас: 2017 година беше много динамична и изпълнена с много извънредни събития"}
{"url": "http://www.focus-news.net/news/2017/12/31/2472304/sydney-morning-herald-intsident-s-foyerverki-dovede-do-evakuirane-na-plazh-kray-sidni-dvama-sa-postradali.html", "text": "Инцидент с фойерверки доведе до евакуиране на един от плажовете край Сидни, двама души са пострадали, пише Sydney Morning Herald. Двамата ранени са техници, отговарящи за изстрелване на фойерверки от морска лодка. На баржата обаче е избухнал огън, причинен от дефект в пиротехниката, което е принудило двамата да скочат в морето. Техниците са с леки наранявания и са откарани в болница. \r\nГолямата тълпа, събрала се на брега, е била евакуирана превантивно заради инцидента. Четири пожарни коли са пристигнали на мястото на произшествието. : Цанко Цолов", "date": "2017.12.31", "title": "Sydney Morning Herald: Инцидент с фойерверки доведе до евакуиране на плаж край Сидни, двама са пострадали"}
{"url": "http://www.focus-news.net/news/2017/12/31/2472305/inzh-georgi-parmakov-rd-pbzn-blagoevgrad-pirotehnikata-tryabva-da-se-izpolzva-dalech-ot-gorimi-materiali-i-hora.html", "text": "Посрещането на Новата година е свързано с използването на така наречени „фойерверки”, „пиратки“ и други подобни пиротехнически средства от най-различен характер, апелирам към хората да са внимателни при боравенето с тях. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. По думите му препоръките, които могат да бъдат дадени от страна на пожарната към хората е да използват само стандартни и одобрени средства, които са закупени от магазини, имащи лиценз и разрешително за продажбата на илюминации. „Апелирам пиротехниката да се използва само и единствено съобразно указанията, които са дадени към тях от производителите и най-важното да се използват далеч от горими материали. Това означава, че ако ще работим с такива средства, то трябва да сме на достатъчно голямо разстояние от сградите. Освен това е важно до фойерверките да няма хора, а тези, които искат да наблюдават светлинното шоу е важно да са на достатъчно и безопасно разстояние“, каза още инж. Пармаков. \r\nЗа коледните дръвчета и изкуствените елхи, които се украсяват с най-различни гирлянди, светещи лампички, той каза: „Препоръчвам елхите да са на безопасно разстояние от горими предмети, пердета и въобще всякакъв вид материали, които лесно може да се запалят. Също така светещите лампички трябва да се включват само и единствено когато в съответното жилище има хора. При напускане на дома те трябва да бъдат изключвани от захранването“. Инж. Пармаков прикани родителите да осъществят строг контрол върху детската игра с опасни материали като бенгалски огън, с най-различни фойерверки и така нататък.\r\nЛивия НИНОВА", "date": "2017.12.31", "title": "Инж. Георги Пармаков, РД ПБЗН – Благоевград: Пиротехниката трябва да се използва далеч от горими материали и хора"}
{"url": "http://www.focus-news.net/news/2017/12/31/2472306/protestite-v-iran-dovedoha-do-zhertvi-obzor.html", "text": "Протестите в Иран доведоха до жертви, след като стана ясно, че по време на третата нощ от демонстрациите, в събота срещу неделя (30 срещу 31 декември) двама души са били застреляни. Записано с мобилен телефон видео разпространено в социалните мрежи показва двама ранени демонстранти по време на протестите в западния град Доруд. На друго видео са показани сблъсъци между недоволните и служителите на реда. От иранското правителство потвърдиха смъртните случаи, но отрекоха силите за сигурност да са стреляли по тълпата. Властите обвиниха хора, въоръжени с ловни и бойно оръжия за започване на стрелбата, но заявиха, че „нито един изстрел не е бил даден от полицията, военните или силите за сигурност срещу хората“. По-късно Техеран отбеляза, че за инцидента са виновни „чуждестранни агенти“. Междувременно достъпа до някои от социалните мрежи в страната бе ограничен в неделя. част от популярните приложения, служещи най-вече за разпространение на снимки и видео не могат да бъдат отворени посредством мобилен телефон. По-рано властите обвиниха едно от потърпевшите приложения – „Телеграм“, че спомага за разпространението на насилие.\r\nМеждувременно техеранските власти предупредиха да не се организират нови антиправителствени протести. В обръщение, направено от ефира на държавната телевизия, вътрешният министър Абдолрахман Рахмани Фазли заяви, че „тези, които нанасят поражения по обществена собственост, нарушават реда и неспазват закона трябва да бъдат подведени под отговорност и платят цената“. \r\n„Разпространението на насилие, страх и терор ще получи отговор“, отбеляза още министърът.\r\nПротестите в страната, започнали по-рано тази седмица като недоволство срещу високите цени, продължиха и трета поредна нощ на 30 срещу 31 декември в част от иранските градове, като има  получени сигнали за нападения и вандалски прояви срещу общински сгради.: Цанко Цолов", "date": "2017.12.31", "title": "Протестите в Иран доведоха до жертви (ОБЗОР)"}
{"url": "http://www.focus-news.net/news/2017/12/31/2472307/ria-novosti-yaponiya-razglezhda-chetiri-varianta-za-zapochvane-na-voyna-na-koreyskiya-poluostrov.html", "text": "Японското правителство изучава перспективите за пълномащабна война на Корейския полуостров, съобщава японската агенция Киодо, предава РИА Новости.\r\nВъпросът се разглежда в рамките на Съвета за национална сигурност с участието на премиера на Япония Шиндзо Абе. Ръководството на страната има намерение да обсъди действията, които ще бъдат предприети от Силите за самоотбрана в случай на изостряне на ситуацията на Корейския полуостров. Токио има право да задейства механизма за колективна сигурност и да получи военна помощ от Вашингтон, в случай, че започне война в региона.\r\nОсвен това, японското правителство, към днешна дата, смята за възможни няколко сценария за начало на военните действия, сред които стълкновения между Въоръжените сили на Северна и Южна Корея, превантивен удар на САЩ по Северна Корея, нахлуване на южнокорейската армия на север, както и ракетен удар на Пхенян по Япония.Агенция „Фокус“ припомня:\r\nСитуацията на Корейския полуостров се изостри рязко през последната година. Севернокорейското ръководство проведе множество ракетни и ядрени изпитания. Действията на Пхенян предизвикаха сериозни критики от страна на международната общност, която се опитва да вразуми режима чрез санкции. В самата Северна Корея определиха ограничителните мерки на ООН, приети през декември 2017 година, като „акт на агресия“. САЩ, от своя страна, не изключва възможността за военно решение на въпроса.\r\nПо-рано Русия и Китай предложиха Северна Корея да обяви мораториум на ядрените и ракетните изпитания, а САЩ и Южна Корея да се въздържат от провеждането на военни маневри в района, като по този начин да бъде постигната стабилизация на ситуацията на полуострова, но Вашингтон игнорира тази инициатива.\r\nПревод и редакция:", "date": "2017.12.31", "title": "РИА Новости: Япония разглежда четири варианта за започване на война на Корейския полуостров"}
{"url": "http://www.focus-news.net/news/2017/12/31/2472308/plovdiv-12-sa-potentsialno-opasnite-sgradi-v-rayon-tsentralen.html", "text": "12 са потенциално опасните сгради в район „Централен“ в Пловдив. Това съобщи в интервю за Радио „Фокус”-Пловдив кметът на района Георги Стаменов. По думите на главната улица има само една или две проблемни сгради. Собствениците на една от тях са 42 души и поради това е трудна комуникацията с всички тях. Стаменов каза още, че рушащите се сгради са предимно такива, при които има проблеми със собствеността и липсва комуникация със самите собственици. \r\n„Предприели сме действия и чрез различни посолства да бъдат открити собствениците им в други държави, за да може да бъдат уведомени и съответно те също да предприемат действия”, посочи Стаменов. По думите му, където собствениците не желаят или нямат възможност да поддържат сградния фонд, спокойно могат да го дарят на общината, или да го продадат, защото при инцидент наказателната отговорност носят те. „През изминалите две години имаше инциденти с паднали мазилки“, заяви районният кмет. Той добави, че администрацията е работила много активно по проблема, като са изпратени множество преписките и в голяма част от случаите е оказана подкрепа от собствениците.\r\nКато цяло проблемът с опасните сгради може да се разгледа в два аспекта – сгради, които не са паметници на културата, и такива, които са. За тези, които не са паметници на културата, районното кметство ежеседмично изпраща предписания към собствениците да ги обезопасят, след това да предприемат действия по пълното им възстановяване. и, ако те не изпълнят предписанията, им се налага административно наказание. Когато рушащите се постройки са паметници на културата, се прилага Законът за културното наследство. Правят се междуведомствени комисии, които съответно дават предписания към собствениците какво да се направи по тези сгради. Когато те не изпълнят тези предписания, може да им се наложи административно наказание от министъра на културата.\r\nЦветана ТОНЧЕВА", "date": "2017.12.31", "title": "Пловдив: 12 са потенциално опасните сгради в район „Централен“"}
{"url": "http://www.focus-news.net/news/2017/12/31/2472309/tass-iranskiyat-parlament-shte-provede-izvanredno-zasedaniya-na-1-yanuari-zaradi-protestite-v-republikata.html", "text": "Меджлисът (парламентът) на Иран ще се събере за извънредно заседание в понеделник, 1 януари, във връзка с обхваналите страната протестни акции. Това съобщи в събота председателят на комисията по национална сигурност и външна политика на парламента Камал Дехкан Фирузабади, предава ТАСС.\r\n„Във връзка със скорошните инциденти в някои ирански градове, ще проведем заседание с участието на съответстващите длъжностни лица“, заяви той. Според неговите думи, депутатите трябва да обсъдят „начините за предотвратяване на подобни инциденти“.\r\nПо-рано заместник-губернатора на иранската провинция Лурестан Хабибола Ходжастепур съобщи, че в събота, по време на несанкционираните антиправителствени демонстрации в град Доруд, са загинали двама души. Според властите, полицията няма отношение към смъртта на протестиращите.\r\nПревод и редакция:", "date": "2017.12.31", "title": "ТАСС: Иранският парламент ще проведе извънредно заседания на 1 януари заради протестите в републиката"}
{"url": "http://www.focus-news.net/news/2017/12/31/2472310/raboteshtite-v-posolstvoto-ni-v-kanbera-avstraliya-sa-parvite-balgarski-darzhavni-sluzhiteli-koito-posreshtnaha-2018-godina.html", "text": "Работещите в посолството ни в Канбера, Австралия, са първите български държавни служители, които посрещнаха 2018 година - в 15.00 ч. Това съобщиха от пресцентъра на Министерството на външните работи. 105 са българските дипломатически и консулски представителства в чужбина, които ще посрещнат Новата година в следващите 19 часа. \r\nПоследни ще изпратят старата година служителите в Генералното консулство в Лос Анджелис, САЩ - в 10.00 часа българско време на 1 януари 2018 г.", "date": "2017.12.31", "title": "Работещите в посолството ни в Канбера, Австралия, са първите български държавни служители, които посрещнаха 2018 година"}
{"url": "http://www.focus-news.net/news/2017/12/31/2472311/ria-novosti-nay-malko-chetirima-indiyski-voynitsi-sa-zaginali-sled-napadenie-na-teroristi-nad-politseyski-lager.html", "text": "Най-малко четирима индийски военнослужещи са загинали, а двама са били ранени, в резултат от атака на терористи над полицейски лагер в индийския щат Джаму и Кашмир, предава РИА Новости, като се позовава на публикации в индийската преса.\r\nСпоред данните на източника, в неделя сутринта двама въоръжени мъже са атакували сградата на полицейска болница с гранатомет. След това се е завързала престрелка, по време на която са загинали четирима военни. Още двама са ранени и са доставени в реанимацията, лекарите оценяват състоянието им като стабилно. След няколко часа войниците са успели да отцепят зданието, където са се укривали нападателите и са ги неутрализирали.\r\nОтговорност за случилото се е поела терористичната групировка „Джайш-и-Мохамед“.\r\nПревод и редакция:", "date": "2017.12.31", "title": "РИА Новости: Най-малко четирима индийски войници са загинали след нападение на терористи над полицейски лагер"}
{"url": "http://www.focus-news.net/news/2017/12/31/2472312/reuters-zhelezopatniyat-transport-na-berlinska-gara-e-spryan-zaradi-dim-s-neizvesten-proizhod.html", "text": "Железопътният транспорт на гарата край берлинския зоопарк е спрян в неделя заради големи количества дим в района. Няколко души са спасени от задушаване, съобщават от германската федерална полиция, предава Reuters.\r\nВсе още не се изяснени причините за пушека, но няколко германски медии показаха кадри как голям стълб дим се издига над голяма жп станция, намираща се само на няколко крачки от мястото на терористичната атака над коледния пазар в Берлин през 2016 година.\r\nНа мястото са изпратени части на полицията и противопожарната служба, съобщават още местните власти.\r\nПревод и редакция:", "date": "2017.12.31", "title": "Reuters: Железопътният транспорт на берлинска гара е спрян заради дим с неизвестен произход"}
{"url": "http://www.focus-news.net/news/2017/12/31/2472313/blagoevgrad-tezhka-katastrofa-e-stanala-v-rayona-na-kresnenskoto-defile-pri-selo-krupnik-saobshti-slushatel-na-radio-fokus.html", "text": "Тежка катастрофа е станала в района на Кресненското дефиле в близост до село Крупник, съобщи слушател на Радио „Фокус“ – Пирин. По думите му движението в района е спряно и в двете посоки.", "date": "2017.12.31", "title": "Благоевград: Тежка катастрофа е станала в района на Кресненското дефиле при село Крупник, съобщи слушател на Радио „Фокус“"}
{"url": "http://www.focus-news.net/news/2017/12/31/2472314/sport-barselona-i-aleksandar-vezenkov-s-pobeda-v-ispanskoto-parvenstvo.html", "text": "Българският национал Александър Везенков се завърна в състава на отбора си Барселона за домакинската победа над Фуенлабрада със 101:74. Везенков игра 18 минути, в които вкара 6 точки, овладя 5 борби и направи 3 асистенции. След днешния успех Барселона има 9 победи и 4 загуби в местната лига и заема четвърто място във временното класиране.", "date": "2017.12.31", "title": "Спорт: Барселона и Александър Везенков с победа в испанското първенство"}
{"url": "http://www.focus-news.net/news/2017/12/31/2472315/mvnr-balgarin-e-leko-postradal-pri-verizhna-katastrofa-v-sichevskata-klisura-v-sarbiya-snoshti.html", "text": "Българин е леко пострадал при верижна катастрофа в Сичевската клисура в Сърбия снощи. Това съобщиха за Агенция „Фокус“ от пресцентъра на Министерството на външните работи. Катастрофирали са 5 автомобила - четири сръбски и един български. Инцидентът е станал около 21.00 часа местно време. Българинът няма тежки наранявания. Прегледан е в Спешния център в Ниш и е изписан в 23.00 часа. Той и близките му не са потърсили съдействие от Генералното консулство в Ниш.\r\nБиляна ИВАНОВА", "date": "2017.12.31", "title": "МВнР: Българин е леко пострадал при верижна катастрофа в Сичевската клисура в Сърбия снощи"}
{"url": "http://www.focus-news.net/news/2017/12/31/2472316/blagoevgrad-vremenno-e-ogranicheno-dvizhenieto-po-pat-i-1-simitli-kresna-v-rayona-na-kresnenskoto-hanche-poradi-katastrofa.html", "text": "Временно е ограничено движението по път I-1 Симитли - Кресна в района на Кресненското ханче поради катастрофа. Това съобщиха от пресцентъра на Агенция \"Пътна инфраструктура\".", "date": "2017.12.31", "title": "Благоевград: Временно е ограничено движението по път I-1 Симитли - Кресна в района на Кресненското ханче поради катастрофа"}
{"url": "http://www.focus-news.net/news/2017/12/31/2472317/odmvr-pazardzhik-grazhdanite-praznuvashti-na-otkrito-da-se-pazyat-ot-dzhebchiyski-nabezi-i-pirotehnicheski-izdeliya.html", "text": "По повод предстоящите новогодишни празници, всички трябва да са особено внимателни при боравенето с пиротехнически изделия, както и с възможните набези на джебчии по площадите, каза за Радио „Фокус“ – Пазарджик говорителят на ОДМВР-Пазарджик Мирослав Стоянов. Той уточни, че много от пиротехническите средства – пиратки, фойерверки и други подобни, са пожароопасни и не трябва да се хвърлят безразборно от прозорци и тераси, тъй като това може да доведе до възникване на пожари в стопански постройки, съседни тераси, горими навеси и други, а също така и до нараняване на хора. \r\n„Фойерверки, бенгалски огън и други пиротехнически средства не се хвърлят безразборно. Те са предназначени за използване на открити и безопасни места“, коментира Стоянов. Той допълни, че и складираните горими вещи и леснозапалими течности на тераси крият опасност за възникване на пожари от попадане на фойерверки, сигнални ракети, незагасени цигари и други небрежни действия. По празниците се активизират и джебчиите, които използват навалицата около пазарите и храмовете в дните на големите християнски празници. „Те се сливат с тълпата и възползвайки се от празничната еуфория, пребъркват джобове и чанти. От полицията съветват също хората, носещи голяма сума пари, да я разделят на няколко части и да ги сложат на различни места в чантата или във вътрешни джобове на дрехите си. При попадане в навалица задължително трябва да се натисне чантата отпред, плътно до тялото“, уточни Стоянов.  \r\nЗа станалите жертва на подобна кражба е добре да знаят, че доброто описание на джебчията ще улесни работата на полицията при разкриване на престъплението. Важно е и незабавното телефониране на 112 или в най-близкото полицейско управление, добавят от полицията.\r\nАлбена ЖИЛЕКОВА", "date": "2017.12.31", "title": "ОДМВР-Пазарджик: Гражданите, празнуващи на открито, да се пазят от джебчийски набези и пиротехнически изделия"}
{"url": "http://www.focus-news.net/news/2017/12/31/2472318/blagoevgrad-dvama-dushi-sa-postradali-pri-chelen-sblasak-mezhdu-leki-avtomobili-na-izhoda-na-kresnenskoto-defile.html", "text": "Два леки автомобила са катастрофирали на изхода на Кресненското дефиле в посока Благоевград. Това каза за Радио „Фокус“ – Пирин говорителят на Областна дирекция на МВР – Благоевград Йорданка Шаркова. Сигналът за инцидента е подаден около 15.00 часа. На място има екипи на полицията, Центъра за спешна медицинска помощ и пожарната. Движението в района на инцидента е спряно и в двете посоки. По първоначална информация ударът е челен, като при него са пострадали двама души, които към момента биват транспортирани към МБАЛ – Благоевград. Няма данни за загинали.\r\nЛивия НИНОВА", "date": "2017.12.31", "title": "Благоевград: Двама души са пострадали при челен сблъсък между леки автомобили на изхода на Кресненското дефиле"}
{"url": "http://www.focus-news.net/news/2017/12/31/2472319/tass-v-novogodishnoto-si-obrashtenie-si-dzinpin-prizova-kitay-da-prodalzhi-reformite.html", "text": "Президентът на Китай Си Дзинпин отправи новогодишното си послание към гражданите на страната и ги призова да продължат провеждането на реформите през настъпващата 2018 година, предава ТАСС.\r\n„Използваме възможността да отпразнуваме 40-годишнината на политиката ни на реформи и откриване към света и да призовем за продължаване на развитието през 2018-а година, доколкото реформите и откритостта са този път, който ние трябва да следваме, за да постигнем прогрес в съвременен Китай, както и за да реализираме Китайската мечта“, заяви държавният глава. Той поздрави с настъпващата Нова година всички китайци и предаде поздрави на всички приятели на Китай по целия свят.\r\nПревод и редакция:", "date": "2017.12.31", "title": "ТАСС: В новогодишното си обръщение, Си Дзинпин призова Китай да продължи реформите"}
{"url": "http://www.focus-news.net/news/2017/12/31/2472320/kanal5makedoniya-zoran-zaev-i-solunskiyat-kmet-sa-proveli-priyatelska-vecherya.html", "text": "Македонският премиер Зоран Заев и кметът на Солун Янис Бутарис са провели приятелска вечеря, траяла повече от три часа, в събота вечерта. На нея са присъствали 12 лица, между които съпругата на македонския министър-председател, негови съветници и съветници на солунския градоначалник, предава македонската телевизия “Канал 5“.\r\nЗаев и Бутарис са поздравили чакащите ги репортери за настъпващата Нова година, но не са разкрили за какво точно са разговаряли.\r\nСолунски информационен портал, позовавайки се на свои източници, разкри, че по време на вечерята, Заев е изразил оптимизма си за разрешаването на спора за името на Македония през първата половина на 2018 година, докато Бутарис е говорил за възможностите за сътрудничество.\r\nСпоред солунските медии, македонският премиер е бил следван от голям брой охранители и цивилни полицаи.\r\nПревод и редакция:", "date": "2017.12.31", "title": "“Канал5“(Македония): Зоран Заев и солунският кмет са провели приятелска вечеря"}
{"url": "http://www.focus-news.net/news/2017/12/31/2472321/plovdiv-dve-katastrofi-bez-postradali-sa-stanali-v-grada.html", "text": "Две леки катастрофи с материални щети са станали на територията на град Пловдив. Няма пострадали при инцидентите. Това съобщи за Радио „Фокус“ – Пловдив дежурен служител в \"Пътна полиция\". Движението е натоварено покрай големите търговски обекти в града.\r\nНормално се осъществява движението в областта, съобщи дежурен служител в Областно пътно управление. Пътните настилки на територията на областта са сухи, по високите планински райони са възможни заледявания. Опасност от свлачища има по пътищата Бачково-Нареченски бани, Смолян-Кричим-Стамболийски, Кричим-Девин и в района на проходите Козница и Стражата. Водачите трябва да шофират с повишено внимание там.\r\nОстават валидни ограниченията за движение на МПС над 12 тона през прохода Троян-Кърнаре и по пътя Югово-Лъки-Здравец. Ограничено е преминаването за МПС над 5 тона по пътя Плодовитово-Първомай-Асеновград. Обходният маршрут е по пътищата Стара Загора-Поповица и І-8 София-Пловдив-Свиленград.\r\nЦветана ТОНЧЕВА", "date": "2017.12.31", "title": "Пловдив: Две катастрофи без пострадали са станали в града"}
{"url": "http://www.focus-news.net/news/2017/12/31/2472322/redzhep-taiyp-erdogan-sasht-si-spomnyat-za-demokratsiyata-samo-kogato-im-e-izgodno.html", "text": "Президентът на Турция Реджеп Таийп Ердоган разкритикува американския си колега Доналд Тръмп в неделя за плана му да спре финансовата помощ на САЩ за ООН, предава Anadolu Agency.\r\n“САЩ очевидно ще спрат финансовата си помощ за ООН. Спомням си, че твърдяхте, че сте демократ, че вярвате в демокрацията. Този случай показва, че сте демократи, само когато ви е изгодно“, заяви турският лидер по време на партийна конференция на управляващата „Партия на справедливостта и развитието“.\r\nВъв вторник, САЩ анонсраха, че ще намалят финансирането си за ООН с 285 милиона долара през следващата фискална година.\r\nПревод и редакция:", "date": "2017.12.31", "title": "Реджеп Таийп Ердоган: САЩ си спомнят за демокрацията, само когато им е изгодно"}
{"url": "http://www.focus-news.net/news/2017/12/31/2472323/blagoevgrad-nalozhilo-se-e-ryazane-na-lamarini-za-da-badat-izvadeni-postradalite-v-katastrofata-pri-kresnenskoto-defile-v-rayona-sa-se-obrazuvali-kilometrichni-koloni.html", "text": "Двама души са пострадали по първоначални данни при катастрофата на изхода на Кресненското дефиле в посока Благоевград, като се е наложило да бъдат рязани ламарини на сблъскалите се коли, за да бъдат извадени от тях ранените. Това съобщи за Радио „Фокус“ – Пирин дежурният служител в Областно пътно управление – Благоевград. В района на инцидента и в двете посоки са се образували километрични колони от автомобили, тъй като движението е спряно. Дежурният уточни, че няма обходен маршрут, тъй като единственият вариант е пътят през прохода Предел, но той е много по-дълъг.\r\nЛивия НИНОВА", "date": "2017.12.31", "title": "Благоевград: Наложило се е рязане на ламарини, за да бъдат извадени пострадалите в катастрофата при Кресненското дефиле, в района са се образували километрични колони"}
{"url": "http://www.focus-news.net/news/2017/12/31/2472324/anadolu-agency-turskiyat-premier-poiska-dalgosrochen-mir-i-novo-pravitelstvo-v-siriya.html", "text": "Министър-председателят на Турция Бинали Йълдъръм подчерта в неделя, че в Сирия трябва да бъде постигнат „дългосрочен мир“, като за това, там трябва да бъде съставено ново правителство, предава Anadolu Agency.\r\n“Ние, заедно с Русия и Иран, взехме инициативата за прекратяването на гражданската война в Сирия, която продължава вече 7 години“, заяви той по време на партийна конференция на управляващата „Партия на справедливостта и развитието“.\r\n„Следващата стъпка е постигането на дългосрочен мир. С други думи, съставянето на ново сирийско правителство, където всички групи, които не са били замесени в тероризъм и всички етнически групи ще имат свои представители, разбира се, имайки предвид териториалния интегритет на страната“, подчерта Йълдъръм.\r\nПревод и редакция:", "date": "2017.12.31", "title": "Anadolu Agency: Турският премиер поиска „дългосрочен мир“ и ново правителство в Сирия"}
{"url": "http://www.focus-news.net/news/2017/12/31/2472325/lyubomir-hristov-kmet-na-shumen-izgrazhdaneto-na-prechistvatelna-stantsiya-za-piteyni-vodi-e-zadacha-po-koyato-rabotim-ot-parviya-den-v-obshtinata.html", "text": "Изграждането на пречиствателна станция за питейни води е  задача, по която работим от първия ден в Община Шумен, защото шуменци пият непречистена вода повече от три десетилетия. Това каза пред Радио „Фокус“-Шумен Любомир Христов, кмет на Шумен. На този етап вече има работен проект, за който 400 000 лв. са отпуснати от Министерството на регионалното развитие и благоустройството, има и  учредено право на строеж. „Това нямаше да стане толкова бързо, ако не бяхме сменили площадката на съоръжението. Срокът щеше да се удължи, защото  трябваше да се отчуждават частни земи, проблем беше и заустването на отпадните води, липсата на инфраструктура, на ел. захранване“, заяви Любомир Христов. \r\nТой посочи, че  новото място ще даде възможност за понижаване на екплоатационните разходи, когато пречиствателната станция заработи. Друго предимство е, че няма да се правят дълги връзки, тъй като довеждащият водопровод минава близо до този терен.  В плана за развитие е заложено паралелно с изграждането на пречиствателната станция да се подмени магистралният водопровод, както и възстановяване на артезианските кладенци като алтернативни източници за водоснабдяване. Завършването на  новата сграда на Дома за стари хора, чието строителство продължава повече от 10 години,  е друга важна задача, посочи Любомир Христов.  \r\n„Ще се опитаме да започнем изграждането на нов градски стадион, защото за сегашния има предписание за събаряне поради конструктивни проблеми“, каза кметът на Шумен. Предвидено е изграждане на две открити сцени в Градската градина и до Информационния център на Шуменското плато, които да се превърнат градски пространства за провеждане на културни събития на открито. Работи се  и по уреждане статута на паметника „Създатели на българската държава”. Повече от 40 години той няма такъв, а това пречи на поддръжката и реставрацията. Пред завършване е многофункционалната зала “Арена Шумен”. В строителството са вложени 8 500 000 лева, отпуснати от държавата в края на 2016 година. Около залата ще бъдат изградени алеи, паркови пространства, още една детска площадка, спортни игрища, басеин, кинозали. В близост ще има хотел и нов жилищен комплекс. „Изобщо целият район ще бъде благоустроен и ще се превърне в едно от най-привлекателните места в Шумен“, каза Любомир Христов.\r\nИвелина ИВАНОВА", "date": "2017.12.31", "title": "Любомир Христов, кмет на Шумен: Изграждането на пречиствателна станция за питейни води е  задача, по която работим от първия ден в Общината"}
{"url": "http://www.focus-news.net/news/2017/12/31/2472326/sport-kristal-palas-sprya-pobednata-seriya-na-manchestar-siti.html", "text": "Кристъл Палас завърши наравно 0:0 с Манчестър Сити в мач от 21-ия кръг на английската Висша лига, игран на стадион „Селхърст парк“ в Лондон. Това е краят на серията от 18 поредни победи на Сити, като домакините дори изпуснаха дузпа в самия край на срещата. Манчестър Сити продължава да е далеч напред във временното класиране с актив от 59 точки, 14 пред втория Челси, който е с 45, а трети е Манчестър Юнайтед с 44 точки.", "date": "2017.12.31", "title": "Спорт: Кристъл Палас спря победната серия на Манчестър Сити"}
{"url": "http://www.focus-news.net/news/2017/12/31/2472327/blagoevgrad-dvizhenieto-po-pat-i-1-simitli-kresna-v-rayona-na-kresnenskoto-hanche-se-osashtestvyava-dvuposochno-v-edna-lenta-zaradi-katastrofata.html", "text": "Движението по път I-1 Симитли - Кресна в района на Кресненското ханче се осъществява двупосочно в една лента поради катастрофа и се регулира от \"Пътна полиция\". Това съобщиха от пресцентъра на Агенция \"Пътна инфраструктура\".", "date": "2017.12.31", "title": "Благоевград: Движението по път I-1 Симитли - Кресна в района на Кресненското ханче се осъществява двупосочно в една лента заради катастрофата"}
{"url": "http://www.focus-news.net/news/2017/12/31/2472328/tass-ruskiyat-sad-zadarzha-pod-strazha-obvinyaemiya-za-teroristichniya-akt-v-sankt-peterburg.html", "text": "Калининският районен съд на Русия наложи мярка задържане под стража за срок от два месеца на Дмитрий Лукияненко, обвинен за извършването на терористичния акт на булевард Кондратиевски в Санкт Петербург. Това съобщи в неделя обединената пресслужба на градските съдилища на Петербург, предава ТАСС.\r\n„Калининският районен съд прие постановление за налагане на мярка за неотклонение, под формата на задържане под стража, по отношение на Дмитрий Лукияненко, за срок до 28 февруари 2018 година. Обвиняемият не е обжалвал мярката и е признал вината си по предявените му обвинения“, заявяват от пресслужбата.\r\nПреди началото на закритото заседание стана известно, че руското Следствие е преквалифицирало делото за взрива в петербургския магазин от такова за „Опит за убийство на две или повече лица“ до такова за „терористично нападение“.\r\nОт пресслужбата съобщават още, че независимо от по-рано разпространената информация, че заподозреният е на отчет в психодиспансер, към момента Лукияненко няма „заболявания, които препятстват постоянното му задържане под стража“.\r\nВзривът в складовото помещение на магазин „Перекресток“ избухна вечерта на 27 декември и в резултат от него пострадаха 18 души. Дмитрий Лукияненко, също жител на Петербург, беше задържан на 30 декември.\r\nПревод и редакция:", "date": "2017.12.31", "title": "ТАСС: Руският съд задържа под стража обвиняемия за терористичния акт в Санкт Петербург"}
{"url": "http://www.focus-news.net/news/2017/12/31/2472329/pazardzhik-praznichnata-programa-za-posreshtaneto-na-novata-2018-godina-v-grada-shte-zapochne-v-2300-chasa.html", "text": "Празничната програма за посрещането на новата 2018 година в Пазарджик ще започне в 23.00 часа на централния площад „Константин Величков“, предаде репортер на Радио „Фокус“ – Пазарджик. Гост в новогодишната нощ ще бъде фолк певицата Ивана. В 00.00 часа кметът Тодор Попов ще поздрави жителите и гостите на града с настъпването на Нова година. След полунощ празничното настроение ще продължи с оркестър „Сияние“ и традиционните новогодишни хора на площада. Това ще е и финалът на коледно-новогодишната програма на Община Пазарджик, започнала на 7 декември със запалването светлините на елхата и концерт на Павел и Венци Венц.", "date": "2017.12.31", "title": "Пазарджик: Празничната програма за посрещането на новата 2018 година в града ще започне в 23.00 часа"}
{"url": "http://www.focus-news.net/news/2017/12/31/2472330/blagoevgrad-mazh-na-56-godini-e-zaginal-v-katastrofata-pri-kresnenskoto-defile.html", "text": "Около 15.15 часа днес на главен път Е-79 след Кресненско дефиле в посока Благоевград е станало пътнотранспортно произшествие между лек автомобил „Фолксваген Голф” и лек автомобил „Хонда”. В резултат на инцидента е починал водачът на лекия автомобил „Фолксваген Голф”, който е на 56 години от с. Коларово. Това съобщиха от пресцентъра на ОДМВР-Благоевград. Пострадали са две жени, пътуващи в лекия автомобил „Фолксваген” и водачът на лекия автомобил „Хонда”, като всички са транспортирани в МБАЛ-Благоевград за оказване на медицинска помощ. Движението в района на инцидента се регулира от намиращите се на място полицейски служители.", "date": "2017.12.31", "title": "Благоевград: Мъж на 56 години е загинал в катастрофата при Кресненското дефиле"}
{"url": "http://www.focus-news.net/news/2017/12/31/2472331/vratsa-mitropolit-grigoriy-shte-oglavi-arhiereyska-sveta-liturgiya-v-katedralniya-hram-sv-apostoli-na-1-yanuari.html", "text": "Негово високопреосвещенство Врачанският митрополит Григорий ще оглави архиерейска света литургия в катедралния храм “Св. Апостоли” във Враца на 1 януари, предаде репортер на Агенция „Фокус”.\r\nНа 1 януари отбелязваме празника Обрезание Господне, както и паметта на св. Василий Велики. По този повод  архиерейска света литургия в катедралния храм “Св. Апостоли” във Враца ще оглави Негово високопреосвещенство Врачанският митрополит Григорий. Той ще води богослужението в съслужение със свещеници от града. \r\nМитрополит Григорий ще отслужи и молебен за здравето и благопреуспяването на жителите на епархията през  новата 2018 г.  Началото на службата е предвидено за 09.30 часа. \r\nНикола  ПЕТКОВ", "date": "2017.12.31", "title": "Враца: Митрополит Григорий ще оглави архиерейска света литургия в катедралния храм “Св. Апостоли” на 1 януари"}
{"url": "http://www.focus-news.net/news/2017/12/31/2472332/emil-neshev-dobre-e-horata-da-si-izteglyat-bezplatnoto-mobilno-prilozhenie-na-pss-kogato-hodyat-v-planinata.html", "text": "Хубаво е хората да си изтеглят безплатното мобилно приложение на ПСС, когато ходят в планината. Това каза Емил Нешев, директор на Планинската спасителна служба (ПСС) към Българския червен кръст (БЧК) в интервю за Агенция „Фокус“ за изминалата 2017 г. Нешев обясни, че чрез новото приложение много лесно могат се определят GPS координатите. „Така ще можем много лесно да ги локализираме и при нужда от помощ да бъдем максимално бързи и ефективни“, посочи директорът на ПСС. Той припомни, че най-бързият и лесен начин за туристите да се свържат с туристите е чрез телефон 112. Емил Нешев посъветва хората да бъдат максимално подготвени и разумни в планината. „Много вярно да преценяват условията в планината, да се интересуват за това какво се случва там, какво е времето и какво ще бъде. Да са достатъчно добре екипирани и подготвени за маршрута, който предприемат. Трябва да вземат всички предпазни мерки преди отиването на планината“, обясни директорът на ПСС. \r\nСпоред него най-често инцидентите в планината се случват благодарение на човешки грешки като подценяване на условията там или надценяване на собствените възможности. „Нещата се случват по един и същи начин. Планината обаче не прощава грешки“, допълни Нешев. \r\nДеница КИТАНОВА", "date": "2017.12.31", "title": "Емил Нешев: Добре е хората да си изтеглят безплатното мобилно приложение на ПСС, когато ходят в планината"}
{"url": "http://www.focus-news.net/news/2017/12/31/2472333/reuters-dvizhenieto-na-vlakovete-na-berlinska-gara-e-vazstanoveno-vse-oshte-ne-sa-izyasneni-prichinite-za-zadimyavaneto.html", "text": "Движението на влаковете на гарата край берлинския зоопарк е възстановено, след като пожарникарите са загасили пожара, причинил задимяването на района, предава Reuters, като се позовава на информация от местните власти.\r\nПетнадесет души бяха изведени от района заради риск от задушаване, а един от тях е откаран в болница заради получени леки наранявания, съобщиха от противопожарната служба.\r\nГермания продължава да е във висока готовност за възможни терористични атаки от ислямисти, една година, след като тунизийски бежанец уби 12 души по време на нападение срещу коледен базар в Берлин, намиращ се на броени метри от въпросната гара.\r\nПо-рано германските медии показаха кадри на издигащ се огромен стълб дим от гарата, в която се помещават също магазини, заведения за бързо хранене, както и спирки на градския транспорт.\r\nЦялата гара бе евакуирана за кратък срок, но сега нормалното й функциониране е възстановено. Все още не са изяснени причините за пожара.\r\nПревод и редакция:", "date": "2017.12.31", "title": "Reuters: Движението на влаковете на берлинска гара е възстановено, все още не са изяснени причините за задимяването"}
{"url": "http://www.focus-news.net/news/2017/12/31/2472334/blagoevgrad-s-bogata-muzikalna-programa-i-praznichna-zarya-v-obshtina-simitli-shte-otbelezhat-nastapvaneto-na-2018-godina-na-ploshtad-septemvri.html", "text": "С богата музикална програма и празнична заря в Община Симитли ще отбележат настъпването на 2018 година на площад „Септември“ в общинския център. Това каза за Радио „Фокус“ – Пирин Таня Тасева, експерт „Връзки с обществеността“ към Общината. Тя обясни, че по традиция всяка година стотици жители и гости на Симитли заедно изпращат старата и посрещат Новата година. \r\n„Тази вечер на площада ще има невероятно празнично настроение, веселие и музика. Точно в полунощ голяма празнична заря ще отбележи настъпването на Новата година“, каза още Тасева. Тя добави, че общинското ръководство очаква всички жители и гости на Симитли точно в полунощ да изпратят последните минути на 2017 и да посрещнат заедно една нова и по-благодатна 2018 година.\r\nЛивия НИНОВА", "date": "2017.12.31", "title": "Благоевград: С богата музикална програма и празнична заря в Община Симитли ще отбележат настъпването на 2018 година на площад „Септември“"}
{"url": "http://www.focus-news.net/news/2017/12/31/2472335/kristin-lagard-pravete-reformi-dokato-slantseto-gree-nad-svetovnata-ikonomika.html", "text": "Изпълнителният директор на Международния валутен фонд (МВФ) Кристин Лагард призова Франция и другите страни да правят реформи, „докато слънцето грее“ над световната икономика, предава AFP.\r\nВ интервю пред френско издание, публикувано в неделя, Лагард заяви, че бързото възстановяване на световната икономика е изненадало МВФ.\r\n„През 2017 година, за първи път от много време променихме в положителна посока прогнозите си за икономически растеж, докато предишните години ги намалявахме“, заяви тя.\r\nРастежът на световната икономика от 3,6% за 2017 година е „по-голям и по-равномерно разпределен“, отколкото са очаквали от световната финансова институция. Лагард отбеляза също, че развитите икономики отново са се върнали към растежа заради вътрешното си потребление и вече не са зависими от капризите на развиващите се пазари.\r\nТя заяви, че в момента съществува благоприятен икономически климат за провеждането на реформи. „Когато грее слънцето, трябва да се възползвате от това и да поправите покрива си“, подчерта Лагард, използвайки една от любимите си сентенции.\r\nПревод и редакция:", "date": "2017.12.31", "title": "Кристин Лагард: Правете реформи, докато слънцето грее над световната икономика"}
{"url": "http://www.focus-news.net/news/2017/12/31/2472336/prof-krasimira-petrova-druzhestvo-za-razprostranenie-na-znaniya-misal-kolkoto-i-da-e-dobro-edno-motivatsionno-obuchenie-to-nyama-kak-da-dostigne-do-vsichki-vklyuchili-se-v-nego.html", "text": "Колкото и да е добро едно мотивационно обучение, то няма как да достигне до всички, включили се в него. Това коментира пред Радио „Фокус“ – Велико Търново проф. Красимира Петрова, психолог и член на Управителния съвет на Дружество за разпространение на знания „Мисъл“. Това, по думите й, показва и последният реализиран проект на сдружението, след който от общо 146 души, преминали мотивационно обучение, 90 са избрали да усвоят и дадена професия. \r\n„Това беше процентно заложено в самия проект. Някъде около 65 % следва да бъдат обучени в мотивационно обучение. След него тези, които са пожелали, преминават през т. нар. професионално обучение. Искам да подчертая, че колко и добре да е реализирано едно мотивационно обучение, то не би могло да достигне до всички“, обясни проф. Петрова и допълни, че според данни на Центъра за професионално обучение при дружество „Мисъл“ най-подходящите професии за младежи без висок образователен ценз във Великотърновска област са продавач-консултант, помощник-строител, зидар и кофражист.\r\nЛуиза ТРАНЧЕВА", "date": "2017.12.31", "title": "Проф. Красимира Петрова, Дружество за разпространение на знания „Мисъл“: Колкото и да е добро едно мотивационно обучение, то няма как да достигне до всички, включили се в него"}
{"url": "http://www.focus-news.net/news/2017/12/31/2472338/sport-indiyskiyat-otbor-na-dimitar-berbatov-zagubi-toy-ne-igra.html", "text": "Индийският отбор на Димитър Бербатов Керала Бластърс загуби като домакин от Бенгалуру с 1:3 в мач от индийската Супер лига. Бившият български национал отново не игра, защото продължава да се възстановява от мускулна травма. Това е втора загуба за Керала, но същевременно отборът има само 1 победа в седемте мача от началото на сезона в Индия и заема осмо място във временното класиране от десет отбора.", "date": "2017.12.31", "title": "Спорт: Индийският отбор на Димитър Бербатов загуби, той не игра"}
{"url": "http://www.focus-news.net/news/2017/12/31/2472339/blagoevgrad-intenzivno-e-dvizhenieto-po-avtomagistrala-struma-glaven-pat-e-79-kakto-i-po-patya-kam-bansko.html", "text": "Интензивно е движението в област Благоевград по автомагистрала „Струма“, главен път Е-79, както и по пътя към Банско. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са предимно сухи и нормално проходими. Шофьорите трябва да карат внимателно в района на Кресненското дефиле и по второкласен път – 19 Симитли – Гоце Делчев заради повишена опасност от падащи камъни. През деня е регистриран един по-тежък пътен инцидент - на изхода на Кресненското дефиле в посока Благоевград, при който 56-годишен мъж от село Коларово загина, а други трима души са ранени. Пострадалите са настанени за лечение в МБАЛ – Благоевград. До 16.00 часа, когато бе пуснато движението по едното платно. По-рано преминаването в района на инцидента бе спряно и в двете посоки, като се образуваха километрични колони от автомобили, заради липсата на обходен път. В Област Благоевград няма други въведени ограничения за движението на леки и товарни автомобили.\r\nЛивия НИНОВА", "date": "2017.12.31", "title": "Благоевград: Интензивно е движението по автомагистрала „Струма“, главен път Е-79, както и по пътя към Банско"}
{"url": "http://www.focus-news.net/news/2017/12/31/2472340/the-times-tereza-mey-shte-osashtestvi-razmestvaniya-v-kabineta-si-prez-yanuari-2018.html", "text": "Министър-председателят на Великобритания Тереза Мей се готви да уволни една четвърт от министрите в кабинета си и иска да предложи нова роля в него на външния министър Борис Джонсън. Според материала на авторитетното британско издание The Times, това ще се случи през януари 2018 година, когато премиерът ще се опита да докаже на избирателите, че е способна да направи повече от сделката за Брекзит.\r\nМей е решила да привлече към управлението по-млади депутати от управляващата Консервативна партия. Патрик МакЛоуглин, председателят на партията, Джъстин Грийнинг, министър на образованието, Грег Кларк, министър на бизнеса, Крис Гейлинг, транспортен мионистър и Андреа Лийдсъм, лидер на партийната група в Камарата на представителите, най-вероятно ще трябва да освободят креслата си. Още един от министрите – Саид Джавид също е сред нарочените, но според изданието, някои съображения на Тереза Мей могат да го спасят за определено време.\r\nЗасега основните съперници на Мей вътре в Консервативната партия – Филип Хамънд, Лиъм Фокс, Борис Джонсън и др. – няма да бъдат сменяни и премиерът дори е отказала да премести Джонсън от външното министерство в по-малко значимо ведомство, тъй като съюзниците на бившия лондонски кмет са показали ясно, че той ще възприеме това за понижение и ще се съпротивлява.\r\nПреди няколко месеца, бившият главен съветник на Тереза Мей Гавин Уилямсън я предупреди да не прави промени в кабинета преди местните избори във Великобритания през месец май, но след това тя го замени с Джулиан Смит, който настоява за бързи промени, които да стабилизират положението на премиера в правителството.\r\nПревод и редакция:", "date": "2017.12.31", "title": "The Times: Тереза Мей ще осъществи размествания в кабинета си през януари 2018"}
{"url": "http://www.focus-news.net/news/2017/12/31/2472341/donald-tramp-sasht-gledat-vnimatelno-za-narusheniya-na-choveshkite-prava-po-vreme-na-protestite-v-iran.html", "text": "Президентът на САЩ Доналд Тръмп обеща в неделя, че Вашингтон ще следи за нарушения на човешките права по време на антиправителствените протести в Иран, пише американското издание Washington Examiner.\r\n“Големи протести в Иран. Хората най-после помъдряват и разбират как се крадат техните пари и се разпиляват за тероризъм. Изглежда, че няма да търпят повече това. САЩ гледат много внимателно за нарушения на човешките права!“, написа американският държавен глава в „Туитър“.\r\nПревод и редакция:", "date": "2017.12.31", "title": "Доналд Тръмп: САЩ гледат внимателно за нарушения на човешките права по време на протестите в Иран"}
{"url": "http://www.focus-news.net/news/2017/12/31/2472342/lyubomir-hristov-kmet-na-shumen-zapochvame-rabota-po-proektite-za-gradska-sreda-po-op-regioni-v-rastezh.html", "text": "Започваме работа по проектите за градска среда по ОП „Региони в растеж”. Това каза пред Радио „Фокус“-Шумен Любомир Христов, кмет на Община Шумен. За близо 7 200 000 лева ще бъдат обновени градски пространства. В кв. „Тракия” ще бъдат изградени 20 000 кв. м пешеходни алеи и тротоари, 11 000 метра градински и 12 000 метра крайпътни бордюри. Ще бъдат монтирани и 150 нови осветителни тела. Предстои цялостна рехабилитация на ул. „Тича”, която не е ремонтирана от  50 години, благоустрояване на района около кръстовището на бул. „Симеон Велики“, улица „Станционна“ и улица „Съединение“ от Пенсионерски клуб №7 до Съдебната палата. За кв. „Дивдядово”  тази година Община Шумен е отпуснала допълнително 100 000 лв. собствени средства за асфалтиране на улици. \r\n„Виждам и зная, че още много неща трябва да бъдат направени. Иска ми се да можехме да отговорим положително на всички желания на гражданите, но това е свързано с много средства. Проблемът с улиците, например, е, че много от тях не са поддържани повече от 25-30 години. Трябва да ви кажа, че когато ремонтирахме такива улички, хората посрещаха строителите с хляб и сол“, посочи Любомир Христов. Той припомни завареното тежко наследство – сериозно изоставане в икономическо отношение и дългове от близо 35 милиона лева. „Зная, че сме в дълг към гражданите – улици, тротоари, осветление, детски площадки. И въпреки, че харчим много пестеливо средствата, за да можем да обслужваме всички задължения, които наследихме, все пак правим всичко възможно да подобряваме инфрастуктурата на града. В момента изграждаме три нови детски площадки, едната вече е готова. Направихме градина “Елеонора”, зона за отдих по крайречния булевард „Симеон Велики”, каза кметът на Шумен.\r\nИвелина ИВАНОВА", "date": "2017.12.31", "title": "Любомир Христов, кмет на Шумен: Започваме работа по проектите за градска среда по ОП „Региони в растеж”"}
{"url": "http://www.focus-news.net/news/2017/12/31/2472343/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп обеща в неделя, че Вашингтон ще следи за нарушения на човешките права по време на антиправителствените протести в Иран.\r\n“Големи протести в Иран. Хората най-после помъдряват и разбират как се крадат техните пари и се разпиляват за тероризъм. Изглежда, че няма да търпят повече това. САЩ гледат много внимателно за нарушения на човешките права!“, написа американският държавен глава в „Туитър“.\r\n*** Иранските власти са ограничили достъпа до социалните мрежи в страната след тридневни протести. От разпространените данни става ясно, че част от популярните приложения, служещи най-вече за разпространение на снимки и видео не могат да бъдат отворени посредством мобилен телефон. Агенцията припомня, че едно от потърпевшите приложения – „Телеграм“ бе обвинено по-рано от властите в спомагане на разпространението на насилие.\r\n*** Министър-председателят на Великобритания Тереза Мей се готви да уволни една четвърт от министрите в кабинета си и иска да предложи нова роля в него на външния министър Борис Джонсън. Това ще се случи през януари 2018 година, когато премиерът ще се опита да докаже на избирателите, че е способна да направи повече от сделката за Брекзит.\r\nМей е решила да привлече към управлението по-млади депутати от управляващата Консервативна партия. Патрик МакЛоуглин, председателят на партията, Джъстин Грийнинг, министър на образованието, Грег Кларк, министър на бизнеса, Крис Гейлинг, транспортен мионистър и Андреа Лийдсъм, лидер на партийната група в Камарата на представителите, най-вероятно ще трябва да освободят креслата си. Още един от министрите – Саид Джавид също е сред нарочените, но според изданието, някои съображения на Тереза Мей могат да го спасят за определено време.\r\nЗасега основните съперници на Мей вътре в Консервативната партия – Филип Хамънд, Лиъм Фокс, Борис Джонсън и др. – няма да бъдат сменяни и премиерът дори е отказала да премести Джонсън от външното министерство в по-малко значимо ведомство, тъй като съюзниците на бившия лондонски кмет са показали ясно, че той ще възприеме това за понижение и ще се съпротивлява.\r\nПреди няколко месеца, бившият главен съветник на Тереза Мей Гавин Уилямсън я предупреди да не прави промени в кабинета преди местните избори във Великобритания през месец май, но след това тя го замени с Джулиан Смит, който настоява за бързи промени, които да стабилизират положението на премиера в правителството.\r\n***Изпълнителният директор на Международния валутен фонд (МВФ) Кристин Лагард призова Франция и другите страни да правят реформи, „докато слънцето грее“ над световната икономика, предава AFP.\r\nВ интервю пред френско издание, публикувано в неделя, Лагард заяви, че бързото възстановяване на световната икономика е изненадало МВФ.\r\n„През 2017 година, за първи път от много време променихме в положителна посока прогнозите си за икономически растеж, докато предишните години ги намалявахме“, заяви тя.\r\nРастежът на световната икономика от 3,6% за 2017 година е „по-голям и по-равномерно разпределен“, отколкото са очаквали от световната финансова институция. Лагард отбеляза също, че развитите икономики отново са се върнали към растежа заради вътрешното си потребление и вече не са зависими от капризите на развиващите се пазари.\r\nТя заяви, че в момента съществува благоприятен икономически климат за провеждането на реформи. „Когато грее слънцето, трябва да се възползвате от това и да поправите покрива си“, подчерта Лагард, използвайки една от любимите си максими.\r\n*** Движението на влаковете на гарата край берлинския зоопарк е възстановено, след като пожарникарите са загасили пожара, причинил задимяването на района.\r\nПетнадесет души бяха изведени от района заради риск от задушаване, а един от тях е откаран в болница заради получени леки наранявания, съобщиха от противопожарната служба.\r\nГермания продължава да е във висока готовност за възможни терористични атаки от ислямисти, една година, след като тунизийски бежанец уби 12 души по време на нападение срещу коледен базар в Берлин, намиращ се на броени метри от въпросната гара.\r\nПо-рано германските медии показаха кадри на издигащ се огромен стълб дим от гарата, в която се помещават също магазини, заведения за бързо хранене, както и спирки на градския транспорт.\r\nЦялата гара бе евакуирана за кратък срок, но сега нормалното й функциониране е възстановено. Все още не са изяснени причините за пожара.\r\n*** Президентът на Турция Реджеп Таийп Ердоган разкритикува американския си колега Доналд Тръмп в неделя за плана му да спре финансовата помощ на САЩ за ООН.\r\n“САЩ очевидно ще спрат финансовата си помощ за ООН. Спомням си, че твърдяхте, че сте демократ, че вярвате в демокрацията. Този случай показва, че сте демократи, само когато ви е изгодно“, заяви турският лидер по време на партийна конференция на управляващата „Партия на справедливостта и развитието“.\r\nВъв вторник, САЩ анонсраха, че ще намалят финансирането си за ООН с 285 милиона долара през следващата фискална година.\r\n*** Меджлисът (парламентът) на Иран ще се събере за извънредно заседание в понеделник, 1 януари, във връзка с обхваналите страната протестни акции. Това съобщи в събота председателят на комисията по национална сигурност и външна политика на парламента Камал Дехкан Фирузабади.\r\n„Във връзка със скорошните инциденти в някои ирански градове, ще проведем заседание с участието на съответстващите длъжностни лица“, заяви той. Според неговите думи, депутатите трябва да обсъдят „начините за предотвратяване на подобни инциденти“.\r\nПо-рано заместник-губернатора на иранската провинция Лурестан Хабибола Ходжастепур съобщи, че в събота, по време на несанкционираните антиправителствени демонстрации в град Доруд, са загинали двама души. Според властите, полицията няма отношение към смъртта на протестиращите.\r\n*** Японското правителство изучава перспективите за пълномащабна война на Корейския полуостров.\r\nВъпросът се разглежда в рамките на Съвета за национална сигурност с участието на премиера на Япония Шиндзо Абе. Ръководството на страната има намерение да обсъди действията, които ще бъдат предприети от Силите за самоотбрана в случай на изостряне на ситуацията на Корейския полуостров. Токио има право да задейства механизма за колективна сигурност и да получи военна помощ от Вашингтон, в случай, че започне война в региона.\r\nОсвен това, японското правителство, към днешна дата, смята за възможни няколко сценария за начало на военните действия, сред които стълкновения между Въоръжените сили на Северна и Южна Корея, превантивен удар на САЩ по Северна Корея, нахлуване на южнокорейската армия на север, както и ракетен удар на Пхенян по Япония.Агенция „Фокус“ припомня:\r\nСитуацията на Корейския полуостров се изостри рязко през последната година. Севернокорейското ръководство проведе множество ракетни и ядрени изпитания. Действията на Пхенян предизвикаха сериозни критики от страна на международната общност, която се опитва да вразуми режима чрез санкции. В самата Северна Корея определиха ограничителните мерки на ООН, приети през декември 2017 година, като „акт на агресия“. САЩ, от своя страна, не изключва възможността за военно решение на въпроса.\r\nПо-рано Русия и Китай предложиха Северна Корея да обяви мораториум на ядрените и ракетните изпитания, а САЩ и Южна Корея да се въздържат от провеждането на военни маневри в района, като по този начин да бъде постигната стабилизация на ситуацията на полуострова, но Вашингтон игнорира тази инициатива.", "date": "2017.12.31", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/12/31/2472344/blagoevgrad-vazstanoveno-e-dvizhenieto-po-pat-i-1-simitli-kresna-v-rayona-na-kresnensko-hanche.html", "text": "Възстановено е движението по път I-1 Симитли - Кресна в района на Кресненско ханче. Това съобщиха от пресцентъра на Агенция \"Пътна инфраструктура\".", "date": "2017.12.31", "title": "Благоевград: Възстановено е движението по път I-1 Симитли - Кресна в района на Кресненско ханче"}
{"url": "http://www.focus-news.net/news/2017/12/31/2472345/ruski-senator-donald-tramp-shte-vleze-v-istoriyata-s-tova-che-e-bil-prezident-na-sasht-kogato-rusiya-e-spechelila-velika-pobeda-v-siriya.html", "text": "Президентът на САЩ Доналд Тръмп, който обяви победа на силите на коалицията, оглавявана от САЩ, над терористите в Сирия, ще влезе в историята като президента на САЩ, управлявал, когато Русия е спечелила велика победа в близкоизточната страна. Това мнение изказа пред журналистите първият заместник-председател на комитета на Съвета на Федерацията (Горната камара на руския парламент) по отбрана и сигурност Франц Клинцевич, цитиран от ТАСС.\r\n„Както казваме у нас – в Русия, отново двадесет и пет (опять двадцать пять. на бълг. – „ново двайсе“). Очевидно, Доналд Тръмп много иска да влезе в историята като победител над „Ислямска държава“ в Сирия и Ирак. Да простим на хазяина на Белия дом за тази малка слабост... В действителност Доналд Тръмп ще влезе в историята като президента на САЩ, по времето на великите победи на Русия в Сирия“, заяви Клинцевич.\r\nПо-рано, Тръмп заяви, че международната коалиция начело със САЩ е отвоювала от терористичната групировка „Ислямска държава“ почти 100% от териториите й в Ирак и Сирия.\r\nПревод и редакция:", "date": "2017.12.31", "title": "Руски сенатор: Доналд Тръмп ще влезе в историята с това, че е бил президент на САЩ, когато Русия е спечелила велика победа в Сирия"}
{"url": "http://www.focus-news.net/news/2017/12/31/2472346/aktualna-patna-obstanovka.html", "text": "Температурите са в интервала от +7° до +13°. Времето в страната е предимно облачно. Пътните настилки са преобладаващо сухи, като по усойните и планински райони – частично заледени, заснежени и обработени. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 03.01.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.31", "title": "Актуална пътна обстановка"}
{"url": "http://www.focus-news.net/news/2017/12/31/2472347/afp-blizo-200-protestirashti-obikalyat-ulitsite-na-teheran.html", "text": "Около 200 протестиращи са обикаляли центъра на Техеран в неделя, според информация от иранските медии, докато иранските власти се готвят за четвърта вечер на антиправителствени протести, предава AFP.\r\nНяколкостотин души са излезли и в западния град Керманшах.\r\n„Противно на слуховете във вражеските медии, по-голямата част от Техеран е спокойна. Около 200 души обикалят наляво-надясно и викат обидни лозунги“, съобщават от държавна медия, добавяйки, че магазините в столицата са затворили по-рано днес, „страхувайки се протестиращите да не им нанесат щети“.\r\nПревод и редакция:", "date": "2017.12.31", "title": "AFP: Близо 200 протестиращи обикалят улиците на Техеран"}
{"url": "http://www.focus-news.net/news/2017/12/31/2472348/postoyanniyat-predstavitel-na-sasht-v-oon-sasht-sa-solidarni-s-iranskite-protestirashti.html", "text": "Постоянният представител на САЩ в ООН Ники Хейли заяви, че Вашингтон е солидарен с протестиращите в Иран, които демонстрират срещу правителството на страната, пише американското издание Washington Examiner.\r\n„На Нова година, нашите молитви и надежди са с милионите хора, които страдат ужасно от репресивните режими в Северна Корея, Венецуела, Куба и специално Иран, където репресирания иранския народ най-накрая намира начин да изрази недоволството си“, заяви тя чрез съобщение в неделя. „Правителството на Иран е подложено на изпит от своите граждани. Молим се, свободата и човешките права да спасят деня“.Агенция „Фокус“ припомня:\r\nЧасти от иранското общество излязоха на антиправителствени протести в страната този уикенд. Властите в Техеран спряха достъпа до няколко социални мрежи, чрез които общуваха протестиращите. В събота се разбра, че двама демонстранти са загинали при неизяснени обстоятелства.\r\nПревод и редакция:", "date": "2017.12.31", "title": "Постоянният представител на САЩ в ООН: САЩ са солидарни с иранските протестиращи"}
{"url": "http://www.focus-news.net/news/2017/12/31/2472349/blagoevgrad-speshniyat-tsentar-v-grada-shte-raboti-bez-prekasvane-po-vreme-na-novogodishnata-nosht.html", "text": "Спешен център – Благоевград ще работи без прекъсване по време на новогодишната нощ, предаде репортер на Радио „Фокус“ – Пирин. Центърът за спешна медицинска помощ в Благоевград разполага с мобилни екипи, които работят непрекъснато през цялата година, като оказват помощ на всички, които се нуждаят. Mобилните екипи са разпределени във всичките филиали на центъра на територията на областта и след сигнали чрез телефон 112 обслужват болни и пострадали лица на мястото на инцидента или в дома им, когато има такава необходимост. Освен това във всеки филиал има и стационарни екипи, които поемат амбулаторни пациенти, които сами са потърсили помощ там.\r\nЛивия НИНОВА", "date": "2017.12.31", "title": "Благоевград: Спешният център в града ще работи без прекъсване по време на новогодишната нощ"}
{"url": "http://www.focus-news.net/news/2017/12/31/2472350/sport-nakazanieto-na-atletiko-madrid-izteche-diego-koshta-i-vitolo-podpisaha-ofitsialno.html", "text": "Новите попълнения на Атлетико (Мадрид) Диего Коща и Витоло бяха посрещната от 20 хиляди души на новия стадион на отбора „Уанда Метрополитано“ в Мадрид, по време на специална церемония по случая. Мадридският отбор бе наказан да не може да привлича футболисти за два трансферни прозореца, като санкцията изтича на 1 януари 2018 година. Диего Коща вече игра за „дюшекчиите“ преди да премине в лондонския Челси, където обаче не успя да се наложи и се върна обратно в Атлетико.", "date": "2017.12.31", "title": "Спорт: Наказанието на Атлетико (Мадрид) изтече, Диего Коща и Витоло подписаха официално"}
{"url": "http://www.focus-news.net/news/2017/12/31/2472351/pazardzhik-s-praznichna-razvlekatelna-programa-posreshtat-nova-godina-v-zatvora-v-grada.html", "text": "С празнична културно-развлекателна програма посрещат Нова година в затвора в Пазарджик, съобщи за Радио „Фокус“ – Пазарджик Пенка Попчева, експерт по социалните дейности в пазарджишкия затвор. За лишените от свобода е организирана новогодишна трапеза, като те могат да се насладят и на фолклорните изпълнения на трупата за народни танци „Хоп-троп“ към затвора. В празничната нощ на затворниците ще бъде разрешен и по-продължителен престои в общото помещения. \r\nЛишените от свобода с доживотни присъди нямат право на колективни мероприятия и затова ще празнуват самостоятелно.\r\nАлбена ЖИЛЕКОВА", "date": "2017.12.31", "title": "Пазарджик: С празнична развлекателна програма посрещат Нова година в затвора в града"}
{"url": "http://www.focus-news.net/news/2017/12/31/2472352/predstoyashti-sabitiya-v-stranata-za-1-yanuari-agentsiya-fokus.html", "text": "***\r\nОт 09.45 часа в Рапортната зала на Пирогов ще се състои брифинг.\r\n***\r\nОт 10.00 часа в Патриаршеската катедрала „Св. Александър Невски” Негово Светейшество Българският патриарх и Софийски митрополит Неофит ще оглави тържествена Св. Василиева Литургия. Веднага след нея от 11.30 часа ще отслужи и тържествен молебен за Новата 2018 г.\r\n***\r\nОт 14.00 часа от НДК ще тръгне благотворително тичане в коледни костюми „Санта Тича“. Събитието има цел да запали повече хора да спортуват по-активно и да събере средства за дарителския фонд „Спорт за деца с увреждания“.\r\n***\r\nОт 18.00 часа в Зала 1 на НДК ще започне празничният новогодишен концерт представя \"Духът на Европа\".\r\n***\r\nОт 09.30 часа Врачанският митрополит Григорий ще оглави Архиерейска света литургия в катедралния храм „Св. Апостоли” във Враца.\r\n***\r\nОт 17.00 часа, в навечерието на своя имен ден, митрополит Серафим ще оглави  богослужението  в катедрален храм „Св. св. Кирил и Методий”.\r\n***\r\nОт 11.00 часа на сцена срещу сградата на Община Петрич ще се проведат „Станчинарски игри” 2018.\r\n***\r\nОт 10.00 часа Негово Високопреосвещенство Пловдивският митрополит Николай ще възглави архиерейска света Литургия и Новогодишен молебен в храм „Св. Марина“.\r\n***\r\nОт 9.00 часа негово високопреосвещенство Неврокопският митрополит Серафим ще оглави архиерейска св. литургия и ще отслужи молебен за Нова година в  храм „Св. вмчк. Георги”.\r\n***\r\nОт 12.00 часа на площад „Сепетмври“ кукери ще дефилират по повод Сурва.", "date": "2017.12.31", "title": "Предстоящи събития в страната за 1 януари (Агенция „Фокус“)"}
{"url": "http://www.focus-news.net/news/2017/12/31/2472353/tass-vladimir-putin-pozdravi-rusnatsite-za-nova-godina.html", "text": "Руският президент Владимир Путин пожела на руснаците важни позитивни промени и им благодари за вярата им в Русия в новогодишното си телевизионно обръщение. Традиционното изказване на държавния глава бе излъчено в ефира на телевизиите в най-източната част на страната, където вече настъпи 2018 година, предава ТАСС.\r\n„Нова година е преди всичко семеен празник у нас. Ние го отбелязваме, както е било в детството ни: с подаръци и изненади, със специална топлота, с очакване за важни промени. И те със сигурност ще се случат в нашите животи, ако всеки от нас винаги помни своите родители, грижи се за тях, цени всяка минута, прекарана с тях. Трябва да се опитваме да разбираме повече своите деца, техните стремежи и мечти, да поддържаме тези, които са винаги с нас, които се нуждаят от нашето присъствие и душевна щедрост“, заяви Путин.\r\nВ последните часове преди изтичането на текущата година, руският президент призова всички „да си кажат един на друг най-съкровените думи, да си простят грешките, обидите, да се прегърнат, да се обяснят в любов и да сгреят ближния си с грижа и внимание“. „Нека през новата година в живота на всеки човек, всяко семейство, да се случат промени към добро, всички да са здрави, да се раждат деца и те да ни радват“, пожела той. „Искам да ви благодаря сърдечно за вярата в себе си и в нашата страна, за труда и неговите резултати. Нека доверието и разбирателството да ни съпътстват винаги“, добави Путин.\r\nРуският президент поздрави отделно и „тези, които в момента работят, изпълняват военния или професионалния си дълг, дежурят в болниците, управляват самолет или влак“. „Ние сме заедно в тази прекрасна новогодишна нощ. Ние сме заедно и в нашите общи ежедневни дела. Сплотеността, приятелството и безкористната любов към Русия умножават нашите сили за достойни постъпки и високи постижения“, подчерта Путин.\r\n„Където и да се намираме – край семейната софра, във весела компания или на празничните улици – нас ни обединява приповдигнатото новогодишно настроение, а съвременните технологии ни позволяват да споделим чувствата си с най-скъпите си хора, които могат да се намират на стотици, дори хиляди, километри“, отбеляза още руският президент. Той пожела на гражданите на всички страни успехи и благополучие, а „на нашата любима и единствена Русия – мир и разцвет“.\r\nПревод и редакция:", "date": "2017.12.31", "title": "ТАСС: Владимир Путин поздрави руснаците за Нова година"}
{"url": "http://www.focus-news.net/news/2017/12/31/2472354/blagoevgrad-nevrokopskiyat-mitropolit-serafim-shte-oglavi-bogosluzheniya-v-sandanski-i-gotse-delchev-na-1-yanuari.html", "text": "Негово високопреосвещенство Неврокопският митрополит Серафим ще оглави архиерейска св. литургия и ще отслужи молебен за Нова година в  храм „Св. вмчк. Георги” в гр. Сандански на 1 януари 2018 г. (понеделник), когато отбелязваме гражданската Нова година и честваме църковните празници Обрезание Господне и Св. Василий Велики, предаде репортер на Агенция „Фокус”. Началото на светата литургия е предвидено за 09.00 часа. \r\nОт 17.00 часа, в навечерието на своя имен ден, митрополит Серафим ще оглави  богослужението  в катедрален храм „Св. св. Кирил и Методий” в гр. Гоце Делчев. \r\nНикола  ПЕТКОВ", "date": "2017.12.31", "title": "Благоевград: Неврокопският митрополит Серафим ще оглави богослужения в Сандански и Гоце Делчев на 1 януари"}
{"url": "http://www.focus-news.net/news/2017/12/31/2472370/nimh-utre-vremeto-shte-e-predimno-slanchevo-i-pochti-tiho-maksimalnite-temperaturi-shte-badat-mezhdu-10-i-15.html", "text": "През първия ден от 2018 година времето ще е предимно слънчево и почти тихо. В сутрешните часове на места в низините ще се образува мъгла или ниска облачност. Ще се затопли още и максималните температури ще бъдат между 10° и 15°, по-ниски ще останат в районите с мъгла. Привечер от запад облачността, отначало средна и висока ще започне да се увеличава и вплътнява. Това съобщи за Агенция „Фокус“ дежурният синоптик от Националния институт по метеорология и хидрология (НИМХ) към Българската академия на науките (БАН) Красимир Стоев. В новогодишната нощ от запад облачността ще намалее и над страната ще се установи предимно ясно и тихо време. В полунощ температурите ще бъдат между минус 1° и 4°, в София около минус 1°, а минималните сутринта – между минус 3° и 2°. Над Черноморието ще бъде предимно слънчево и почти тихо. В сутрешните часове на места с намалена видимост. Максимални температури на въздуха: 10°-12°. Температурата на морската вода е 10°. Вълнението на морето ще бъде 1-2 бала. Над планините ще бъде предимно слънчево. Ще духа силен вятър от запад-югозапад. Вечерта над масивите от Западна България облачността ще се увеличи. Максималната температура на височина 1200 метра ще бъде около 8°, на 2000 метра – около 3°.\r\nВъв вторник и сряда ще има по-значителни увеличения на облачността, на отделни места ще превали слаб дъжд. Първия ден в Източна България вятърът от югозапад временно ще се усили и температурите там ще са високи. Постепенно вятърът ще се ориентира от запад, втория ден - от северозапад, ще се усили  и с него ще започне застудяване. В четвъртък ще преобладава облачно време, още преди обяд в Западна България ще завали дъжд, който бързо ще премине в сняг. В Източна ще е почти без валежи. \r\nАтмосферното налягане е по-високо от средното за месеца – ще се понижава.", "date": "2017.12.31", "title": "НИМХ: Утре времето ще е предимно слънчево и почти тихо, максималните температури ще бъдат между 10° и 15°"}
{"url": "http://www.focus-news.net/news/2017/12/31/2472371/kyustendil-nay-tezhkata-ot-poslednite-30-godini-otchitat-pchelarite-v-regiona.html", "text": "2017 г. е била най-тежката от последните 30 години за пчеларите в Кюстендилския регион. Това каза пред Радио „Фокус” – Кюстендил Тихомир Стоицов, председател на браншовия съюз „Пчела” – Кюстендил. „В другите краища на страната се извадиха някакви количества стоков мед, но много по-малко от обичайното. Причините са климатични – студена зима, застудяване и през пролетта, горещините през лятото. Природно-климатичните фактори си казаха своето”, посочи Тихомир Стоицов. \r\nСпоред него много от стопаните са намалили броя на пчелните семейства, които отглеждат. Повечето от пчеларите в Кюстендил са любители, притежаващи до 10 пчелни семейства. „Цената на пчелния мед в района беше повишена. В момента килограм пчелен мед се продава около 12 лева. Причината за покачването на цената е поне частично покриване на разходите от страна на пчеларите”, коментира Тихомир Стоицов.\r\nВенцеслав ИЛЧЕВ", "date": "2017.12.31", "title": "Кюстендил: Най-тежката от последните 30 години отчитат пчеларите в региона"}
{"url": "http://www.focus-news.net/news/2017/12/31/2472372/sport-uest-bromich-i-arsenal-zavarshiha-naravno-11.html", "text": "Уест Бромич завърши наравно 1:1 в домакинството си срещу Арсенал в мач от 21-ия кръг на английската Висша лига. Лондончани поведоха в 83-ата минута след автогол на Маклийн в 83-ата, но Уест Бромич изравни след гол от дузпа на Родригес в 89-ата минута. Арсенал е на 5-ото място във временното класиране с актив от 38 точки, а Уест Бромич са на предпоследното 19-о място с 16 точки.", "date": "2017.12.31", "title": "Спорт: Уест Бромич и Арсенал завършиха наравно 1:1"}
{"url": "http://www.focus-news.net/news/2017/12/31/2472373/ventsi-paskov-zam-kmet-na-vidin-edna-godina-sled-vavezhdaneto-na-delegiranite-byudzheti-v-detskite-gradini-otchitame-dobri-rezultati.html", "text": "Една година след въвеждането на делегираните бюджети в детските градини, отчитаме добри резултати, каза за Радио „Фокус“ – Видин Венци Пасков, заместник кмет на Община Видин. Той посочи, че с реализирането на това намерение са постигнати по-качествени грижи за децата, възползване в пълен обем от държавните средства и по-добра управленска отговорност в детските градини. \r\n„Община Видин, като първостепенен разпоредител с бюджет, изпълнява своя ангажимент за навременното осигуряване на текущата издръжка, която е общинска дейност, с цел правилното възпитание, обгрижване, социализация и обучение на децата. Детски градини и училища участват в схема „Училищен плод”, чиято основна цел е трайно увеличаване на дела на плодовете и зеленчуците в храненето на децата“, заяви Венци Пасков. Той допълни, че детските градини в общината са 8, като 3 от тях са утвърдени за средищни. \r\n„Ремонтирахме и въведохме в експлоатация отоплителната система в Детска градина „Мир“ в гр. Дунавци и подобрихме там условията за отглеждане на децата“, посочи още Венци Пасков. \r\nАнна ЛОЗАНОВА", "date": "2017.12.31", "title": "Венци Пасков, зам.-кмет на Видин: Една година след въвеждането на делегираните бюджети в детските градини, отчитаме добри резултати"}
{"url": "http://www.focus-news.net/news/2017/12/31/2472374/washington-examiner-sasht-sa-po-blizo-ot-vsyakoga-do-yadrena-voyna-sas-severna-koreya.html", "text": "САЩ са по-близо от всякога до ядрена война със Северна Корея, заяви бившият началник на Съвета на началник-щабовете на Въоръжените сили на САЩ адмирал Майк Мълън в неделя, пише американското издание Washington Examiner.\r\nМълън изрази мнение, че антагонистичното поведение на американския президент Доналд Тръмп към Северна Корея не му оставя много място за маневри в региона.\r\n„Климатът там е изключително опасен... начело на списъка е Северна Корея“, заяви той. „Според мен, ние сме по-близо от всякога до ядрена война със Северна Корея и в региона, като цяло. Не виждам как – не виждам възможности за дипломатическо разрешение в този момент“.\r\nСпоред думите на Мълън, външната политика на Тръмп е насочена към разрушаване на институциите, които са събирали заедно САЩ и неговите съюзници след Втората световна война. Тази политика би довела до предоставянето на антагонистите на САЩ – сред които той поставя Северна Корея, Русия, Иран и Китай – място за маневри.\r\n„Засега тази политика е несполучлива“, обобщи американският военен. „Определено, тя е непредвидима в много, много отношения. Глобално погледнато, най-вече за тези, които са били наши приятели много години. Те задават въпроси дали смятаме да изпълняваме ангажиментите си към тях, към региона, за лидерството ни и за институциите, които смятаме за важни“.\r\n„Нашите врагове и тези, които са готови да ни навредят, изглежда също се възползват от неопределеността. Говорихме за Русия и Китай. Моите очаквания са, че те ще продължат да го правят, както и Иран и Северна Корея“, добави още Мълън.\r\nСпоред неговото мнение, американският народ трябва да реши дали си струва да пази тези институции. „Големият въпрос към нас, американците, е дали искаме да продължим да поддържаме тези институции и всичко, което те представляват, в един свят, обгърнат от хаос“.\r\n„Това се превръща във фундаментален въпрос. Ясно е, че президентът е избрал варианта за разрушаването им и оттеглянето от тях, доколкото това е възможно“, разясни адмиралът.\r\nПревод и редакция:", "date": "2017.12.31", "title": "Washington Examiner: САЩ са по-близо от всякога до ядрена война със Северна Корея"}
{"url": "http://www.focus-news.net/news/2017/12/31/2472375/shumen-razpredelyat-mestata-za-prodazhba-na-martenitsi-v-grada-na-2-yanuari.html", "text": "На 2 януари 2018 г., от 08,30 ч., в стая 374 в Община Шумен ще бъдат разпределени местата за продажба на мартеници в централната градска част. Това съобщиха от пресцентъра на Общината. Търговията ще става по пешеходната зона на бул. „Славянски“ в отсечката от пл. „България“ до пл. „Освобождение“. Според утвърдената схема обявените места са 120. \r\nСлед разпределяне на местата кандидатите подават заявления за разполагане на маси за продажба на мартеници на гише „Изнесено деловодство“ на ет. 1 в общинската данъчната служба и заплащат административна такса от 10 лв. Търговците, които желаят да продават мартеници на други места, извън централната градска част, подават заявление за разполагане на маси за продажба на мартеници на същото място. И те заплащат административна такса от 10 лв., а заявлението се одобрява от главния архитект. Търговията на мартеници ще започне от 15 февруари и ще продължи до 3 март. Таксата за 1 кв. м търговска площ и тази година ще бъде 1,20 лв. на ден за централна градска част и по 1 лв. за зони извън центъра.", "date": "2017.12.31", "title": "Шумен: Разпределят местата за продажба на мартеници в града на 2 януари"}
{"url": "http://www.focus-news.net/news/2017/12/31/2472376/the-new-york-times-pozhelaniyata-na-angela-merkel-za-nova-godina-poveche-sachuvstvie-i-novo-pravitelstvo.html", "text": "В новогодишното си послание в неделя, германския канцлер Ангела Меркел обеща да работи всички германци и да формира бързо ново правителство, което да осигури успеха на страната през 2018 година и след това, пише авторитетното американско издание The New York Times.\r\nВ отрезвяваща оценка за разделението в германското общество, довело до резултатите от парламентарните избори, проведени на 24 септември, Меркел призна, че въпреки икономическата мощ на страната, много германци се чувстват изоставени. Тя обеща да „наблюдава за нуждите на всички хора“, за да „отговори на предизвикателствата на бъдещето“.\r\nНовата година ще донесе на отслабената Меркел нови предизвикателствата. Задачата за формиране на ново правителство я затрудни силно. Тя се провали в опита за съюз със Свободната демократическа партия (СвДП) и „Зелените“ и е на път да повтори това в опита за повтаряне на „голямата коалиция“ с Германската социалдемократическа партия (ГСДП).\r\nПредварителните разговори с ГСДП ще започнат на 7 януари, в контекста на силния натиск за избягване на предсрочни избори. Политиците от статуквото са в ужас от перспективата крайнодясната „Алтернатива за Германия“ да се засили допълнително, след като спечели близо 13% от гласовете на първите си парламентарни избори през септември.\r\nПревод и редакция:", "date": "2017.12.31", "title": "The New York Times: Пожеланията на Ангела Меркел за Нова година: повече съчувствие и ново правителство"}
{"url": "http://www.focus-news.net/news/2017/12/31/2472377/ignat-angelov-regionalen-sayuz-na-zemedelskite-kooperatsii-dunav-2000-svishtov-plashtaniyata-ne-se-izvarshvat-saobrazno-selskostopanskite-zadachi-koito-izpalnyavame.html", "text": "Плащанията не се извършват съобразно селскостопанските задачи, които изпълняваме. Това каза в интервю за Радио „Фокус“ – Велико Търново Игнат Ангелов, председател на Регионалния съюз на земеделските кооперации „Дунав 2000“ в Свищов. Той съобщи, че вече са постъпили първите плащания на отстъпката от акциза на течните горива – по 0,40 лв./л, или 2 лева на декар площ. По думите му техните очаквания са били да получат по 4,50 лв./дка. Изплатените средства са за 2016 година. На 21 декември е получени и 75 млн. лева от европейските фондове по Схемата за единно плащане на площ. \r\n„Председателите на кооперациите ми се обадиха, че имат плащания, но никой не може да каже на каква база, какъв размер на декар. Всичко това е невиделица, или както се казва по народно му „на час по лъжичка“. Още веднъж искам да кажа, че рентите си вървят. Ако ние не платим до края на годината рентата, хората веднага теглят земята си и сключват договори с арендатори, които ще дадат с 2 лева повече, но ще вземат земята, а земеделие не се прави на книга, а се прави върху земята“, допълни Игнат Ангелов. \r\nТой подчерта, че нито една земеделска кооперация в Свищовско няма неизплатена рента за 2017 година. „Стремежът ни е непременно да бъдат изплатени сумите за рентите, които дължим на член-кооператорите по сключените договори за земята“, допълни председателят на съюза на земеделските кооперации в Свищовско.\r\nНадежда КРЪСТЕВА", "date": "2017.12.31", "title": "Игнат Ангелов, Регионален съюз на земеделските кооперации „Дунав 2000“-Свищов: Плащанията не се извършват съобразно селскостопанските задачи, които изпълняваме"}
{"url": "http://www.focus-news.net/news/2017/12/31/2472378/kyustendil-kashtata-muzey-na-vladimir-dimitrov-maystora-v-selo-shishkovtsi-e-v-protses-na-preustroystvo-na-ekspozitsiite-si.html", "text": "Къщата-музей на Владимир Димитров – Майстора в село Шишковци е в процес на преустройство на експозициите си. Това каза пред Радио „Фокус” – Кюстендил кметът на село Шишковци Климент Терзийски. По думите му дейностите по реорганизацията ще продължат поне от един месец, а целта е да бъде организирана нова експозиция. \r\n„Това се извършва със средства, осигурени от Художествена галерия „Владимир Димитров – Майстора” – Кюстендил. Благодаря на директора на галерията, че успя да намери средства за тази цел и с наше съдействие, при взаимно разбирателство, действаме”, коментира Климент Терзийски. Той посочи, че се подменят съществуващите експозиции, ще бъде поставена стъкленица с брадата на Майстора, ще се обнови и самата стая на художника. Предвижда се отваряне на пространство и в действащия дом-паметник в селото. \r\n„Там ще има лични архиви на Майстора, което е много интересно за посетителите. Десет години вече изминаха от последните преустройства и е редно отново да вървим напред”, каза Климент Терзийски.\r\nВенцеслав ИЛЧЕВ", "date": "2017.12.31", "title": "Кюстендил: Къщата музей на Владимир Димитров – Майстора в село Шишковци е в процес на преустройство на експозициите си"}
{"url": "http://www.focus-news.net/news/2017/12/31/2472379/sport-norvezhka-specheli-byaganeto-na-10-kilometra-ot-vtoriya-etap-na-tur-dyo-ski.html", "text": "Норвежката Ингвилд Йостберг спечели интервалния старт на 10 километра класически стил при жените в Ленцерхаайде, където се провежда втория етап от сериите „Тур дьо ски“. Втора остана сънародничката й и миналогодишна победителка Хайди Венг, а трета е американката Сади Биорсен. В генералното класиране на сериите води Йостберг, втора е Венг, а трета е американката Джесика Дигинс.", "date": "2017.12.31", "title": "Спорт: Норвежка спечели бягането на 10 километра от втория етап на „Тур дьо ски“"}
{"url": "http://www.focus-news.net/news/2017/12/31/2472380/varna-prez-2018-g-se-navarshvat-50-godini-ot-otkrivaneto-na-narodna-astronomicheska-observatoriya-i-planetarium-nikolay-kopernik.html", "text": "През 2018 г. се навършват 50 години от откриването на Народна астрономическа обсерватория и планетариум „Николай Коперник“ във Варна. Това каза за Радио „Фокус“ – Варна Свежина Димитрова, директор на Център за подкрепа за личностно развитие-Народна астрономическа обсерватория и планетариум „Николай Коперник“ във Варна. През годината ще бъдат организирани различни инициативи, свързани с юбилея на обсерваторията във Варна, сред които Национална конференция на Съюза на астрономите в България, Национална младежка астрономическа конференция, както и празник на обсерваторията. „Обсерваторията във Варна е открита на 22 май 1968 година. Предвиждаме всеки ден от седмицата около 22 май да организираме различни мероприятия, за да запознаем обществеността във Варна и страната с постигнатото от обсерваторията за тези 50 години. Празникът ще завърши с тържествен концерт“, допълни Свежина Димитрова.\r\nКонкурсът за рисунка и литературно произведение на тема „Изкуството и науката за космоса“ 2017/2018 учебна година се посвещава на  50-та годишнина от откриването на обсерваторията във Варна.\r\nПрез 1960 година група ентусиасти от Варна създават Клуб по астронавтика и астрономия. Този клуб е един от инициаторите община Варна да предложи редовния ХIII Конгрес на Международната федерация по авиация и астронавтика да бъде проведен през септември 1962 в град Варна. След конгреса се ражда идеята във Варна да бъде създадена астрономическа обсерватория. В инициативния комитет под ръководството на тогавашния кмет на Варна Николай Бояджиев участват учители, преподаватели във Висшето военноморско училище „Н.Й. Вапцаров“ във Варна, офицери от щаба на Военно морските сили и др. През 1963 година на Клуба по астрономия и астронавтика е предоставена сграда в централната част на Морската градина. В нея започват работа първите курсове по астрономия и ракетомоделизъм. С решение на Градския народен съвет на Варна са изготвени планове за преустройство и реконструкция на съществуващата сграда и през есента на 1964 година започва изграждането на нова сграда на обсерваторията. В процеса на строителството е направено изменение на първите планове и до сградата на обсерваторията е пристроен планетариум със Звездна зала и голяма лекционна зала. На 22 май 1968 година тържествено е открит първият в България астрономически комплекс, състоящ се от обсерватория, планетариум и кула с махало на Фуко. По решение на Министерския съвет той е наречен на името на великия полски учен Николай Коперник. През 1971 година започва изграждане на филиална астрономическа обсерватория в село Аврен, на около 35 километра от Варна. Обсерваторията разполага със сграда, кула с 5.2 метров купол и 50/890 см телескоп. В двора е разположена наблюдателна площадка за метеори и се монтират телескопи и камери за фотографиране на небесни тела и явления.\r\nСпециалистите в астрономическата обсерватория и планетариума работят в различни направления най-главните от които са наблюдения и изследване на небесни обекти и явления, учебна и методическа работа по астрономия, физика, география, природознание и др. с учители и ученици от системата на основното и средното образование, подготовка и обучение на астрономи любители, организиране на Национална младежка астрономическа конференция и популяризиране на астрономията и сродните науки сред гражданите. Специалистите от обсерваторията във Варна имат редица постижения през годините, работили са по различни теми и са публикували резултати в български и чужди списания. Изключителни постижения специалистите имат и при подготовката на наблюдатели на метеори, комети, астероиди и променливи звезди. От 1973 година обсерваторията организира ежегодно Национална младежка астрономическа конференция, в която участват ученици и студенти.\r\nНа 15 август 2002 година от тогавашния министър-председател Симеон Сакскобургготски е открита реконструираната сграда на Народна астрономическа обсерватория и планетариум “Н. Коперник”. През септември 2004 Международната метеорна организация повери на Обсерваторията домакинството на Международната метеорна конференция, която събра учени, изследващи метеорните роеве в Слънчевата система, от цял свят.\r\nМарияна ВАЛЕНТИНОВА", "date": "2017.12.31", "title": "Варна: През 2018 г. се навършват 50 години от откриването на Народна астрономическа обсерватория и планетариум „Николай Коперник“"}
{"url": "http://www.focus-news.net/news/2017/12/31/2472381/global-times-si-dzinpin-zayavi-che-kitay-e-gotov-da-nasarchava-vzaimnoto-doverie-i-satrudnichestvoto-s-rusiya-prez-2018-godina.html", "text": "Президентът на Китай Си Дзинпин заяви в неделя, че е готов да се присъедини към руския си колега Владимир Путин в консолидирането на взаимното политическо и стратегическо доверие, както и в разширяването на цялостното двустранно прагматично сътрудничество, пише китайското издание Global Times,озвучаващо външнополитическите позиции на Китайската комунистическа партия(ККП).\r\nСи отправи тези обещания в новогодишното си поздравление за Путин.\r\nВ посланието си, китайският президент, от името на правителството и народа на Китай, изпрати искрени поздравления към президента Путин и руския народ. \r\nКитай иска да насърчи международната стратегическа координация с Русия и да работи за нови постижения в развиването на двустранните отношения.\r\nОтбелязвайки, че 2018 и 2019 година ще бъдат години на сътрудничество и обмен между двете страни на местно ниво, Си заяви, че организираните мероприятия със сигурност ще засилят връзките между Китай и Русия и ще спомогнат за популяризирането на идеята, че двете страни споделят дългосрочно приятелство и искат общо развитие и просперитет.\r\nКитайският лидер подчерта, че през изминалата година е отбелязан важен прогрес в развиването на китайско-руското взаимно стратегическо партньорство и координация, добавяйки, че двете страни са показали твърдата си подкрепа една за друга по въпроси, свързани със съответните базови интереси на двете държави и са ожънали ключова ранна реколта в развитието на предложената от Китай инициатива за „Нов път на коприната“ и свързването й с интересите на руския Евразийски икономически съюз.\r\nСи добави, че Китай и Русия са успели да поддържат близка ефективна координация по международните и регионалните въпроси и имат важен принос за защитата на световния мир и стабилност.\r\nПревод и редакция:", "date": "2017.12.31", "title": "Global Times: Си Дзинпин заяви, че Китай е готов да насърчава взаимното доверие и сътрудничеството с Русия през 2018 година"}
{"url": "http://www.focus-news.net/news/2017/12/31/2472382/the-jerusalem-post-likud-glasuva-edinodushno-za-uprazhnyavane-na-suvereniteta-na-izrael-nad-teritorii-ot-zapadniya-bryag-na-reka-yordan.html", "text": "Над хиляда членове на Централния комитет (висшия орган) на най-голямата израелска партия „Ликуд“ гласуваха единодушно в неделя вечерта в полза на предложението за правото на Израел да упражни суверенитета си над областите Юдея и Самария, които понастоящем се намират в палестинската част на Западния бряг на река Йордан, пише израелското издание The Jerusalem Post.\r\nОрганизаторите на събитието уточниха, че решението е задължаващо за всички настоящи министри от партията и за другите членове на Кнесета (парламента на Израел). Но източник, близък до премиера на Израел и председател на „Ликуд“ Бенямин Нетаняху, чието отсъствие от срещата бе забележимо, заявиха пред изданието , че решението „не го задължава изобщо“.\r\nВсичко това се смята за победа на лидера на „Байит Йехуди“ Нафтали Бенет, чиято партия отдавна настоява за упражняване на суверенитета на Израел над Район С, частите от Западния Бряг, които са под пълен контрол на еврейската държава. Но лидерите на „Ликуд“ са уверени, че никой не може да отнеме заслугите на тяхната партия.\r\n„Дойде време да упражним Библейското си право над тази земя“, заяви вторият човек в „Ликуд“ след Натаняху - министърът на обществената сигурност Гилад Ердан. „Има и такива, които твърдят, че това е тяхна идея. Но аз представих проектозакон по въпроса още преди пет или шест години. Решението принадлежи на ръководството на „Ликуд““.\r\nЕрдан заяви още, че Израел не може да изпусне възможността, която се предоставя от това, че президент в Белия Дом е Доналд Тръмп, който, според думите на израелския министър, не възприема израелските колонисти в района на Западния Бряг като пречка за мира. Той омаловажи огромното мнозинство на останалата част от международната общност.\r\n„Ние казваме на света, че няма никакво значение, какво казват държавите по света“, бе категоричен Ердан. „Трябва да упражним суверенното право на Израел. Имаме етнически права и морално задължение да дадем равни права на половин милион евреи, живеещи напълно законно в Юдея и Самария“.\r\nВсе пак, бившият заместник на Нетаняху в „Ликуд“ – Гидеон Саар – заяви, че решението не засяга Палестинската автономия или райони, заселени от палестинци, а само евреите, живеещи в Юдея и Самария. Според неговите думи, решението не е призив за анексиране на тази територия, което би означавало, Израел да поеме контрола над палестинските земи и над всички граждани.\r\nПревод и редакция:", "date": "2017.12.31", "title": "The Jerusalem Post: „Ликуд“ гласува единодушно за упражняване на суверенитета на Израел над територии от Западния Бряг на река Йордан"}
{"url": "http://www.focus-news.net/news/2017/12/31/2472383/predstoyashti-mezhdunarodni-sabitiya-za-1-yanuari-2018-godina-agentsiya-fokus.html", "text": "***Папа Франциск ще даде новогодишна маса за мир\r\n***Словакия отбелязва 25-ата годишнина от мирното отделяне от Чехословакия и основаването на Словашката република\r\n***Калифорния легализира отглеждането, продажбата и консумацията на марихуана, ставайки десетия американски щат, премахнал ограниченията за употреба на разпускащото растение\r\n***Турция отбелязва първата годишнина от терористичния акт на 1 януари 2017 година в истанбулски нощен клуб\r\n***", "date": "2017.12.31", "title": "Предстоящи международни събития за 1 януари 2018 година ( Агенция „Фокус“ )"}
{"url": "http://www.focus-news.net/news/2017/12/31/2472384/sport-napadatelyat-na-manchestar-siti-gabriel-zhezus-shte-otsastva-ot-terenite-za-poveche-ot-1-mesets.html", "text": "Нападателят на Манчестър Сити Габриел Жезус се контузи още в началото на мача с Кристъл Палас, завършил при нулево равенство, а след края му, треньорът на отбора Хосеп Гуардиола съобщи, че той ще отсъства от терените за малко повече от един месец.", "date": "2017.12.31", "title": "Спорт: Нападателят на Манчестър Сити Габриел Жезус ще отсъства от терените за повече от 1 месец"}
{"url": "http://www.focus-news.net/news/2017/12/31/2472232/yambol-obshtinata-shte-otbelezhi-nova-godina-s-praznichno-veselie.html", "text": "Много празнично настроение очаква ямболлии в Новогодишната нощ. Това съобщиха от Община Ямбол. Отброяването на дванадесетия час за посрещането на Новата година е един от най-емоционалните моменти за всеки. От Общината призовават този момент да бъде споделен с близки и приятели на празничното тържество, организирано от община Ямбол на централния площад в града. \r\nПищна заря, шампанско и тракийски ритми ще заредят ямболии с още настроение. В 23.30 часа започва концерт на ямболския духов оркестър. Веднага след празничното приветствие на кмета Георги Славов, в първите минути от новата година започва концертът на формация „Хаджии“. Специално за участието си в Ямбол музикантите са подготвили програма от любими мелодии от тракийската фолклорна област.\r\n\"Нека заедно посрещнем Новата 2018 г. и си пожелаем да бъде здрава и благодатна за града ни и за всеки от нас!\", призовават от Община Ямбол.", "date": "2017.12.31", "title": "Ямбол: Общината ще отбележи Нова година с празнично веселие"}
{"url": "http://www.focus-news.net/news/2017/12/31/2472231/silistra-s-tarzhestvo-na-otkrito-novogodishna-nazdravitsa-shte-posreshtnat-2018-godina-v-tutrakan.html", "text": "С тържество на открито „Новогодишна наздравица“ ще посрещнат 2018 година в Тутракан. Това съобщиха за Радио „Фокус“- Шумен от Дирекция „Хуманитарни дейности“. Програмата ще започне от 23.30 часа в парк „Христо Ботев“. Ще има червено вино, баница с късмети и новогодишно хоро.\r\nИвелина ИВАНОВА", "date": "2017.12.31", "title": "Силистра: С тържество на открито „Новогодишна наздравица“ ще посрещнат 2018 година в Тутракан"}
{"url": "http://www.focus-news.net/news/2017/12/31/2472187/trafik-i-katastrofi-v-predposledniya-den-ot-godinata-obzor.html", "text": "Засилен бе трафикът в предпоследния ден от годината. Екипи на \"Пътна полиция\" бяха разположени по бул. „Цариградско шосе“ в столицата, от където потокът от влизащи и излизащи автомобили бе най-голям. Изключително натоварено бе движението по главен път Е-79 в посока Банско, както и през ГКПП „Калотина“. \r\nДенят не се размина и без тежки катастрофи, които взеха 3 жертви. \r\n57-годишен мъж загина при катастрофата в участъка между Йоаким Груево и Кадиево рано сутринта. До инцидента се е стигнало след като са се ударили челно два леки автомобила. Водачът на едната кола е 31-годишен мъж. Той е откаран в болница. Вторият автомобил е управлявал 57-годишен, който е загинал на място. И двамата са пътували сами в колите. \r\nПо-късно през деня при друг тежък инцидент по главен път Шумен-Карнобат, близо до село Ивански, живота си загубиха дете и млада жена, а други четирима души бяха настанени в болница. По първоначални данни катастрофата е станала след като на пътя пред единия автомобил са изскочили кучета. Жената зад волана е направила опит да ги избегне, при което е навлязла в насрещната лента за движение и се е ударила в движеща се срещу нея кола. \r\nБез жертви и пострадали се размина друг инцидент, при който туристически автобус с пътници се е запалил в движение на пътя Карлово-Павел баня, при местността Стражата. Шофьорът е реагирал мигновено и пътниците, около 30, са били изведени навреме от автобуса. Движението в района бе спряно заради пожара и разлята нафта.", "date": "2017.12.31", "title": "Трафик и катастрофи в предпоследния ден от годината (ОБЗОР)"}
{"url": "http://www.focus-news.net/news/2017/12/31/2472186/ministar-neno-dimov-uveri-che-hoteli-i-restoranti-nyama-da-se-stroyat-v-natsionalen-park-pirin-obzor.html", "text": "Строителство на хотели и ресторанти в Национален парк „Пирин“ няма да има. Промените, приети от правителството на 28 декември дават право на изграждане само на спортна инфраструктура и прилежащи съоръжения. Това заяви на брифинг в Банско министърът на околната среда и водите Нено Димов след среща с кмета на града Георги Икономов. По думите на министъра Община Банско започва да разработва устройствен план за ски зоната, който ще премине през екологична оценка и оценка за съответствие. Той уточни, че евентуални инвестиционни намерения за проекти ще бъдат подлагани на оценки, но планът за управление на НП „Пирин“ не подлежи на екологична оценка, защото той само променя режими. Министър Димов увери, че се търси баланса на различните гледни точки и подчерта, че развитието на туризма в зоната трябва да бъде балансирано и отговарящо на всички екологични европейски и национални норми. По думите му територията на ски зоната в Банско е 2% от НП „Пирин“, а за Добринище - 0,6%. Той отхвърли твърденията, че ще бъдат застроени 48% от територията на Националния парк и поясни, че става въпрос единствено за спортна инфраструктура. \r\nКметът на Банско Георги Икономов отбеляза от своя страна, че европейските директиви дават право за изграждане на съоръжения за спорт в парковете. „Искам ясно да заявя, че като кмет на Банско няма да допусна застрояване или презастрояване на планината“, увери Икономов.", "date": "2017.12.31", "title": "Министър Нено Димов увери, че хотели и ресторанти няма да се строят в Национален парк „Пирин“ (ОБЗОР)"}
{"url": "http://www.focus-news.net/news/2017/12/31/2472185/predstoyashti-sabitiya-v-stranata-za-31-dekemvri-agentsiya-fokus.html", "text": "***  \r\nОт 22.00 часа на площад „Княз Александър І” ще започне празничният концерт-спектакъл „Сцена под звездите”, с който жителите и гостите на столицата ще посрещат новата 2018 година.\r\n***  \r\nОт 09.00 часа Негово високопреосвещенство Неврокопският митрополит Серафим ще оглави архиерейска света Литургия в благоевградския храм \"Въведение Богородично\".\r\n*** \r\nС празнична програма на площад „Георги Измирлиев“ ще бъде посрещната Новата година.\r\n***  \r\nОт 22.30 часа на площад „Тройката“ ще започне новогодишният празничен концерт.\r\n***  \r\nОт 23.00 часа на площад „Майка България“ ще започне празничната програма, с която ще бъде посрещната новата 2018 година.\r\n***  \r\nОт 23.30 часа на площад \"Бдинци\" Община Видин организира Новогодишно тържество. Приветствие към гражданите ще поднесе заместник-кметът по устройство на територията и развитие на инфраструктурата инж. Цветан Асенов. \r\n***  \r\nОт 23.30 часа на площад „Христо Ботев“ с народни хора около огъня и с концерт на победителя във фолклорния фестивал „Пирин фолк 2016“ Светлин Миланов, Враца ще отбележи настъпването на Нова година.\r\n*** \r\nОт 10.00 часа в НЧ „Пробуда-1904“  кв. Калтинец ще се проведе „Честита Нова година“ – пресъздаване на народния обичай „Сурвакари“. С участието на децата от фолклорен танцов състав при НЧ „Пробуда-1904“. \r\n*** \r\nОт 23.30 часа на откритата сцена в  кв. „Пролет“ ще се проведе „Новогодишна магия” - празнична концертна програма с участието на Йордан Марков, Квартет „Belcanto“ и ФА „Сидер войвода“ при НЧ „Напредък-1869“ Празнични илюминации. \r\n***\r\nОт 12.00 часа на площад „Гоце Делчев“ ще се проведе посрещане на Бабугери от село Мосомище. \r\n***\r\nОт 23.00 до 02.30 часа на площад  „Македония” ще се проведе тържествено посрещане на Нова година. \r\n***  \r\nОт 11.00 часа на пл. „Свобода“ ще Празничен концерт на Професионален фолклорен ансамбъл „Добруджа“. \r\n***  \r\nОт 24.00 часа на пл. „Свобода“ ще започне празничната програма за посрещане на новата 2018 година.\r\n***  \r\nОт 24.00 часа на площад „Велбъжд” ще започне празничното посрещане на 2018 година.\r\n***\r\nОт 23.30 часа на градският площад ще започнат празничните събития по повод по повод посрещането на Новата 2018 година. \r\n*** \r\nОт 22.00 часа на пл. „Стефан Стамболов“ ще започне новогодишен концерт на открито.\r\n*** \r\nОт 23.00 часа на централния площад пред сградата на Общината ще започне празничният концерт по случай посрещането на Новата 2018 година.\r\n***\r\nОт 23.30 часа на пл. „Алеко“ ще започне Новогодишната програма на Общината.\r\n*** \r\nОт 23.30 часа на площад „Хаджи Димитър“ Община Сливен е подготвила празнични илюминации.\r\n*** \r\nОт 22.30 часа на пл. „България” – Амфитеатъра ще започне празничната програма „Честита Нова 2018 г.”\r\n***  \r\nОт 18.00 часа Държавна опера-Стара Загора ще представи празничният концерт „Новогодишна наздравица в Операта“.  \r\n***  \r\nОт 23.30 часа в парк „Пети октомври“ ще започне празничната програма „Новогодишна нощ с оркестър „АВЛИГИТЕ“ с ръководител Стайко Златев, която ще завърши с празнични илюминации.\r\n*** \r\nОт 23.30 часа на централния градски площад „Свобода“ Община Твърдица организира общоградско веселие за посрещане на новата 2018 година.\r\n*** \r\nОт 23.30 часа в парк „Христо Ботев“ ще започне тържество на открито „Новогодишна наздравица“, с което жителите и гостите на града ще посрещнат 2018 година.\r\n***  \r\nОт 23.30 часа на централния площад в града започва концерт на ямболския духов оркестър. С това и празнична заря Ямбол посреща 2018 година. Веднага след празничното приветствие на кмета Георги Славов, в първите минути от новата година започва концертът на формация „Хаджии“.", "date": "2017.12.31", "title": "Предстоящи събития в страната за 31 декември (Агенция „Фокус“)"}
{"url": "http://www.focus-news.net/news/2017/12/31/2472184/reuters-bivshiyat-katalunski-lider-prizova-ispaniya-da-prieme-pobedata-na-partiite-iskashti-nezavisimost-na-regionalnite-izbori.html", "text": "Бившият каталунски лидер Карлес Пучдемон призова премиера на Испания Мариано Рахой в събота да приеме резултатите от изборите, проведени в Каталуния на 21 декември, които бяха спечелени с малка разлика от партиите, искащи отделяне на автономната област от Испания, предава Reuters.\r\nИзборите не дадоха лесно разрешение на най-голямата политическа криза в Испания от десетилетия, след като сецесионистките партии спечелиха 70 от 135-те места в местния парламент, но получиха по-малко гласове от противниците си.\r\n„Избирателните урни си казаха думата, демокрацията си каза думата, всички имаха възможност да изразят себе си. Какво чака още Рахой, за да признае резултатите?“, заяви Пучдемон от Брюксел, където е в самоналожено изгнание.\r\nСпоред неговите думи, Каталуния е демонстрирала, че има демократически зряло население и е спечелила правото да стане република. Той поиска от испанския премиер да започне преговори с лидерите на партиите на независимостта.\r\nРахой призова в петък, каталунският парламент да бъде формиран на 17 януари, когато ще могат да започнат опитите за формиране на правителство. Въпреки това, не е ясно как сецесионистките сили ще успеят да формират администрация, докато Пучдемон е в Брюксел и е заплашен от арест ако се върне в Испания заради ролята му в организирането на плебисцита от 1 октомври, а неговата дясна ръка и бивш заместник Ориол Хункерас е в мадридски затвор.\r\nПревод и редакция:", "date": "2017.12.31", "title": "Reuters: Бившият каталунски лидер призова Испания да приеме победата на партиите искащи независимост на регионалните избори"}
{"url": "http://www.focus-news.net/news/2017/12/31/2472369/rakursukrayna-ot-1-yanuari-balgariya-shte-rakovodi-saveta-na-evropeyskiya-sayuz.html", "text": "От 1 януари, България ще заеме ротационното председателство на Съвета на Европейския съюз. Една от основните задачи за София ще станат преговорите за излизане на Великобритания от ЕС, разработването на обща миграционна политика и подготовка за дългосрочно финансово споразумение от 2020 година, предава украинската агенция „Ракурс“.\r\nСпоред думите на министъра за председателството на България в ЕС Лиляна Павлова, приоритетна тема за страната ще е поддържането на единството и стабилността на Съюза.\r\nПо-рано Павлова представи на правителството на България и Европарламента списък на най-важните, според мнението на София, въпроси. Сред тях са – европейската перспектива на страните от региона на Западните Балкани, стабилността и сигурността в Европа на фона на миграционната криза, въпроси от общата европейска отбрана и съвместния икономически ръст, както и единния европейски цифров пазар.\r\nСпоред последните данни на американския институт за изследване на общественото мнение Gallup International, публикувани през декември, 62% от българите имат доверие на Съюза – като този показател се е повишил с 12% в сравнение с 2016 година. 55% вярват, че председателството на България в ЕС ще бъде успешно. Жителите на страната се надяват, че тази позиция ще донесе на България допълнителни позитиви, необходими за приемането й в Шенгенската и зона и еврозоната.\r\nПревод и редакция:", "date": "2017.12.31", "title": "„Ракурс“(Украйна): От 1 януари България ще ръководи Съвета на Европейския съюз"}
{"url": "http://www.focus-news.net/news/2017/12/31/2472364/tass-hasan-rouhani-prizna-pravoto-na-iranskite-grazhdani-na-protest-ako-to-ne-prerastva-v-nasilie.html", "text": "Президентът на Иран Хасан Роухани направи коментар в неделя вечерта за демонстрациите, обхванали страната през последните няколко дни. Политикът призна правото на гражданите на протест, но само ако той не прераства в насилие, предава ТАСС.\r\n„Протест и критика – това са конституционни права на гражданите на Иран, но само ако те не се превръщат в насилие и не причиняват вреди на обществената собственост“, заяви той.\r\nПревод и редакция:", "date": "2017.12.31", "title": "ТАСС: Хасан Роухани призна правото на иранските граждани на протест, ако то не прераства в насилие"}
{"url": "http://www.focus-news.net/news/2017/12/31/2472361/inzh-georgi-parmakov-rdpbzn-blagoevgrad-nepravilnoto-boravene-s-otoplitelni-uredi-e-nay-chestata-prichina-za-pozhari-prez-zimata.html", "text": "Неправилното боравене с отоплителни уреди е най-честата причина за пожари през зимата. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ (РДПБЗН) – Благоевград. В тази връзка той отправи препоръка към хората да използват само стандартни и изправни уреди. \r\n„Същите трябва да са на разстояние от горими материали. Електрическите уреди трябва да се изключват при напускане на помещението. Във връзка с отоплителните уреди на твърдо гориво апелирам към хората да прегледат състоянието на комините си, на димоотводните тръби. Относно използването на газови отоплителни уреди, то нека същите да бъдат стандартни и изправни и да се полазват само в помещения, които са над котата на околният терен“, каза още инж. Пармаков. Той подчерта, че правилната експлоатация на отоплителните и награветелните уреди и спазването съветите на специалистите гарантират по-голяма сигурност за домакинствата.\r\nЛивия НИНОВА", "date": "2017.12.31", "title": "Инж. Георги Пармаков, РДПБЗН – Благоевград: Неправилното боравене с отоплителни уреди е най-честата причина за пожари през зимата"}
{"url": "http://www.focus-news.net/news/2017/12/31/2472360/sport-vladimir-zografski-preodolya-kvalifikatsiite-v-garmish-partenkirhen.html", "text": "Владимир Зографски преодоля квалификациите на второто състезание по ски-скокове от веригата „Четирите шанци“ в германския зимен курорт Гармиш-Партенкирхен. Той завърши на 28-о място със скок от 124.5 метра. Победител стана норвежецът Андре Форфанг, скочил 140,5 метра. Основното състезание ще се проведе утре.", "date": "2017.12.31", "title": "Спорт: Владимир Зографски преодоля квалификациите в Гармиш-Партенкирхен"}
{"url": "http://www.focus-news.net/news/2017/12/31/2472359/ignat-angelov-regionalen-sayuz-na-zemedelskite-kooperatsii-dunav-2000-svishtov-dobro-e-sastoyanieto-na-esennite-kulturi-v-rayona.html", "text": "Добро е състоянието не есенните култури в Свищовско. Това каза в интервю за Радио „Фокус“-Велико Търново Игнат Ангелов, председател на Регионалния съюз на земеделските кооперации „Дунав 2000“ в Свищов. Той посочи, че сеитбата на пшеницата, ечемика и рапицата е извършена в срок благодарение на благоприятните атмосферни условия през есента. Падналите дъждове в региона в този период са били в нормални за сезона граници – 130-150 л/кв. м.\r\n „Имаше много топли дни. Много успешно се развиват културите, особено пшениците. Сега се осъществява успешно братенето на растенията, което е в основата на залагането на добива за следващата година. И ако всичко върви нормално, да се надяваме, че през следващата година също ще жънем добри успехи“, допълни Игнат Ангелов. Той съобщи, че тази година засетите площи с пшеница са по-малко – около 50 000 дка, докато предходните години са били 60-65 000 дка. Площите с ечемик също са намалени, тъй като няма консумацията е спаднала, заради по-слабо развитото животновъдство в региона през последните години. \r\n„Пивоварен ечемик не се купува. Така че тази култура отива на забвение. Рапицата също е много рискова култура. Тези, които засяха много рано – през втората половина на август, ги хвана сушата и имаме много разорани площи. Вероятно и още ще се разорят през пролетта, защото няма да има бройки растения в декар и ще се наложи да се разоре и да се сее вероятно слънчоглед. Но пак подчертавам, че се извърши сеитба, но при по-малко декара, защото произвеждаме пшеница на загуба“, посочи Игнат Ангелов.\r\nНадежда КРЪСЕВА", "date": "2017.12.31", "title": "Игнат Ангелов, Регионален съюз на земеделските кооперации „Дунав 2000“-Свищов: Добро е състоянието на есенните култури в района"}
