{"url": "http://www.focus-news.net/news/2018/04/22/2513918/afp-nay-malko-24-zaginali-na-protesti-v-nikaragua.html", "text": "Най-малко 24 души са загинали при неколкодневните протести в Никарагуа, предава AFP.\r\nНедоволството започна в сряда заради пенсионните реформи, като начело са студентите. \r\nЛевият президент на страната Даниел Ортега е изпратил армията по улиците, независимите медии са притиснати, а проправителствени демонстранти се изпращат срещу протестиращите.\r\nЕвропейският съюз, САЩ и Ватиканът са изразили загриженост за ситуацията и са призовали за спокойствие.\r\nНикарагуанският Център за човешки права заявява за агенцията, че поне 24 човека са убити от сряда насам. Според лекари, лекуващи раните на протестиращите, полицията използва огнестрелни оръжия срещу невъоръжени лица. Юлиян Марков", "date": "2018.04.22", "title": "AFP : Най-малко 24 загинали на протести в Никарагуа"}
{"url": "http://www.focus-news.net/news/2018/04/22/2513893/russkie-v-afini-v-atina-razstrelyaha-edin-ot-vodeshtite-mafioti-na-gartsiya.html", "text": "В атинския район Агиа Анаргири наемни убийци разстреляха един от главатарите на столична престъпна група с автомат Калашников. Анализаторите предполагат, че това е било отмъщение за убийството на неговия конкурент Василис Стефанакис през януари т.г., предава електронният портал „Русские в Афини“.\r\nВечерта на 20 април трима убийци са проследили своята жертва и са изчакали момента, когато Георгий Литсос ще паркира своя автомобил марка „Смарт“ и тогава са тръгнали, спрели са до него и човекът на задната седалка е открил огън от автомат „Калашников“ от упор по Литсос. Убиецът е пуснал по своята жертва 11 куршума, 8 от които са попаднали в целта. След като са разстреляли жертвата си, убийците са избягали от местопрестъплението.\r\nПострадалият е докаран в една от градските болници в тежко състояние, но независимо от усилията на лекарите той е загинал.\r\nНа местопрестъплението са намерени 11 гилзи и според версията на полицията, основният мотив на престъплението е уреждане на сметки между престъпните групировки. В полицията са уверени, че убийството е поръчково.\r\nУбитият Георгиос Лицос е бил известен в престъпните кръгове като „Бубис“ и е бил на 45 години. Според една от версиите, разстрелването му е в отговор на убийството на неговия конкурент Василис Стефанакис през април т.г. Тогава двама мотоциклетисти са се приближили до паркираната кола на Стефанакис и са го разстреляли от упор.\r\nПрез 2016 година срещу Лицос е извършено покушение. Престъпниците са открили огън по него, докато той е седял в кафе. Бандитите не са се смутили от това, че по същото време в заведението са се намирали жени и деца. За щастие тогава не е пострадал никой. „Бубис“ се прочува през 2015 година, когато той и още 217 члена на мафиотски групировки са осъдени на 13 години лишаване от свобода, но след това, след внасяне на гаранция от 40 хиляди евро, съдът отменя решението си на подписка за неотклонение. Злите езици смятат, че откупната сума за толкова странната присъда на известния мафиот е била доста по-голяма и е останала в джобовете на служителите в съдебната система.\r\nПрез своите 45 години „Бубис“ е успял да се отбележи в няколко десетки престъпления, най-известно от които е ограбването на филиал на Националната банка на Гърция през август 2014 година, когато грабителите задигат един милион евро. Освен това Литсос е обвиняван за кървавия грабеж на болница в атинския район Никея, в хода на който е разстрелян касиерът. В началото на 2000-ата година той, заедно с 35 други мафиота, е обвинен за рекет.\r\nПревод и редакция:", "date": "2018.04.22", "title": "„Русские в Афини“: В Атина разстреляха един от водещите мафиоти на Гърция"}
{"url": "http://www.focus-news.net/news/2018/04/22/2513892/prof-nikolay-ovcharov-i-prof-plamen-pavlov-propravyat-patya-na-balgarskiya-turizam-i-politichesko-vliyanie-v-pekin-chrez-misiya-balgariya.html", "text": "Завърши и вторият етап от нашумялата „Мисия България”, която професорите Николай Овчаров и Пламен Павлов извършват по цялата Земя. Става дума за цикъл от презентации в десетки страни, в които двамата известни историци представят българското културно-историческо наследство под егидата на българското правителство и във връзка с Българското председателството на Съвета на ЕС. Това съобщиха от екипа на инициативата.\r\nТоку-що приключи може би най-екзотичният лъч до столицата на Поднебесната империя, Китай. Известно е, че в момента България има големи амбиции да привлече огромния поток от китайски туристи у нас. Така че тази инициатива на Външно министерство и на Министерството на културата на Р България идва точно навреме.\r\nВероятно най-важно е мястото, където бе проведена на 18 април, сряда, презентацията на двамата професори. Това е един от най-авторитетните университети в Пекин – Пекинския университет за чужди езици и култури. А поводът е уникален – откриване на Център за българистични изследвания към него, като лекцията на Овчаров и Павлов бе кулминацията в тържеството. Водещ бе проф. д-р Джао Ганг, декан на Факултета по европейски езици и култури към университета.\r\nТози Център ще е на подчинение на Министерството на образованието на Китай и ще бъде ориентиран към разпространение на българистичните изследвания в голямата страна. Той ще изпълнява функцията на „мозъчен тръст” в обучението на висококвалифицирани кадри, провеждането на научни изследвания, политически консултации и ще бъде важен мост в развитие на българо-китайските отношения. Центърът ще осъществява своята дейност посредством съществуващата в университета Катедра по български език и култура, основана още в далечната 1961 г. \r\nЛекцията на професорите Овчаров и Павлов премина с изключителен успех пред стотици китайски студенти и преподаватели. Присъства през цялото време и българският посланик г-н Григор Порожанов. След лекцията се проведе и Кръгла маса, на която освен проблемите около българо-китайските отношения в миналото, основен бе именно въпросът за привличане като туристи на китайски граждани, които да се запознаят с великото българско културно-историческо наследство. В нея заедно с българските учени участваха видните китайски професори Ма Сипу и Юй Джъхъ, дългогодишен кореспондент на Агенция „Синхуа” в София.\r\nСъбитието бе отлично представено от държавните китайски медии. Присъстваха кореспонденти на Китайското национално радио и на Радио Пекин. Особено ценен бе 10-минутният репортаж, излъчен по China Education TV Channels (Китайската образователна телевизия). Неговата функция е да предостави на китайците образователни програми, подобни на PBS в САЩ или NHK Educational TV в Япония. В репортажа нашироко бе отразена със снимки от България и цитати лекцията на двамата професори, както и обширно интервю с българския посланик.\r\nРазбира се, макар че времето бе много кратко, Овчаров и Павлов посетиха най-важните забележителности като Великата китайска стена, Забранения град, площада „Тянанмън” и др. Особено вълнуващо бе изкачването на Стената, която, както е известно, е построена срещу хуните, в чието държавно образувание преди две хилядолетия влизат и нашите предци, прабългарите.\r\n„Мисия България” продължава след няколко дни почивка. Сега двамата професори се насочват към Гърция и една от взривоопасните политически точки – Кипър. Но няма как – България трябва да получи своето признание във всички точки на света. А българските учени определено имат своите задължения в тази насока.", "date": "2018.04.22", "title": "Проф. Николай Овчаров и проф. Пламен Павлов проправят пътя на българския туризъм и политическо влияние в Пекин чрез \"Мисия България\""}
{"url": "http://www.focus-news.net/news/2018/04/22/2513897/stefan-balabanov-polititsite-e-krayno-vreme-da-vavedat-zona-za-sigurnost-za-politsaite.html", "text": "Стефан Балабанов -заместник-министър на МВР, в разговор с Илиана Беновска в предаването “Беновска пита” по „Радио К2” и „Канал 3”, коментира актуалните политически теми: \r\nИнцидентът с двамата пострадали служители на МВР по време на последния мач ЦСКА-София  - Левски. \r\n„Горещ сте Вие, г-н заместник-министър, защото горещи са новините около Вас, кажете какво стана с футболния тероризъм, ако мога така да се изразя? Разбрах, че сте заловили извършителя на покушението с бомбичка срещу двамата полицаи, момичето от които е сериозно увредено в окото!”, попита водещата Илиана Беновска. Стефан Балабанов отговори, че наистина след дълги разпити на над 65 души от феновете и след преглеждане на записи от камерите извършителят е бил почти локализиран. Изглежда някой го е посъветвал и снощи той сам се е предал в СДВР с адвокат. Става въпрос за младо момче на 25 години, което не е осъждано и не е познато на служителите на МВР. Първите думи на предалия се са били, че съжалява много за извършеното. Оттук нататък прокуратурата и съдът ще имат своята дума. \r\n„Оборете обаче онова, което се прокрадва в социалните мрежи, че всъщност това не е истинският извършител, а е подбран с чисто съдебно минало, с добра биография, за да може МВР да покаже ефективност, да покаже действеност и да бъде решен този въпрос с най-малко последици за извършителя, защото ако се окажеше, че извършителят е някой от известните „агиткаджии”, може би щеше да е по-тежък процесът?”, продължи водещата Илиана Беновска. Събеседникът й отговори: „Бих казал в този случай – чисто българска работа! Вие имате представа, че когато полицията постигне някакъв успех, той винаги се поставя под съмнение. Не само полицията, но и прокуратурата. Сама сте свидетел на случая с кметицата на район „Младост” отпреди седмица!”. Той продължи, че след като са проведени процесуално-следствени действия под наблюдението на прокурори, след като са разпитани толкова свидетели и след като са прегледани толкова камери самият той е убеден, че въпросното лице, което се е предало, е извършителят на това много сериозно деяние. „Надявам се оттук нататък и самите фенове, и българското общество да разберат, че полицията ще бъде абсолютно безкомпромисна!”, добави заместник-министърът. \r\nСтефан Балабанов обясни, че се готви закон не само за футболното, но и за спортното хулиганство изобщо. Той ще бъде бъде внесен до края на парламентарната сесия. Взет е опитът на Англия, Италия и Испания. Законопроектът е изработен от „Обединени патриоти” и по-специално от Славчо Атанасов. Предстоят още консултации с МВР и някои други служби. „Така че се надявам той да бъде внесен и това чудо до година-две да бъде минимизирано!”, категоричен беше заместник-министърът на вътрешните работи. \r\nЛексиката, която медиите използват по отношение на извършителите на престъпления. \r\n„Искам нещо да Ви попитам, преди да поразровим още малко темата. Казвате „този човек”. Забелязвам, че липсва хигиена на изразяването, както у журналистите, така и у вас политиците, министрите, заместник-министрите. Когато един субект, ще употребя друг юридически термин, е извършител на престъпление, хвърлил е бомбичка с риск да осакати или убие някого, за случая говорим, изнасилил е и е убил възрастна жена, откраднал е имущество, ударил е някого, прегазил с колата си и чуваме – „те, момчетата, които ограбили едикой си банкомат, се били подготвили старателно”, „момчетата, които изнасилиха 93 годишната баба в едикое си село”. Не държите ли сметка, че това дружеско отношение терминологично не трябва да бъде манталитет и начин на изразяване? Има юридически термини – субект, извършител, рецидивист, подсъдим, обвиняем, излежаващ своето наказание. Чух и за тези затворниците, които избягаха – те, мъжете, хората и какви ли не други квалификации, но почти никой не споменаваше, докато не обърнахме внимание, че те всъщност са затворници!”, попита водещата Илиана Беновска. Стефан Балабанов се съгласи и добави, че самият той, за разлика от много политици, няма такъв начин на изразяване. „Току що казахте момчето!”, обърна се към него водещата. Заместник-министърът отговори, че е използвал тази дума, защото според информацията, която има, става въпрос наистина за едно скромно и добро момче. „Дали ако беше ударена Вашата дъщеря или съпруга щяхте да му казвате „момчето”?”, попита го водещата. Стефан Балабанов отговори: „Пак щях да му кажа момчето, бъдете убедена в това, но какво щях да направя с него вече е друга тема!”. Той обясни, че не е от най-либералните и демократични хора, но смята, че когато става дума за един младеж, би трябвало да му се даде някакъв шанс. \r\nНападките към него, че „обича да решава нещата с бой”. \r\nВодещата попита своя събеседник събеседник от коя политическа сила е. Той и отговори, че е от квотата на ВМРО. „Вие сте от хората, които изповядват „око аз око, зъб за зъб!”, отбеляза водещата. Заместник-министърът отговори: „И аз изповядвам такава теория донякъде, затова от началото на моята служба в МВР от миналата година бях захапан от известни сайтове и медии, че обичам да решавам нещата с бой. Въобще префасонираха моите думи по време на предизборната кампания!”.\r\n„Вие имахте един случай с който станахте известен, разкажете го накратко!”, помоли водещата Илиана Беновска своя събеседник. Той отговори, че преди време е изразил мнение, че „тези, които обезчестяват 4 годишни деца и след това ги удушват, не заслужават нищо друго, освен същото да им се случи”. Балабанов продължи, че дори е бил споменал някои законови форми в шериата. „Това беше в изблик на гняв като кандидат депутат от „Обединените патриоти” и след това около месец бях разпъван на кръст едва ли не аз съм човекът, който обича нещата да се решават по незаконен начин. Не, аз изразих чистото си човешко мнение тогава, мнението на един баща и на един мъж!”, категоричен беше заместник-министърът на вътрешните работи.\r\nНападенията срещу полицаи. \r\n„Трябва ли да се върне смъртното наказание?”, попита водещата Илиана Беновска. Стефан Балабанов отговори, че според него не трябва. Помолен да коментира защо, той заяви, че е много по-тежко да знаеш, че никога няма да излезеш от затвора. „Веднага Ви прекъсвам – двама затворници, които избягаха преди около 3 седмици. Не са заловени и може да не останат до края на живота си в затвора!”, отбеляза водещата Илиана Беновска. Събеседникът й изрази своята убеденост, че те ще бъдат заловени. Той добави: „Те докато бъдат залавяни може пък да бъдат закарани още веднъж в затвора. Нали се сещате, че те няма да се предадат така лесно и сигурно ще окажат съпротива. Тоест нашите служители имат право да употребят оръжие срещу тях, ако се обърнат към нашите момчета с оръжие. Това е! Крайно време е да се разбере, че българският полицай не е човекът, който трябва да бъде удрян, вербално обиждан, бит дори понякога. Само миналата година имаме 176 случая на нападения срещу полицаи. Аз не мога да разбера защо нашите политици не се стегнат и измислят зоната за сигурност около полицаите, както е в много нормални западни страни, включително и в Америка!”. \r\nВъзнаграждението на полицаите и условията, при които работят. Мотивацията им за работа. \r\n„А защо нашите полицаи не се стегнат и не придобият вид на, сещам се сега за най-близкия пример – турските полицаи! Висок над 1,8 метра, знае поне английски, в добра физическа и спортна форма, приветлив, комуникативен?”, попита водещата Илиана Беновска. Стефан Балабанов отговори, че ние също се стремим нашите полицаи да изглеждат така. Друг е въпросът обаче как ще изглежда един полицай и каква психологическа нагласа ще има, за да решава ежедневните си казуси. \r\n„Веднага ще Ви кажа, че няма как да изглежда хубаво и да е щастлив и доволен, когато ходи с 10 годишни дрехи, обувките му се разпадат!”, заяви водещата Илиана Беновска. Събеседникът й отговори, че този въпрос вече е решен и от миналата година вече няма такова нещо. На първо място са били изплатени дрехите за 5 години назад. На въпроса защо изобщо се е стигнало до този проблем той отговори, че причините са както субективни, така и обективни. Сега обаче нещата с обувките и униформите са наред. „Има достатъчно обувки и униформи в складовете. Да Ви информирам, на 4-ти април имаше една огромна международна конференция в контекста на ЕС, нашият най-голям синдикат СФСМВР бяха поканили синдикалисти от 12 европейски страни тук в България и в момента върви един проект – Минимални стандарти за максимална сигурност. Аз участвах в тази конференция и мога да Ви кажа, че ние българите сме много по-добре например от румънците и поляците. В смисъл минималните стандарти в униформите и оборудването на полицаите трябва да бъдат уеднаквени в целия ЕС!”, обясни заместник-министърът на вътрешните работи. \r\n„Колко са заплатите на полицаите в Румъния?”, попита водещата Илиана Беновска. Стефан Балабанов отговори, че са с около 50 евро по-високи от българските. Той продължи: „Имайте предвид обаче, че тази година нашите момчета получиха доста добри възнаграждения от март месец и така ще си получават! И ако изпълнят своите задължения, хазната има повече пари, преборим се до голяма степен с контрабандата на акцизни стоки и други престъпления, тогава ще им бъдат увеличени с още 10%!”. \r\nБорбата с корумпинаните служители вътре в МВР. \r\n„А моралната мотивация, как ще я повишим? Казвам го не за да прозвучи много помпозно. Ето случая в Раковски. Един шеф на районно управление дълги години е упражнявал рекет и насилие. Кой е знаел и кой не е знаел е друга тема. Много ми е любопитно да поемете ангажимент и да разберете дали колегите му са знаели! И сега какво ли наказание ще получи?”, попита водещата Илиана Беновска. Събеседникът й отговори, че всичко зависи от документите, които ще бъдат внесени в съда. „Така е, но колегите му си казват – значи можеш да бъдеш и от кривата страна, от страната на престъпниците и да се възползваш от положението, което имаш като полицай за своя облага и наказанието не е кой знае какво!”, продължи водещата. Гостът й отговори: „В система от 47 000 души, г-жо Беновска, няма начин да няма, както Вие казвате – гнили ябълки! Хубавото е, че нашата служба Вътрешна сигурност работи много активно, за разлика от други институции, министерства, агенции и т.н., ние сами се преборваме с нашите корумпирани служители. Мотивацията как ще я повишим – те трябва да разберат, че има категории като дълг, чест, достойнство, служба на родината!”.\r\n„Но има и друг вид мотивация, както Борисов се беше изразил преди години – ние ги хващаме, вие ги пускате, обръщайки се към съда. Помните, когато беше главен секретар. Същото се получава и сега. Няколко изнасилвания едно върху друго, няколко кражби, убийства, рецидивисти, които излизат по най-безнаказания начин и НК така е направен, че акумулира кумулативна присъда. Тогава те си казват, много от тези полицаи, които са разкрили тези престъпления, са лично мотивирани това да се спре, не е ли така? Обаче си казват – те остават безнаказани!”, попита водещата Илиана Беновска. Събеседникът й се съгласи и продължи, че може да даде и друг пример за широко прокламирана от медиите борба с битовата престъпност и по-специално в малките населени места. Заместник-министърът подчерта, че служителите на МВР работят много активно от ноември миналата година, но за съжаление медиите не експонират това, което се върши. В същото време Искрен Веселинов внася промени в закона, засягащи отпадането на така наречени престъпления, които не са обществено значими. “Какво значи това? На една баба ако й откраднат една коза, две мотики и 5 кокошки, за нея това е животът! И аз се надявам, че демотивацията на полицаите идва именно от такива разкрити престъпления, които накрая се прекратяват поради някаква си маловажност! Вие разбирате ли, че стотици полицаи обикалят страната, стремят се да разкрият тези престъпления и накрая, когато се прекрати преписката, той естествено се демотивира. Надявам се с тези промени и с някои други неща мотивацията все пак да тръгне във възходяща градация!”, заяви Стефан Балабанов. \r\nСътрудничеството между МВР и другите институции в борбата с битовата престъпрост. \r\nСтефан Балабанов показа две интерактивни карти, които показват борбата на служителите на МВР с престъпността по селата. Едната карта показва броя на извършените и броя на разкритите престъпления. Заместник-министърът обясни, че доста висок е процентът на престъпленията в областите Монтана и Враца. Други области се справят добре, като Плевен и Силистра. Втората карта показва колко сигнала получават служителите на МВР и колко сигнала се подават до други институции. Стефан Балабанов призова и другите институции да се включат в борбата с битовата престъпност.\r\n„Но какво ще излезе от общото сътрудничество между вас и други институции?”, попита водещата Илиана Беновска. Гостът й отговори, че очаква да се получи успешна борба с престъпността. Той продължи, че всеки месец ще се правят такива карти и ще се изпращат до медиите. \r\nКомуникацията между МВР и медиите. \r\n„Аз не искам да омаловажавам грешките и даже небрежността на медиите, защото Вие преди малко упрекнахте медиите и ще се присъединя към Вас, защото така започнах и в началото – със снизходителната лексика – момчето, което изнасили бабата! Какво момче е това?! Аз ще кажа, като представител на медии, че лично аз не съм удовлетворена от информацията, която получаваме от МВР по отношение на това какво се извършва от МВР. По едно време пращаха едни седмични сводки или дневни сводки, не си спомням, сега престанаха. Е няма как ние да гадаем и да знаем! Имам много други събития, които се случват. Защо не поставите този въпрос? Ето аз го поставям, и към министър Радев се обръщам, сигурно ще ми се ядосат колегите от медийния център!”, призова водещата Илиана Беновска. Стефан Балабанов отговори, че в последно време са били направени много промени в сайта на МВР. „Нека да не се заблуждаваме, че някой ще ви виси в сайта! Бъдете любезни да ни пращате съобщения. Съвременната икономическа обстановка не позволява ние за заприходим един на сайта на МВР, един на сайта на ВСС и т.н.! И нека това да не прозвучи като упрек на „многознайката” Беновска, която нещо каза! Казвам го като журналист и като човек!”, помоли водещата Илиана Беновска. Събеседникът й се съгласи и обеща, че ще се поработи по този въпрос. \r\nБорбата срещу нарушителите на правилата за движение по пътищата. \r\n    „Това наистина е касапница, ние сме както вече стана банално да се казва като във война! Докога с меката кадифена ръкавица? Извинете ме, но който пие да не кара, ако обича! Който се дрогира да не кара, ако обича! Навремето, когато Борисов въведе по евродиректива ограничението да се пуши по заведения, аз си спомням един публичен спор, беше в „ГОРУБСО Мадан” на откриването на новите мини на Вълканов. Аз го попитах тогава защо се ограничава пушенето, а не се ограничава пиенето на алкохол? Аз не пия например и за мен това е дразнещо, мирише ми на алкохол в ресторантите! И не съм видяла досега някой да се е напушил с цигари и да е убил, изнасили, откраднал, сгазил и така нататък, но хиляди са случаите пияни от алкохол и дрогирани да вършат точно това!”, попита водещата Илиана Беновска. Стефан Балабанов отговори, че според него много сериозен проблем е и превишената скорост, с която вече има чувството, че карат всички. „Ами като не ти стига времето, когато има затапени участъци, които ти пречат?”, попита водещата. Събеседникът й отговори: „Да де, ама като пристигнеш с 15 минути по-късно някак си е по-добре, отколкото изобщо да не пристигне човек!”. Той продължи, че от 18-ти до 19-ти в рамките на ТИСПОЛ в България се е провела операция „Скорост”. Само за 24 часа са били установени 7600 нарушения във връзка с превишената скорост. „Защо не сте така ефективни при хващането на употребилите алкохол и наркотици?”, попита водещата Илиана Беновска. Гостът й отговори, че МВР води борба с това явления, но доста повече са случаите на хора, които карат с превишена скорост. „Но то се получава едно симбиозно явления – те се напиват и дрогират и започват да карат като бесни, нали?”, попита водещата. Заместник-министърът отговори, че тук отново и отново трябва да се променя Закона за движение по пътищата. „Но никой не може да промени закона така, че да промени в главата на този, който кара автомобила!”, добави той. \r\nПодаръците. \r\nВодещата Илиана Беновска пожела на своя гост: „Пожелавам Ви да не Ви гние здравата, българска, червена ябълка и да помогнем и ние, медиите, в борбата с престъпността, доколкото е възможно!”. Тя му подари и книгата с интервюто й с Ахмед Доган. Той отговори, че познава лично почетния председател на ДПС и ще прочете книгата.\r\nСтефан Балабанов подари на водещата книгата „Пътеписи за душата на България” и й пожела да има много енергия, здраве и хъс, за да работи за България. Заместник-министърът подари на водещата и книгата на Борис Дрангов „Помни войната” с думите, че да помним войната е добре, защото трябва някак си да запазим мира. „Това се изучава в нашата Военна академия и да не забравят българите, че полицаите всеки ден са във война, за разлика от военните!”, завърши Стефан Балабанов разговора си с Илиана Беновска в предаването “Беновска пита” по „Радио К2” и „Канал 3” на 22 април 2018 година.", "date": "2018.04.22", "title": "Стефан Балабанов: Политиците е крайно време да въведат зона за сигурност за полицаите"}
{"url": "http://www.focus-news.net/news/2018/04/22/2513894/zora-klisurova-ns-na-proizvoditelite-na-eterichno-masleni-kulturi-v-nachaloto-na-yuni-shte-se-provede-parviyat-praznik-na-rozata-izvan-predelite-na-balgariya.html", "text": "В началото на месец юни ще се проведе първият Празник на розата извън пределите на България. Това каза за Радио „Фокус“ – Пловдив Зара Клисурова, председател на Националния съюз на производителите на етерично-маслени, маслодейни и енергийни култури в България. „Тази инициатива е на ЮНЕСКО, тъй като се търси най-характерното за България във връзка с Българското председателство на Съвета на ЕС. Именно за това ЮНЕСКО организира на 1, 2 и 3 юни в Атина, в нашето българско посолство, мероприятие „С аромат на роза“, каза Зара Клисурова. По думите й цялото посолство ще представлява една розова долина, на която на видео стена ще върви обширна информация във връзка с производството на рози и всички отрасли-култура, изкуство, селскостопанство. „Надяваме се това да предизвика голям интерес, не само от България“, каза Зара Клисурова. На събитието ще присъстват много фолклорни състави, които ще изпълнят песни и танци. Ще бъдат включени народни носии и обичаи, които са свързани с розата. На видео стената ще вървят художествени произведения, поезия, картини-всичко, в което намира приложение българската роза. „Надяваме се, че този празник ще допринесе не само в посолството ни в Гърция, но и в посолствата от другите страни и по този начин да предизвикаме интерес и всяка година в отделните посолства и на други държави да се провежда това мероприятие“, каза Зара Клисурова. На събитието ще има щанд с продукти, които намират приложения в българската маслодайна роза. В Празника на розата в Атина участие ще вземат и представители на страните Франция, Турция, Грузия, Белорусия и Украйна.\r\nВесела КРЪСТЕВА", "date": "2018.04.22", "title": "Зора Клисурова, НС на производителите на етерично-маслени култури: В началото на юни ще се проведе първият Празник на розата извън пределите на България"}
{"url": "http://www.focus-news.net/news/2018/04/22/2513898/veneta-ifandieva-pchelar-mladite-hora-ne-iskat-da-se-zanimavat-s-pchelarstvo-zashtoto-im-izliza-tvarde-skapo.html", "text": "Младите хора не искат да се занимават с пчеларство, защото им излиза твърде скъпо. Това каза за Радио „Фокус“ – Пирин Венета Ифандиева, координатор на Югозападна България по пчеларство и член на Управителния съвет на асоциацията „Обединени пчелари. Тя отбеляза, че за да получат субсидия по програмата „De minimis“, то пчеларите са длъжни да плащат здравни осигуровки. „Аз например съм пенсионер, но трябва да си плащам осигуровки, както и младите хора, които работят в различни предприятия. Това е проблем, за който сигнализираме от години не само на местно, но и на национално ниво. Правихме протести и какво ли още не, но решение по казуса няма. Лошото е, че с всяка година броят на младите, които се занимават с пчеларство намалява, като тези, които все пак отглеждат пчели имат само по 2 -3 кошера“, подчерта Ифандиева. Тя отбеляза, че има и други задължителни стъпки, които трябва да се следват ако някой иска да се занимава с пчеларство, но и да получава субсидии за това. „Първото и най-важно нещо е пчелните семейства да бъдат регистрирани в общината. Това става чрез написването на свободен текст до кмета на града или съответното населено място. След това на него му се издава номер, с който трябва да отиде в съответната ветеринарна служба по община.   Там се плаща декларация, която служи като осигуровка и ако евентуално пчелите се заразят с някоя тежка болест като американски гнилец се плаща 100 %. Освен това мястото, където се отглежда пчелинът трябва да е собственост на съответния пчелар или да е взето под аренда“, каза още Ифандиева. Тя добави, че е необходимо също от ветеринарния лекар да се извади документ, който да определя мястото със статут на животновъден обект. „Пчеларят трябва да има и личен ветеринарен лекар, който да извършва и да подписва прегледите на пчелните семейства – в началото на пролетта и есенно време. Това са най-важните неща за участие в националната програма за подпомагане на пчеларството. По нея могат да кандидатстват всички, които имат 10 и повече кошера. Пчеларите могат да кандидатстват и по програмата за екологично отглеждане на продукти, но изискването е да имат най-малко 70 кошера“, посочи Ифандиева.\r\nЛивия НИНОВА", "date": "2018.04.22", "title": "Венета Ифандиева, пчелар: Младите хора не искат да се занимават с пчеларство, защото им излиза твърде скъпо"}
{"url": "http://www.focus-news.net/news/2018/04/22/2513891/nimh-utre-vremeto-shte-ostane-toplo-i-slanchevo.html", "text": "През нощта ще е ясно, през деня ще остане топло и предимно слънчево. Такава е прогнозата на Националния институт по метеорология и хидрология (НИМХ) към БАН, съобщава дежурният синоптик Евгения Егова. \r\nОколо и след обяд над североизточните и планинските райони на Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България – ще се ориентира от изток-югоизток. Минималните температури ще са между 7° и 12°, дневните - предимно между 25° и 30°. Атмосферното е по-високо от средното за април и ще остане без съществена промяна.\r\nНад Черноморието ще бъде предимно слънчево. Около и след обяд ще се развие купеста облачност, но само на отделни места по Северното Черноморие ще превали, възможно е и да прегърми. Ще духа слаб до умерен вятър, който ще се ориентира от изток-североизток. Ще се затопли и максималните температури ще са между 18° и 23°. Температурата на морската вода е 12-13°. Вълнението на морето ще е 1-2 бала.\r\nНад планините ще бъде предимно слънчево и топло. В следобедните часове ще се развие купеста облачност, но само на отделни места в Рило-Родопска област ще превали, възможно е и да прегърми. Ще духа слаб до умерен северозападен вятър. Максималната температура на височина 1200 метра ще е около 18°, на 2000 метра – около 11°.\r\nПрез първата половина от новата седмица времето ще остане топло и предимно слънчево. В следобедните часове, главно над планинските райони, ще се развива купеста облачност, по-значителна във вторник и през нощта срещу сряда, когато на отделни места ще превали краткотраен дъжд, ще прегърми. В сряда след пладне краткотрайни превалявания ще има главно в Рило-Родопската област. Вятърът ще е от запад-северозапад, предимно слаб. Минималните температури най-често ще са между 9° и 14°, а дневните през повечето дни - между 25° и 30°, в четвъртък е възможно и да надхвърлят 30°.", "date": "2018.04.22", "title": "НИМХ: Утре времето ще остане топло и слънчево"}
{"url": "http://www.focus-news.net/news/2018/04/22/2513896/futbolniyat-fen-hvarlil-bombichka-na-macha-levski-tsska-sofiya-sam-se-predade-v-politsiyata-obzor.html", "text": "Вече има задържан за хвърлянето на бомбичката на мача Левски- ЦСКА на 18 април на Националния стадион „Васил Левски“. При инцидента пострада полицейската служителка Гергана Зашева, друг полицай беше леко ранен. Общо 1000 служители на МВР бяха ангажирани по време на мача на 18 април. Преди мача бяха задържани 9 лица – 4-ма с наркотици, а 3-ма – със забранени предмети (маски и пиротехнически средства) и двама, неизпълнили полицейско разпореждане. Още 10, във видимо нетрезво състояние, не бяха допуснати да влязат на стадиона. \r\nЗадържаният млад мъж не е познат на МВР и не е осъждан. Той е известен на МВР само като фен на Левски, често посещаващ футболни срещи, близък до ядрото на агитката на тима. По случая са разпитани 64 футболни запалянковци, след които не е задържаният. Той сам се е предал в полицията, като е отишъл с адвокат в СДВР. Полицията е разпитала и близките му, пред които е признал, че е хвърлил бомбичката. Градският прокурор Емилия Русинова заяви, че на мъжа е повдигнато обвинение за причиняване на тежка телесна повреда по хулигански подбуди. Наказанието за това престъпление е от 5 до 15 години. Очаква се в понеделник Прокуратурата да поиска постоянното му задържане. Според данните дрехите, бомбичката и маската са дадени на задържания от непознато за него лице, чиято самоличност все още не е изяснена. Директорът на СДВР ст. комисар Ивайло Иванов посочи, че мъжът първоначално се е опитал да се укрие. Задържаният е направил пълни самопризнания, а първите му думи в полицията са били, че съжалява за хвърлената бомбичка. Пострадалата при инцидента Гергана Зашева е настанена в УМБАЛ „Царица Йоанна - ИСУЛ“. Вътрешният министър Валентин Радев, главният секретар на МВР Младен Маринов, зам.-директорът на Дирекция „Жандармерия“ комисар Петър Антиев и здравният министър Кирил Ананиев лично я посетиха в болницата. Първата операция, при която е извадено стъкло от окото й, е минала успешно. Предстои й още една операция, поставена й е изкуствена леща. Ст. комисар Ивайло Иванов коментира, че лекарите не се наемат да кажат ще бъде ли възстановено напълно зрението й и кога. „Тя доказа, че е достоен служител на МВР. Да се надяваме, че ще я видим пак в редиците ни“, заяви Ивайло Иванов. \r\nОт МВР отново настояха за по-добро видеонаблюдение на стадионите. Да се знае кое е всяко лице, влязло на мача, както и отговорността за инцидент да се носи персонално. „Както е в цяла Европа, да стане и в България. Щом там може да се случи, може и тук - при добра воля“, коментира ст. комисар Иванов. Зам.-директорът на СДВР ст. комисар Антон Златанов изтъкна, че проверката на 4 хил. зрители след инцидента на 18 април е криела рискове от безредици. „Не срещнахме съпротива, деянието беше заклеймено и от публиката като недопустимо“, посочи той. Институциите вече предприеха мерки срещу футболното хулиганство. Часовете на мачовете между Левски и ЦСКА бяха променени, за да се играят в светлата част на деня. МВР пое ангажимент за повече камери на Националния стадион, както и за по-обстойно претърсване на феновете. Спортният министър Красен Кралев обяви, че се изготвя чисто нов Закон за футболното хулиганство. Мерките ще включват засилване на личната отговорност при инцидент, недопускане на лица с нарушения на стадиона, по предложение на МВР, БФС и клубовете. Предвижда се и нова Наредба за сигурността за спортните обекти и съоръжения. \r\nБиляна ИВАНОВА", "date": "2018.04.22", "title": "Футболният фен, хвърлил бомбичка на мача \"Левски\" - \"ЦСКА-София\", сам се предаде в полицията (ОБЗОР)"}
{"url": "http://www.focus-news.net/news/2018/04/22/2513902/pazardzhik-uchenitsite-ot-su-sv-kliment-ohridski-v-peshtera-otbelyazaha-denya-na-zemyata-s-tematichni-zanimaniya.html", "text": "Учениците от СУ ”Свети Климент Охридски” в Пещера отбелязаха Деня на Земята – 22 април с тематични занимания, съобщиха за Радио „Фокус“ – Пазарджик от учебното заведение. Десетокласникът Николай Николов направи мини растителен терариум, чрез който показа, че природата може да се събере в шепа и пак да ни удивява със своето съвършенство. Денят на Земята е един от най-големите празници, почитащи планетата Земя. Този ден е повод за реализиране на множество инициативи с цел опазването и подобряването на околната среда. Учениците от 7б клас Никол Петрова и Ана-Мария Пискюлева, както и Никола Диманин, Адриана Кехайова и Мира Иванова от 8 клас изготвиха табла, с които показаха съпричастност към каузата да опазим Земята.", "date": "2018.04.22", "title": "Пазарджик: Учениците от СУ ”Св. Климент Охридски” в Пещера отбелязаха Деня на Земята с тематични занимания"}
{"url": "http://www.focus-news.net/news/2018/04/22/2513901/predstoyashti-mezhdunarodni-sabitiya-za-23-april-agentsiya-fokus.html", "text": "***Министърът на външните работи на Русия Сергей Лавров е на посещение в Китай, където ще се срещне с колегата си Ван И и китайския президент Си Дзинпин\r\n***Белгийският съд ще произнесе присъдата на заподозрения по делото за терористичното нападение в Париж Салах Абделсалам\r\n***В Хагския трибунал ще се проведе заседание по обжалването на присъдата на бившия лидер на босненските сърби Радован Караджич, който бе осъден на 40 години затвор за военни престъпления и геноцид\r\n***Комисията по външните работи на американския Сенат ще гласува за назначаването на Майк Помпео на поста държавен секретар на САЩ\r\n***Президентът на Франция Еманюел Макрон е на държавна визита в САЩ, първата на чужд лидер, след като Доналд Тръмп стана президент на страната\r\n***", "date": "2018.04.22", "title": "Предстоящи международни събития за 23 април ( Агенция „Фокус“ )"}
{"url": "http://www.focus-news.net/news/2018/04/22/2513904/partiya-edinstvena-makedoniya-marionetnata-vlast-v-makedoniya-plashi-naroda-s-voyna-ako-ne-stane-chlenka-na-genotsidno-fashistkite-organizatsii-es-i-nato.html", "text": "Марионетната власт в Македония и нейните чуждестранни собственици трябва да са в паника щом започнаха да го плашат хората с война, ако Македония не стане член на геноцидно-фашистките организации НАТО и Европейския Съюз, заявиха от македонската про-руска партия „Единствена Македония“, цитирани от македонската държавна агенция „Макфакс“.\r\n\"Председателят на Европейската комисия Жан-Клод Юнкер и бившият председател на Съвета на ЕС Херман ван Ромпой в отделни интервюта казаха, че е възможна война и в Македония, ако тя не стане член на ЕС.\r\nПреди два дни Радмила Шекеринска, на брифинг с журналисти каза, че ако до юни не се намери решение за името и Македония не влезе в НАТО, ще се промени ситуацията на място, намеквайки за масовите симпатии на народа към Русия и Евразийския икономически съюз.\r\nПо-рано, на 4 април, на честването на 69-ия рожден ден на НАТО на площада в Скопие, на дебата, Шекеринска, (посланика на САЩ В Македония) Джес Бейли и други събеседници за първи път казаха, че Македония освен членство в НАТО има и други алтернативи, но те са много лоши.\r\nЛъжите на марионетното правителство на Македония и техните чужди босове вече не минават пред народа. Затова народът, масово на ежедневните теренни срещи с „Единствена Македония“ решително казва \"НЕ\" на НАТО и ЕС и изисква съюз с Русия и членство в Евразийския икономически съюз\"добавят от партията.\r\nОт там уверяват, че Единна Македония на всяка цена ще защитава ясно изразеното намерение на народа за стратегически съюз с Русия и членството на Македония в Евразийския икономически съюз.\r\nПревод и редакция:", "date": "2018.04.22", "title": "Партия „Единствена Македония“: \"Марионетната власт в Македония плаши народа с война, ако не стане членка на геноцидно-фашистките организации ЕС и НАТО\""}
{"url": "http://www.focus-news.net/news/2018/04/22/2513900/protothema-turskiyat-prezident-poiska-da-zameni-osemte-turski-voynitsi-v-gartsiya-za-dvamata-gratski-v-turtsiya.html", "text": "Президентът на Турция Реджеп Таийп Ердоган повдигна въпроса за евентуална размяна на двамата задържани в Турция гръцки войници, хвърлени в затвора със строг режим в Одрин за незаконно преминаване на турската граница по поречието на Марица за осемте турски, които получиха убежище в Гърция, след като избягаха от родината си в нощта на неуспешния опит за държавен преврат на 15 юни 2016 година, предава електронното издание на гръцкия вестник Protothema, цитирайки думите на турския държавен глава, изказани в интервю пред местния ТВ канал NTV.\r\nКоментирайки резултатите от тристранната среща на върха във Варна, турският президент заяви: „Те поискаха да им върнем двамата гръцки войници и ние им казахме, че има осем войници, които се опитаха да направят преврат. Преди всичко, вие трябва да ни предадете тях и ако ни ги дадете ние можем да извадим двамата на масата за преговори“, заяви той.\r\nПо отношение на скорошния инцидент с издигането на гръцкото знаме на скалист остров, Ердоган заяви, че специалните сили на Турция са свалили флага. „Тези тримата, които издигнаха знамето, незнаеха ли, че ще има реакция? Нашите специални сили отидоха на скалистото островче и го свалиха“, отбеляза той.\r\nЕрдоган призова за мир с Гърция, като подчерта, че не иска повече напрежение, на фона на провокациите в Егейско и Средиземно море.\r\nТурският президент подчерта, че страната му иска мир в региона. „Нуждаем се от мир. Между другото, нашият мир с вас е като никой друг“.\r\nТой коментира и скорошната си визита в Гърция: „Младият и динамичен (премиер на Гърция Алексис) Ципрас иска да направи нова стъпка, по време на последната  ми визита видях, че (гръцкият) президент (Павлос Павлопулос) споделя същия дух“, добави Ердоган.\r\nОсвен това турският държавен глава отбеляза, че „грешки“ са довели до изнасяне на гръцките жители от Истанбул. „В течение на много години броят на гръцките ни граждани беше голям. Имаше десетки хиляди, стотици хиляди. Но, за съжаление, заради грешки, които нашата страна направи, нашите римски (както турците определят населението на бившата Византийска (Римска) Империя – гърци и др.) граждани отидоха в Гърция. Ние също сме правили грешки и те трябва да бъдат посочени“, заяви той.Агенция „Фокус“ припомня:\r\nПревод и редакция:", "date": "2018.04.22", "title": "Protothema: Турският президент поиска да замени осемте турски войници в Гърция за двамата гръцки в Турция"}
{"url": "http://www.focus-news.net/news/2018/04/22/2513899/emil-radev-gerb-predlagat-obshtoevropeyska-regulatsiya-na-hranite-za-da-nyama-evropa-na-dve-skorosti.html", "text": "Емил Радев, евродепутат от ЕНП/ГЕРБ, в разговор с Илиана Беновска в предаването “Беновска пита” по Радио К2 и Канал 3 за нормите в ЕС. \r\nБъдещето на Западните Балкани \r\n“Има ли право президентът Макрон да разпорежда бъдещето на Западните Балкани и ЕС, дали трябва да се присъединяват Македония и Албания към ЕС и да очертава посоката на неолибералното развитие на Европа”, попита Беновска. \r\nЕмил Радев посочи, че Франция е една от големите държави в ЕС и когато се говори за членството на трета държава в съюза, Франция има своето мнение, в такива случаи се търси пълен консенсус. Бъдещето на Западните Балкани е много важно. То е приоритет на българското председателство. България трябва да успее да намери допирни точки с всички държави-членки за продължаване на процедурите. Има огромен пробив с решението на ЕК да даде ход на преговорите за членството на Македония и Албания. \r\n“Предстои да се състои среща на върха в София за Западните Балкани. Чуват се гласове, че Макрон ще препятства това голямо евро събитие за България и увенчаване на личната мисия на Борисов да обедини Балканите и да бъде трансмисия между Турция и Европа”, попита Беновска. \r\nЕмил Радев е сигурен, че няма такава опасност. Пет държави в ЕС не са признали Косово като държава и тук важна бе ролята на българското правителство да успее да събере на една маса всички държави-членки и държавите-кандидатки, но и този проблем се реши, посочи евродепутатът Радев. “Уверен съм, че срещата за Западните Балкани ще се състои в София. Балканите са важни за сигурността, за икономиката на ЕС. Всички се стремим да има сигурност и стабилност в региона, защото това е пряко свързано със сигурността на 500 милиона европейци”, допълни той. \r\nСирия \r\n“Не се ли заформя едно твърде странно приятелство на Макрон с Доналд Тръмп, на него му предстои визита в САЩ. Те вече се срещнаха във въздуха, изстрелвайки ракети в Сирия, както вчера съобщиха германските правораздавателни органи, в нарушение на международните норми,без да са ни питали нас държавите-членки дали трябва да правят това”, попита Беновска. \r\nЕмил Радев отговори, че това не е било операция на НАТО или обща операция. “Нанесоха се удари върху съоръжения, произвеждащи химически оръжия. Има много резолюции и документи, които забраняват използването на химически оръжия. Сирия не може да бъде изключение. Когато използваш химическо оръжие срещу собствения си народ, тогава право е да се унищожат инсталациите за производство на химическо оръжие”, допълни евродепутатът. \r\n“Не се ли разигра във въздушното пространство на Сирия прословутия случай “да разлаем кучетата”, попита Беновска. \r\nБългарските медии излъчиха едни от най-меките кадри от атаката в Сирия, счита Емил Радев.Ще се докаже използването на химическо оръжие в Сирия, убеден е Емил Радев. Няма цивилни жертви и ударите бяха само по инсталациите за производство на химическо оръжие и научните центрове. Не смятам, че тук има нарушение на международното право, посочи той. \r\nЩе признае ли ЕС еднополовите бракове \r\n“Вярно ли е, че Европа е на път да установи с европейски правила, което ще ни задължи и нас, да установяваме еднополови бракове, което би означавало, че оттук ще следва правото тези еднополови същества, които съжителстват по между си да имат право да осиновяват деца”, попита Беновска. \r\n“Европа не е на път. Регламентът Брюксел II A,  който е в приоритетите на българското председателство и касаещ семейните отношения, родителските права, международните отвличания на деца. Удържахме всички опити да се вкарат еднополовите партньорства в обхвата на регламента. Държавите-членки сами решават дали да въведат този тип отношения в семейното си право”, отговори Емил Радев. \r\nЕмил Радев обясни, че това предложение за въвеждане на еднополовите партньорства в рамките на регламента е предложено от социалистите, които се опитват Европарламента да окаже натиск на ЕК да вкара еднополовите партньорства. От ЕНП категорично се противопоставят но това, но самзагубили гласуването в комисия с 13/9 . “В пленарна зала ще защитим позицията си. Няма да има гласуване, а ще има дебат през следващия месец. ЕНП ще даде ясен отпор на предложението за еднополовите бракове. ЕК няма да се подаде на такъв вид внушения. Единствено българският парламент може да приеме такива правила и норми, те не могат да бъдат наложени отвън”, категоричен е Емил Радев. \r\n“Лидерът на ПЕС е българин – Сергей Станишев. Подсказвате ли, че трябва да го питаме дали той би бил радушно настроен, ако неговите дъщеря и син и доведените му дъщеря и син поискат да сключат еднополови бракове и дали това трябва да стане норма в България. Корнелия Нинова дали би била съгласна синът й да сключи еднополов брак”, попита Беновска. \r\nТова е позиция на ПЕС. Въпреки, че те не успяха да наложат такива промени при гледането становището на ЕП, продължават да настояват да има такива текстове и законодателна инициатива, заяви Емил Радев. \r\nИстанбулската конвенция \r\n“За Истанбуслската конвенция възникна абсолютно яростен спор между Станишев и Нинова, която се противопостави на конвенцията”, припомни Беновска. \r\nВ Истанбулската конвенция няма такива текстове, това беше спекулация и се засегнаха страховете на българското общество. Европейският регламент е много по-страшен, защото той има пряко действие, без да се ратифицира от националния парламент и правителство. Правилата за субсидиарността трябва да се спазват, посочи Емил Радев. \r\nДвойният стандарт в ЕС   \r\n“Трябва ли да има двоен стандарт и европейска позиция по отношение на храните. Западна Европа да яде първо качество храна и по-евтина при това, а ние от Източна Европа да ядем по-нискокачествена и по-скъпа храна”, попита Беновска. \r\n“По никакъв начин това не трябва да се допуска, но е факт. Това е доказателство за Европа на две скорости – Западна Европа с органичните храни и качествени продукти и под същата марка храни, продавани в Източна Европа, но със заместители, по-малко какао в шоколоада. Ние се борим това да спре. Трябва общоевропейска регулация, която да създаде минимални общоевропейски стандарти за храните и напитките. Така тази разлика в качеството ще бъде преодоляна и ще има контрол. Това не е само при храните, това е в козметиката и перилните препарати, в колите и електроуредите”, отговори Емил Радев. \r\nКохезионната политика  \r\n“Андрей Новаков стана главен преговарящ по кохезионната политика на ЕС. Ще имаме ли и друга българска победа ако Исвайло Калфин оглави ОЛАФ и това възможно ли е”, попита Беновска.   \r\n“Разбира се, че е възможно. Огромно признание за България е Андрей Новаков да стане главен преговарящ за кохезионната политика за над 300 млрд.евро. Приоритет е на българското председателство да запази кохезионните фондове и ще успеем. Много ще се радвам българин да оглави ОЛАФ. Ивайло Калфин има подкрепа”, отговори Емил Радев.   \r\nЕмил  Радев издаде книга   \r\n“Издадохте книгата “Оздравителният план”. Какво е основното като последица от всички теми, които сте засегнал”, попита Беновска.   \r\n“Книгата засяга темата за несъстоятелността. В ЕП се разглежда директивата за втория шанс. България е единствената, където има все още вечни длъжници. Аз предложих директивата да обхване и физическите лица, които са изпаднали в състояние на неплатежоспобосност”, заключи Емил Радев пред Илиана Беновска в предаването “Беновска пита” по Радио К2 и Канал 3 на 22 април 2018 година.", "date": "2018.04.22", "title": "Емил Радев: ГЕРБ предлагат общоевропейска регулация на храните, за да няма Европа на две скорости"}
{"url": "http://www.focus-news.net/news/2018/04/22/2513905/veliko-tarnovo-nyakolko-ulitsi-v-grada-shte-ostanat-bez-topla-voda-zaradi-planov-remont.html", "text": "Няколко улици във Велико Търново ще останат без топла вода, съобщиха от топлофикационното дружество. Поради извършване на планов ремонт, подаването на топлинна енергия за топла вода ще бъде прекратено за времето от 02 май до 02 юни на улиците „Деню Чоканов“, „Борис Богданов“, „Георги Измирлиев“ и „Филип Симидов“. При възможност подаването на топлинна енергия за топла вода ще бъде възстановено по–рано, уверяват от дружеството.", "date": "2018.04.22", "title": "Велико Търново: Няколко улици в града ще останат без топла вода заради планов ремонт"}
{"url": "http://www.focus-news.net/news/2018/04/22/2513895/bisera-borisova-psiholog-hranata-okazva-vliyanie-varhu-kontsentratsiyata-na-rabotnoto-ni-myasto.html", "text": "Храната оказва влияние върху концентрацията на работното ни място. Това каза за Радио „Фокус“ – Пирин Бисера Борисова, психолог. По думите й, за да сме по-изпълнителни и по-бодри на работното си място, трябва да се храним по-често и предимно с по-пресни плодове и зеленчуци. „Другото, което е важно да правим ежедневно, за да може да сме пълноценни през цялата работна седмица, не само в началото, е да се наспиване качествено, да си разпределяме правилно задачите по време на работния ден, така че да няма претоварване и да няма напрежение“, коментира тя. Бисера Борисова допълни, че има моменти и професии, в които има срокове, които трябва да се спазват, и е възможно напрежение и стрес, но това в никакъв случай не бива да става ежедневие. Психологът добави, че за да сa пълноценни през целия работен процес, хората трябва да прекарват повече време на открито сред природата в топлите слънчеви дни.\r\nКристина МИТКОВА", "date": "2018.04.22", "title": "Бисера Борисова, психолог: Храната оказва влияние върху концентрацията на работното ни място"}
{"url": "http://www.focus-news.net/news/2018/04/22/2513903/dobrich-otstranena-e-avariyata-ostavila-grada-tri-dni-bez-voda-obzor.html", "text": "Вече е отстранена аварията, която наруши изцяло водоподаването в Добрич за три денонощия. Причина за нея станаха множество повреди по водопровода, захранващ града с вода, към помпена станция „Приморци“. От Министерство на регионалното развитие и благоустройството информираха, че причина за аварията е недобре поддържаната, близо 20 години, ВиК инфраструктура.\r\nЗа отстраняването на авариите три дни денонощно работиха пет екипа, а от ВИК-Добрич увериха, че след отстраняването на възникналите проблеми ВиК мрежата на града ще бъде подготвена за летния сезон.\r\nКметът на общината Йордан Йорданов по-рано днес обяви, че ако до 20.00 часа водоподаването все още остане нарушено, ще бъде обявено частично бедствено положение. На заседание на Щаба за бедствия и аварии бе взето решение на четири точки на града да бъдат разположени водоноски, но водата от тях може да се използва само за битови нужди. Водоноски имаше в ж. к. „Христо Ботев“ в района на „Джеронимо“, в квартал „Балик“, над Спортното училище в квартал „Дружба“ и на паркинга на площад „Тракийски“.", "date": "2018.04.22", "title": "Добрич: Отстранена е аварията, оставила града три дни без вода (ОБЗОР)"}
{"url": "http://www.focus-news.net/news/2018/04/22/2513712/predstoyashti-sabitiya-v-stranata-za-22-april-agentsiya-fokus.html", "text": "***\r\nОт 09.00 часа в Спортен комплекс – ТУ-София, ще се проведат полуфиналите и финалите от VI Национален Пациентски Спортен Фестивал „Играй с мен\" за хора с увреждания от различни възрасти. От 12.00 часа ще започне награждаването на участниците. \r\n***\r\nОт 10.00 часа в читалище „Родолюбие“ ще бъде домакин на инициативата „България пее“. Участие на асеновградската сцена ще вземат 11 хорови групи на различни възрасти и песенни жанрове. \r\n***\r\nОт 10.00 часа до Пантеона в Бургас ще се проведе инициативата „Книги за смет“. \r\n***\r\nОт 11.00 до 13.00 часа комплекс „Акве Калиде“ организира творчески занимания за деца по повод Международния ден на Земята. Таксата за децата за участие в Арт-И-Факти, включваща творчески занимания и посещение на музея, е 3 лв. за една работилничка и 4 лв. за двете работилнички.\r\n***\r\nОт 11.00 часа в Пленарна зала на Общината ще бъде представен алманахът „Докосване до Касталия” с творби на членовете на литературен клуб „Касталия” при Център за подкрепа за личностно развитие – Общински детски комплекс, гр. Варна.\r\n***\r\nОт 13:30 часа в централата на БСП на ул. „Македония” 33 - Проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 10.00 часа в Mall Veliko Tarnovo ще се проведе Кампанията „Книги за смет“. \r\n***\r\nОт 11.00 часа в парк Ксилифор ще се състоят игри сред природата, организирани от групата за здравословен начин на живот и масови тренировки на открито „ТърновоRUNs“. \r\n***\r\nВ 10.30 часа на пистата на летището край с. Иново заместник-кметът на Община Видин Венци Пасков ще открие раликрос „Видин 2018\". В 15.45 часа е предвидена официалната церемония по награждаване на победителите в автомобилното състезание, на която ще присъства и кметът на Община Видин Огнян Ценков.\r\n***\r\nОт 11.00 часа в Държания куклен театър „Дора Габе“ ще се играе спектакълът „Нощна приказка“. \r\n***\r\nОт 10.00 часа в салона на кметството в гр. Дунавци кметът на Община Видин Огнян Ценков ще участва в среща, организирана от Инициативен комитет във връзка с обсъждане на въпроси относно животновъдна ферма.\r\n***\r\nОт 09.00 часа в с. Величково в храм „Св. прор. Илия\", Негово преосвещенство Константийският епископ Яков ще оглави архиерейска св. Литургия в неделята на св. Мироносици. \r\n***\r\nОт 09.00 часа в митрополитския  храм „Св. Вмца Марина\", Негово преосвещенство  Знеполският епископ Арсений ще оглави архиерейска св. Литургия в неделята на св. Мироносици\r\n***\r\nОт 11.00 часа в Природонаучния музей ще се състои откриването на младежки фестивал на изкуствата „Млада синя Земя“.\r\n***\r\nОт 09.00 часа в НЧ „Св. Климент Охридски – 1858“ ще се състои конкурс за забавна и популярна песен „Вашият шанс е песента“. \r\n***\r\nОт 11.00 часа в Деня на Земята ще се състои празник в градския зоопарк. \r\n***\r\nОт 17.00 часа в парк „Пети октомври“  ще се състои общоградска инициатива „Хора за хората“. \r\n***\r\nОт 09.00 часа в храм „Св. Николай Мирликийски“, Негово Преосвещенство Белоградчишкия епископ Поликарп, викарий на Софийския митрополит ще оглави архиерейска света Литургия в неделята на светите Мироносици.\r\n***\r\nОт 09.00 часа в зала „Диана“ ще започне осмият поред Турнир по футбол за деца от детските градини. Събитието е под наслов „Децата – бъдещето на Ямбол“ и се реализира със съдействието на община Ямбол.", "date": "2018.04.22", "title": "Предстоящи събития в страната за 22 април (Агенция „Фокус“)"}
{"url": "http://www.focus-news.net/news/2018/04/22/2513715/sport-barselona-specheli-kupata-na-kralya-kato-pobedi-sevilya-s-50.html", "text": "Футбол: Отборът на Барселона спечели Купата на Краля  във финал, игран на стадион \"Уанда Метрополитано\" в Мадрид. Головете за Барселона отбелязаха Суарес-два, Меси, Иниеста и Коутиньо от дузпа. Това е 30-тата Купа на Краля за каталунския гранд, като отборът печели турнира четири поредни сезона. Още следващия си мач Барселона могат да станат шампиони и на теория, като ще оформят дубъл, но с горчивината от отпадането от Шампионската лига.", "date": "2018.04.22", "title": "Спорт:  Барселона спечели Купата на Краля като победи Севиля с 5:0"}
{"url": "http://www.focus-news.net/news/2018/04/22/2513714/sport-milan-zagubi-ot-benevento-s-01-v-mach-ot-34-ya-krag-na-italianskata-seriya-a.html", "text": "Футбол: Милан загуби от последния в класирането  Беневенто с 0:1 в мач от 34-я кръг на италианската Серия А. Единствения гол за гостите отбеляза Пиетро Йемело през първото полувреме. В края на мача гостите останаха с човек по-малко. След като за втори жълт картон бе изгонен влезлият като резерва Чейк Диабате.  В другите два мача играни днес се постигнаха следните резултати:\r\nСпал – Рома 0:3\r\nСасуоло – Фиорентина  1:0\r\nНачело в класирането продължава да води Ювентус с 85 точки, втори е Наполи с 81 точки, следван от Рома с 67 и Лацио с 64 точки. Милан заема шестото място с 54 точки, но с мач повече от следващите го два отбора на Аталанта и Сампдория.", "date": "2018.04.22", "title": "Спорт: Милан загуби от Беневенто с 0:1 в мач от 34-я кръг на италианската Серия А"}
{"url": "http://www.focus-news.net/news/2018/04/22/2513713/pregled-na-osnovnite-temi-v-svetovniya-pechat-agentsiya-fokus.html", "text": "В тесния средиземноморски проток между най-източните гръцки острови и крайбрежието на Западна Турция, Костас Рафтис направлява риболовната си лодка покрай невидимата морска граница, разделяща двете страни. Това е любимото място за риболов на господин Рафтис, но сега то изведнъж се превърна в геополитическа точка на напрежение, пише американското издание The New York Times в материал, представен без редакторска намеса.\r\nМиналата седмица нисколетящ турски хеликоптер мина провокативно близо до военна база на близкия гръцки остров Ро предизвиквайки предупредителни изстрели от разположените там войници. Три дни по-късно този инцидент бе последван от смъртта на гръцки пилот на изтребител, който падна, както казват от правителството в Атина, след опит да прихване турски самолет, навлязъл във въздушното пространство на страната.\r\nКато цяло, броят на навлизанията на гръцки военни кораби и самолети на гръцка територия се повиши значително през последните месеци, твърдят гръцките официални лица, като това допринася за увеличаване на опасността от избухване на нов военен конфликт, в регион, където Турция вече е въвлечена в бушуващата война в Сирия.\r\nНай-големите въпросителни предизвиква авторитарният турски президент Реджеп Таийп Ердоган и най-вече въпросът дали амбициите му насърчават възобновените претенции на Анкара за гръцките скалисти островчета – още повече, че турският държавен глава от сряда вече е в предизборна кампания, в която се очаква да заложи на националистическите чувства на съотечествениците си.\r\n„Нямаме проблеми с обикновените турци“, казва 58-годишният Рафтис. „Проблемът е с Ердоган, с турското правителство. Те искат да направят Турция много по-голяма“.\r\nИ наистина, въпреки че граничните въпроси остават неразрешени вече близо един век, анализаторите се тревожат от непредвидимата натура на Ердоган, който прави ситуацията между двете страни, номинални съюзници в НАТО, по-неуправляема от всякога. Те дори почти стигнаха до война заради необитаемите скалисти островчета и водите около тях преди двадесет години.\r\nПрез декември, за изненада на своите домакини, Ердоган използва случая на първата визита на турски президент в Гърция от 65 години, за да призове за преначертаване на границата. Това не беше прието добре.\r\nПрез последните години Ердоган често предизвика напрежение в чужбина, за да засили позициите си в Турция. Той обиди няколко европейски правителства, вкара турската армия в Сирия и критикува яростно САЩ.\r\n„Ердоган е малко или повече извън контрол – той влиза в множество спорове и въобще не се знае докъде е готов да стигне“, заяви Никос Цафос, изследовател на политическите процеси в Източното средиземноморие в Центъра за стратегически и международни изследвания, базиран във Вашингтон тинк-танк.\r\n„Вероятността да случи нещо лошо се увеличава с всяка изминала седмица“, добавя той.\r\nГраничният спор се корени в разпада на Османската империя в следствие на Първата световна война и съответните международни договори, които отнемат множество острови от Османската империя и ги предават на някои европейски сили (Великобритания, Италия, Гърция).\r\nДнес, Турция – която формира ядрото на някогашната Османска империя – твърди, че не е справедливо Гърция да има правото да разработва енергийните ресурси на дъното на Средиземно море, намиращи се на един хвърлей място от турския бряг, но на стотици километри от гръцкия материк.\r\nОсвен гореспоменатото, напоследък се случиха и други събития, които хвърлиха масло в огъня на десетилетната вражда. Разговорите за статута на остров Кипър бяха прекратени, а самият той е разделен на подкрепяна от Гърция и международно призната държава на юг – Република Кипър и подкрепяна от Турция държава на север, която няма международно признание.\r\nВ добавка към това, Гърция отказа да екстрадира осем турски военнослужещи, които избягаха след неуспешния опит за държавен преврат в Турция през юли 2016 година; а от своя страна турското правителство арестува двама гръцки военнослужещи на границата между двете държави.\r\n„Заплахата от военен конфликт между Гърция и Турция никога не е изглеждала по-голяма след 90-те“, заяви Сонер Кагабактай, директор на Програмата за турски изследвания към Вашингтонския институт за близкоизточна политика.\r\nТурското правителство твърди, че вината за нарастването на напрежението е в Гърция.\r\n„Гърция винаги иска внимание“, заяви високопоставен турски функционер, помолил да остане анонимен заради турския протокол. „Те са като бебета и винаги е било така“.\r\nНо статистиката, публикувана от Гърция, предполага нещо друго. Според гръцките военни, турските нарушения на гръцкото въздушно пространство са нараснали до 3317 през 2017 година в сравнение с 1268 през 2015 година, докато нарушенията на морската граница са стигнали до 1998 от 371 за същия период.\r\nПремиерите на Гърция и Турция Алексис Ципрас и Бинали Йълдъръм дадоха надежди, че се опитват да разсеят напрежението с телефонния си разговор след двата инцидента около остров Ро миналата седмица.\r\nНо в понеделник ситуацията отново се влоши, когато Турция съобщи, че е изпратила бреговата си охрана, за да премахне гръцко знаме, издигнато на необитаемо гръцко островче в непосредствена близост до турското крайбрежие.\r\nПо-малко от 24 часа по-късно, Ципрас отлетя за остров Кастелоризо – под предлог, че ще открива инсталация за обезсоляване на вода, но всъщност, за да изпрати ясен сигнал за гръцкия суверенитет над района.\r\n„Гърция може да защитава суверенните си права от единия край на страната до другия“, заяви гръцкия премиер, докато от дясната му страна се чуваха звуците на разбиващите се в скалите по турския бряг вълни. „Няма да преговаряме, няма да се пазарим, няма да дадем и един сантиметър от територията на Кастелоризо“.\r\nНо явно Турция не разбра посланието. Когато гръцкият премиер тръгна обратно, служителите в турската контролна кула се свързаха по радиото с пилота на хеликоптера на Ципрас и заявиха на пилота, че лети в турското въздушно пространство, според информацията на гръцките военни.\r\nСлед като Ердоган повдигна въпроса за преначертаването на границата по време на визитата си в Гърция през декември, гръцкият министър на отбраната Панос Каменос заяви, че турското ръководство е глупаво, описа турската войска като жалка и припомни на Анкара унизителната военна загуба на Османската империя през 19 век.\r\nВ отговор Йълдъръм се подигра на Гърция за бягството й от Мала Азия през 1922 година, докато лидерът на турската опозиция Кемал Кълъчдароглу отиде още по-далеч като заяви, че Турция ще нахлуе на най-малко 18 гръцки острова.\r\nАко този сценарий действително се реализира, Кастелоризо и Ро почти сигурно ще бъдат в списъка на господин Кълъчдароглу.\r\nНякои турски националисти  мислят, че тези острови са „толкова близо до Анатолийския материк, че трябва да принадлежат на Турция, а не на Гърция“, както заяви Синан Юлген, турски анализатор в базирания в Брюксел Център Карнеги Европа, а също и бивш турски дипломат.\r\nВъпреки разгорещената риторика, много от 300-те постоянни жители на остров Кастелоризо, както и техните турски съседи през морето, имат усещането, че напрежението се преувеличава от медиите – и от търсещите внимание политици. Например, никой от тях не е чул или видял инцидента с хеликоптера.\r\n***В ежегодния доклад на Държавния департамент на САЩ за човешките права не се използва определението „окупирани“ за Палестинските територии за първи път от 1979 година насам, пише израелското електронно издание The Jerusalem Post.\r\nВ секцията за Израел на публикувания в петък доклад на Държавния департамент териториите се споменават с техните имена: Газа и Западния бряг, като това се отнася и за Голанските възвишения, фактически анексирани от Израел през 1981 година, които обаче продължават да се водят като окупирани.\r\nИзданието коментира, че след като Израел се изтегли от Газа през 2005-а година, той няма административен контрол над Ивицата. Но евреите продължават да упражняват пълен контрол върху сигурността над Западния бряг чрез военна окупация и продължават да насърчават заселването на колонисти от Израел в района.\r\nВ доклада от 2017-а година има само една референция, че територията е окупирана.\r\n„Израелските власти не допуснаха завръщането на палестинците, които бяха в чужбина по време на „Шестдневната война“ от 1967 година и тези, чиито разрешителни за постоянно  пребиваване на окупираните територии бяха отнети от израелските власти в последствие“, се казва в доклада. „Беше трудно за родените в чужбина съпруги и децата на палестинците да получат гражданство. Властите са издавали разрешения за постоянен престой на съпругите на гражданите на Ерусалим със закъснение от няколко години“.\r\nАдминистрацията на (президента на САЩ Доналд) Тръмп е няма за присъствието на Израел в района на Западния бряг на река Йордан в сравнение с предшествениците си. Американският държавен глава характеризира заселническата дейност на Израел като „безполезна“ в усилията за постигане на мир, но отказва да се обяви открито за дву-държавно разрешение на десетилетния конфликт.\r\nПосланикът на САЩ в Израел Дейвид Фридман определи политиката на Израел като „предполагаема“ окупация в интервю пред The Jerusalem Post миналата година. Предполага се, че именно той е повлиял на Държавния департамент през декември да спре да използва този термин веднага.\r\n„Лъжата за окупацията на Палестинските територии започва да излиза наяве“, реагира на новия доклад министърът на отбраната на Израел Авигдор Либерман в „Туитър“.\r\n„Казват, че ако една лъжа се повтаря достатъчно често, тя се превръща в истина, но истината винаги е по-силна. Докладът на Държавния департамент е доказателство за това“, написа Либерман (който е лидер на партията на руските евреи „Наш дом Израел“ в Кнесета – бел. ред.).\r\n***Турция иска да постигне търговски оборот от един трилион долара и брутен вътрешен продукт от два трилиона долара, заяви президентът на страната Реджеп Таийп Ердоган в събота, цитиран от електронното издание на турския ежедневник Yeni Safak.\r\n„Трябва да удвоим сегашния растеж на Турция, за да постигнем целите си за 2023 година“, когато ще Турската република ще стане на сто години, заяви президента на страната Реджеп Таийп Ердоган по време на мероприятие за външните икономически отношения на Анкара в Истанбул.\r\nТурският президент е на мнение, че, за да отговори на предизвикателствата в икономическото си развитие, страната трябва да развива високи технологии и да намали вноса на високотехнологични продукти.\r\n„Това е замисълът зад широк спектър от ходове,  като построяването на АЕЦ „Аккую“, производството на турски автомобил, развитието на военно-промишления комплекс, инвестициите във възобновяема енергия“, добави Ердоган.\r\nТой отбеляза, че успоредно с икономическия растеж на Турция се увеличават и инвестициите й на глобално ниво и заяви, че някои хора се опитват да използват режимът на извънредно положение, за да демотивират инвеститорите.\r\n„За Бога, до сега използвано ли е извънредното положение за нещо други, освен борба с тероризма“, попита Ердоган, като увери, че то не вреди на борбата за демокрация, правата и свободите на гражданите.\r\n„То вреди само на терористични групировки като ПКК (Работническата партия на Кюрдистан), „Ислямска държава“ и ФЕТО (Терористичната групировка на Фетулах Гюлен, както я наричат турските власти) и на никой друг“, подчерта турският президент.\r\nYeni Safak припомня, че в сряда, по предложение на министър-председателя Бинали Йълдъръм, турският парламент удължи извънредното положение в страната за седми път. Анкара предприе тази мярка за първи път на 20 юли 2016 година след неуспешния опит за държавен преврат, организиран, според турските власти, от организацията на ислямския проповедник Фетулах Гюлен, който от години живее в САЩ.\r\n***Светът трябва да насърчи Северна Корея с конкретни действия, пише китайското англоезично издание Global Times.\r\nСевернокорейският лидер Ким Чен Ун обяви прекратяване на ядрените и ракетните опит и затвори основния изпитателен полигон. Също така той заявява, че Северна Корея никога не би използвала ядрени оръжия, „ако няма ядрена заплаха или ядрена провокация“.\r\nТова е много добра новина и голяма стъпка към мир и стабилност на Корейския полуостров , пише изданието.\r\nАмериканският президент Доналд Тръмп приветства решението и заяви в социалната мрежа  „Туитър“, че очаква срещата със севернокорейския лидер.\r\nМеждународната общност трябва да промени стереотипния подход към Северна Корея и да разбере трудната ситуация, в която страната се намира под натиска на САЩ и Южна Корея. Западните медии трябва да преустановят своите атаки срещу Северна Корея и да създадат подходяща медийна среда, насърчаваща денуклеаризацията на полуострова.\r\nНие се надяваме,че полуострова щя отвори нова глава. Сеул официално изрази желанието си да преговаря за мирно споразумение между двете корейски държави, което официално да сложи край на корейската война, но Вашингтон все още не е изразил своята позиция по въпроса.", "date": "2018.04.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/22/2513717/sport-manchestar-yunayted-se-klasira-na-finala-za-kupata-na-futbolnata-asotsiatsiya.html", "text": "Футбол:Манчестър Юнайтед се класира на финала за Купата на Футболната асоциация след обрат срещу отбора на Тотнъм с резултат 2:1 в мач, игран на стадион Уембли. Гостите откриха с гол на Делле Алли, но за домакините точни бяха Алексис Санчес и Андер Ерера. На финала те ще срещнат победителя от днешния мач между Челси и Саутхямптън.", "date": "2018.04.22", "title": "Спорт: Манчестър Юнайтед се класира на финала за Купата на Футболната асоциация"}
{"url": "http://www.focus-news.net/news/2018/04/22/2513719/tass-tsyalata-informatsiya-v-mediite-po-deloto-skripal-se-tsenzurira-ot-britanskite-spetsialni-sluzhbi.html", "text": "Цялата информация в медиите по делото „Скрипал“ се цензурира от британските специални служби, заявява руският посланик във Великобритания Александър Яковенко, цитиран от TACC.\r\nБританските средства за масова информация не могат да публикуват нито една статия по делото „Скрипал“ без разрешението на Съвета по национална сигурност,. Това съобщава руският посланик  в Лондон в интервю за телевизионния канал РБК.\r\nДипломатът се заинтересувал дали някой от представителите на западната преса се опитал да вземе интервю от Юлия Скрипал.\r\n„И вие видяхте, как всички погледнаха надолу, особено представителите на британските медии. Защото миналата седмица изтече информация, че на всяка информация по делото „Скрипал“ е наложена цензура и нито една статия не може да излезе без съгласието на Съвета по национална сигурност“. Юлиян Марков", "date": "2018.04.22", "title": "ТАСС: Цялата информация в медиите по делото „Скрипал“ се цензурира от британските специални служби"}
{"url": "http://www.focus-news.net/news/2018/04/22/2513723/sunday-express-uvelichavat-se-zalozite-che-kralitsa-elizabet-ii-shte-abdikira-do-kraya-na-godinata.html", "text": "Увеличават се залозите, че Кралица Елизабет II ще абдикира до края на годината, пише британският вестник Sunday Express.\r\nКралицата се е заклела да служи на Великобритания до края на живота си, но спекулациите, че кралицата може да абдикира в полза на своя първороден син Принц Чарлз се увеличават, след като тя заяви пред лидерите на Общността на нациите на срещата в Лондон, че иска нейният син да я замести като лидер на Общността макар досега да се смяташе, че неговите шансове не са големи.\r\nСлед изявлението на кралицата залозите за нейната абдикация до края на годината се промениха от 5:1 на 2:1. Юлиян Марков", "date": "2018.04.22", "title": "Sunday Express: Увеличават се залозите, че Кралица Елизабет II ще абдикира до края на годината"}
{"url": "http://www.focus-news.net/news/2018/04/22/2513721/the-guardian-indiya-vavezhda-smartna-prisada-za-iznasilvane-na-detsa.html", "text": "Индийският премиер Нарендра Моди ще въведе смъртна присъда за изнасилване на момичета под 12-годишна възраст в отговор на недоволството, обхванало страната след последните шокиращи случаи, пише британският вестник The Guardian.\r\nМоди е свикал правителството на извънредно заседание да одобри поправка на законите, която също така ще задължава полицията да приключва разследването в рамките на два месеца и ще увеличи максималните присъди за  изнасилване на момичета под 16 години и на жени.\r\nПо този начин премиерът ще заобиколи гласуването в парламента и ще има нужда само от подписа на президента на страната.\r\nМоди попадна под широк обществен натиск да приеме тези промени, след последните два случая, в които високопоставени служители от неговата управляваща партия бяха обвинени в изнасилване на деца и опити за възпрепятстване на разследването.\r\nПротивници на смъртното наказание обаче оспориха предложението на премиера. Индийското законодателство предвижда смъртна присъда за убийство, отвличане, тероризъм , държавна измяна и изнасилване, ако жертвата остане трайно във вегетативно състояние след насилието. Юлиян Марков", "date": "2018.04.22", "title": "The Guardian: Индия въвежда смъртна присъда за изнасилване на деца"}
{"url": "http://www.focus-news.net/news/2018/04/22/2513727/zam-predsedatelyat-na-gerb-tsvetan-tsvetanov-prizova-za-spirane-na-lichnite-napadki-v-politikata-obzor.html", "text": "Като политици, не трябва да допускаме разделение сред обществото, провокирано от нашето поведение. Заиграването със страховете, конфронтациите, личните нападки и махленските дебати нямат място в политиката. Споровете си струват, когато са за политики. Това заяви председателят на ПГ на ГЕРБ и заместник-председател на партията Цветан Цветанов пред над 140 жени от цялата страна в рамките на шестата политическа академия на Жени ГЕРБ, който се провежда в град Вършец, Област Монтана.\r\n„Много е лесно да се държиш безотговорно и да разделяш. Когато един политик не може да предложи алтернатива, залита в полето на личните нападки“, аргументира се Цветанов и добави, че днес никой не говори за икономическия растеж, за кохезионната политика, за увеличението на заплатите, а това са истински важните теми. \r\nСпоред него дебатът ще се върне в правилната плоскост, ако полиците спрат да отговарят на нападките. \r\n„По време на КСНС Румен Радев не успя да даде разумно обяснение защо назначеният от него служебен кабинет побърза да завърши процедурата по избор на нови бойни самолети. Попитах и защо е допуснал служебното правителство да подпише толкова неизгодни за нас дългосрочни договори в сферата на отбраната, а той прехвърли отговорността на тогавашния министър. Този министър сега е негов съветник“, посочи Цветан Цветанов. Той коментира, че в становището, с което КСНС е трябвало да излезе след края на заседанието, никъде не е фигурирала позицията на страните-членки на ЕС за химическите атаки в Сирия, Резолюцията на ООН от 2013 г., позицията на Могерини за тези атаки, позицията на НАТО, която гласеше, че информацията на САЩ, Великобритания и Франция е напълно достатъчна, за да се направи прецизно унищожаване на точки, в които се изработват химически оръжия. „В това становище по-скоро имаше припокриване с позицията на Русия“, добави Цветанов.\r\nПо думите му БСП са изкривили дебата по много теми, като за пореден път са се заиграли със страховете на хората.", "date": "2018.04.22", "title": "Зам.-председателят на ГЕРБ Цветан Цветанов призова за спиране на личните нападки в политиката (ОБЗОР)"}
{"url": "http://www.focus-news.net/news/2018/04/22/2513725/tass-pochinala-e-nay-vazrastnata-zhitelka-na-planetata-v-yaponiya.html", "text": "Починала е най-възрастната жителка на планетата в Япония,  предава  японската агенция Kyodo, цитирана от TACC.\r\nЯпонката Наби Таджима е починала на 117 години и 260 дни на 21 април. Тя е починала в болница, като последните месеци не е ставала от леглото.\r\nСега най-възрастният жител на планетата отново е жена от Япония- Чио Мияко, родена на 2 май 1901 година. Юлиян Марков", "date": "2018.04.22", "title": "ТАСС: Починала е най-възрастната жителка на планетата в Япония"}
{"url": "http://www.focus-news.net/news/2018/04/22/2513722/the-independent-ima-vazmozhnost-parlamentat-da-poiska-nov-referendum-za-brekzit.html", "text": "Има възможност парламентът да поиска нов референдум за Брекзит, пише британският вестник The Idependent.\r\nМинистърът за Брекзит Стийв Бейкър допусна, че ключовият вот на парламента по сделката за напускане няма да бъде „приема се или се отхвърля“, а депутатите ще имат възможността да внесат промени, включително и нов референдум, като при това ще има много време за провеждането му преди март 2019 година.\r\nТова разкритие обнадежди привържениците на нов референдум, които започнаха нова кампания за организирането му само преди няколко дни.\r\n„Тереза Мей се опитва да представи на обществото, че гласуването в парламента ще бъде само „приема се или се отхвърля“. Сега нейните собствени министри признават, че това не е вярно. Парламентът, ако реши, може да остави на хората да кажат одобряват  ли условията по напускането“, казва Стивън Доути, който е привърженик на кампанията за втори референдум. Юлиян Марков", "date": "2018.04.22", "title": "The Independent: Има възможност парламентът да поиска нов референдум за Брекзит"}
{"url": "http://www.focus-news.net/news/2018/04/22/2513728/mariana-dafcheva-rabotilnitsa-za-roditeli-asenovgrad-razchupiha-se-stereotipite-po-otnoshenie-na-otglezhdaneto-na-detsata-i-tova-koy-da-gi-vazpitava.html", "text": "Разчупиха се стереотипите по отношение на отглеждането на децата и това кой да ги възпитава. Това каза за Радио „Фокус“ – Пловдив Мариана Дафчева, ментор в програмата „Работилница за родители“ в Асеновград. Тя посочи, че в работилниците се използват интерактивни методи, които гарантират нужния ефект. „Работилница за родители“ се провежда вече 5 години, като едва в последните две години започнаха да идват повече и все повече родители. Към момента сесиите се посещават и от три семейства, майки и бащи идват заедно. Мъжът вече навлиза в една такава сфера на живот, че иска да бъде също активен родител по отношение на възпитанието на детето си. Разчупиха  се стереотипите. Наистина допреди една или две години казваха, че такива родители и семейства са като „бели лястовици“, но сега те се увеличават, което е изключително приятно и зареждащо. Това е доказателство, че усилията ни имат ефект и че има за какво да се работи в тази сфера“, коментира Дафчева. Тя посочи, че сред младите все още вирее идеята, че след като са станали родители, следователно вече знаят всичко. „Идвайки в работилницата, много от тях пречупват стереотипите и започват по съвсем различен начин и със съвсем други очи да гледат на детето си. Мисля, че това ще продължава като развитие, защото никой в този живот не е научил всичко. Ние ежедневно и постоянно се учим“, каза менторът в програмата „Работилница за родители“ в Асеновград.\r\nМариана Дафчева разказа, че програмата „Работилница за родители“ в Асеновград започва съществуването си през 2013 година и е свързана основно с детското развитие. „Посещава се от родители и впоследствие от възрастни близки на детето. В тази работилница има родители, но също баби и бъдещи майки. Програмата е насочена основно към родители на деца от 0 до 4 години, защото според теория основното и интензивно детско развитие вече не е до 7 години, а е избързало до 4-госишна възраст, тъй като и животът ни се развива в много по-интензивно и децата ни израстват по-бързо“, каза Дафчева. Тя обясни, че един цикъл по програмата „Работилница за родители“ се състои от 14 отделни сесии по 14 различни теми. „Провежда се всяка седмица по веднъж, в рамките на 2 часа, на принципа на тийм билдинг обучението. Работи се в група, споделя се, има презентации и много практически ситуации, в които влизат родителите. Идеята е не само да получават наготово информация, но и да се учат от опита си един от друг. Темите са конкретни и са свързани с детското развитие, с това как се развива детето в различните години, как да се справим с детската агресия, какво да правим при конфликтите с децата си, които имаме, как можем едни забрани да ги превърнем в позволения. Много хубава тема е поставянето на граници при поведението на детето – защо и как могат да се случат нещата без да се посяга физически.\r\nТова са общо 14 теми, като всяка седмица, в рамките на близо 3 месеца, родителите се срещат в тези работилници. Наречени са „работилници“, а не „училища“ за родители, защото смятаме, че да си родител е вече цяло образование. Не държим толкова да даваме съвети и да излагаме някакви теории, а държим на факта всеки сам, според своите потребности и потребностите на своето дете, все пак родителят е първият човек, който познава най-много детето си, да си изработи правила на поведение, да си изработи начин на общуване към своето собствено дете. Така че, няма лекционен курс, а всичко е на базата на интерактивната технология“, коментира Мариана Дафчева.\r\nТони МИХАЙЛОВ", "date": "2018.04.22", "title": "Мариана Дафчева, „Работилница за родители“-Асеновград: Разчупиха се стереотипите по отношение на отглеждането на децата и това кой да ги възпитава"}
{"url": "http://www.focus-news.net/news/2018/04/22/2513716/afp-liderat-na-protestirashtite-v-armeniya-shte-se-sreshtne-s-premiera-serzh-sarkisyan-za-da-obsadyat-ostavkata-mu.html", "text": "Лидерът на протестиращите в Армения ще се срещне с премиера Серж Саркисян, за да обсъдят „оставката“ му, предава AFP.\r\nДесетки хиляди протестиращи изпълниха „Площада на Републиката“ с искане за оставката на бившия президент и настоящ министър-председател Серж Саркисян . \r\nЛидерът на антиправителствените протести Никол Пашинян е заявил : „Аз ще се срещна със Серж Саркисян,за да обсъдим условията на оставката и мирно предаване на властта“ във видеобръщение, публикувано на страницата му във „Фейсбук“. Срещата ще започне утре в десет часа местно време (девет часа българско време). От офиса на премиера не са потвърдили за срещата. Юлиян Марков", "date": "2018.04.22", "title": "AFP: Лидерът на протестиращите в Армения ще се срещне с премиера Серж Саркисян, за да обсъдят „оставката“ му"}
{"url": "http://www.focus-news.net/news/2018/04/22/2513730/pregled-na-osnovnite-temi-v-britanskiya-pechat-agentsiya-fokus.html", "text": "Привържениците на  „по-твърд“ Брекзит заплашват с вот на недоверие срещу Тереза Мей, като лидер на Консервативната партия, пише британският The Sunday Times.\r\nПремиерът ще трябва да преодолее препятствията около желанието на някои от депутатите Великобритания да запази членството си в митническия съюз на Евросъюза. Евентуалното оставане ще принуди Обединеното кралство да спазва тарифите на ЕС и да не може да сключва нови търговски сделки.\r\nПрез следващите няколко седмици кабинетът трябва да изготви своята позиция по въпроса.\r\nНедоволните от варианта за оставането са заплашили , че ще започнат да изпращат писма с вот на недоверие, като за да се стигне до гласуване по въпроса са достатъчни 48 гласа.\r\n***Индийският премиер Нарендра Моди ще въведе смъртна присъда за изнасилване на момичета под 12-годишна възраст в отговор на недоволството, обхванало страната след последните шокиращи случаи, пише британският вестник The Guardian.\r\nМоди е свикал правителството на извънредно заседание да одобри поправка на законите, която също така ще задължава полицията да приключва разследването в рамките на два месеца и ще увеличи максималните присъди за  изнасилване на момичета под 16 години и на жени.\r\nПо този начин премиерът ще заобиколи гласуването в парламента и ще има нужда само от подписа на президента на страната.\r\nМоди попадна под широк обществен натиск да приеме тези промени, след последните два случая, в които високопоставени служители от неговата управляваща партия бяха обвинени в изнасилване на деца и опити за възпрепятстване на разследването.\r\nПротивници на смъртното наказание обаче оспориха предложението на премиера. Индийското законодателство предвижда смъртна присъда за убийство, отвличане, тероризъм , държавна измяна и изнасилване, ако жертвата остане трайно във вегетативно състояние след насилието.\r\n***Има възможност парламентът да поиска нов референдум за Брекзит, пише британският вестник The Idependent.\r\nМинистърът за Брекзит Стийв Бейкър допусна, че ключовият вот на парламента по сделката за напускане няма да бъде „приема се или се отхвърля“, а депутатите ще имат възможността да внесат промени, включително и нов референдум, като при това ще има много време за провеждането му преди март 2019 година.\r\nТова разкритие обнадежди привържениците на нов референдум, които започнаха нова кампания за организирането му само преди няколко дни.\r\n„Тереза Мей се опитва да представи на обществото, че гласуването в парламента ще бъде само „приема се или се отхвърля“. Сега нейните собствени министри признават, че това не е вярно. Парламентът, ако реши, може да остави на хората да кажат одобряват  ли условията по напускането“, казва Стивън Доути, който е привърженик на кампанията за втори референдум.\r\n***Увеличават се залозите, че Кралица Елизабет II ще абдикира до края на годината, пише британският вестник Sunday Express.\r\nКралицата се е заклела да служи на Великобритания до края на живота си, но спекулациите, че кралицата може да абдикира в полза на своя първороден син Принц Чарлз се увеличават, след като тя заяви пред лидерите на Общността на нациите на срещата в Лондон, че иска нейният син да я замести като лидер на Общността макар досега да се смяташе, че неговите шансове не са големи.\r\nСлед изявлението на кралицата залозите за нейната абдикация до края на годината се промениха от 5:1 на 2:1.", "date": "2018.04.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/22/2513731/pregled-na-mezhdunarodnite-novini-do-6-chasa-agentsiya-fokus.html", "text": "ЕС призовава Израел да не използва смъртоносни оръжия срещу невъоръжени палестинци.\r\nЕвропейската дипломатическа служа призовава Израел да се въздържа от употребата на смъртоносни оръжия срещу невъоръжени палестинци, които протестират в близост до граничната ограда между еврейската държава и Ивицата Газа.\r\nПри продължаващите протести в петък са били убити четирима палестинци, включително 15-годишно момче. Също така от Европейската дипломатическа служба настояват за пълно разследване на стрелбата в петък.\r\nПосланикът на Палестинските територии в ООН е протестирал в писмо до Съвета за сигурност на ООН, че Израелските сили продължават да демонстрират“жестокостта на тяхната окупационна машина в отговор на призивите на невъоръжени  протестиращи за свобода и справедливост с брутална и смъртоносна сила“, като добавя, че една от последните жертви e 25-годишен палестинец с увреждания.\r\n***Десетки хиляди унгарци протестират срещу Виктор Орбан в нов протест в събота.\r\nПротестиращите изпълниха улиците на столицата Будапеща втора последователна събота. Миналата седмица около 100 хиляди протестираха срещу премиера. Ораторите настояваха за независими от партиите медии. Критиците на изборната победа на Орбан обвиняват и медиите, които са зависими от партийните централи.\r\nЕдин от организаторите казва за агенцията, че протестът няма да промени нещата за една нощ, но целта е да се създаде гражданско движение, което да се противопостави на политиката на Виктор Орбан.\r\n***В ежегодния доклад на Държавния департамент на САЩ за човешките права не се използва определението „окупирани“ за Палестинските територии за първи път от 1979 година насам.\r\nВ секцията за Израел на публикувания в петък доклад на Държавния департамент териториите се споменават с техните имена: Газа и Западния бряг, като това се отнася и за Голанските възвишения, фактически анексирани от Израел през 1981 година, които обаче продължават да се водят като окупирани.\r\nИзданието коментира, че след като Израел се изтегли от Газа през 2005-а година, той няма административен контрол над Ивицата. Но евреите продължават да упражняват пълен контрол върху сигурността над Западния бряг чрез военна окупация и продължават да насърчават заселването на колонисти от Израел в района.\r\nВ доклада от 2017-а година има само една референция, че територията е окупирана.\r\n„Израелските власти не допуснаха завръщането на палестинците, които бяха в чужбина по време на „Шестдневната война“ от 1967 година и тези, чиито разрешителни за постоянно  пребиваване на окупираните територии бяха отнети от израелските власти в последствие“, се казва в доклада. „Беше трудно за родените в чужбина съпруги и децата на палестинците да получат гражданство. Властите са издавали разрешения за постоянен престой на съпругите на гражданите на Ерусалим със закъснение от няколко години“.\r\nАдминистрацията на (президента на САЩ Доналд) Тръмп е няма за присъствието на Израел в района на Западния бряг на река Йордан в сравнение с предшествениците си. Американският държавен глава характеризира заселническата дейност на Израел като „безполезна“ в усилията за постигане на мир, но отказва да се обяви открито за дву-държавно разрешение на десетилетния конфликт.\r\nПосланикът на САЩ в Израел Дейвид Фридман определи политиката на Израел като „предполагаема“ окупация в интервю пред The Jerusalem Post миналата година. Предполага се, че именно той е повлиял на Държавния департамент през декември да спре да използва този термин веднага.\r\n„Лъжата за окупацията на Палестинските територии започва да излиза наяве“, реагира на новия доклад министърът на отбраната на Израел Авигдор Либерман в „Туитър“.\r\n„Казват, че ако една лъжа се повтаря достатъчно често, тя се превръща в истина, но истината винаги е по-силна. Докладът на Държавния департамент е доказателство за това“, написа Либерман (който е лидер на партията на руските евреи „Наш дом Израел“ в Кнесета – бел. ред.).\r\n***Светът трябва да насърчи Северна Корея с конкретни действия, пише китайското англоезично издание Global Times.\r\nСевернокорейският лидер Ким Чен Ун обяви прекратяване на ядрените и ракетните опит и затвори основния изпитателен полигон. Също така той заявява, че Северна Корея никога не би използвала ядрени оръжия, „ако няма ядрена заплаха или ядрена провокация“.\r\nТова е много добра новина и голяма стъпка към мир и стабилност на Корейския полуостров , пише изданието.\r\nАмериканският президент Доналд Тръмп приветства решението и заяви в социалната мрежа  „Туитър“, че очаква срещата със севернокорейския лидер.\r\nМеждународната общност трябва да промени стереотипния подход към Северна Корея и да разбере трудната ситуация, в която страната се намира под натиска на САЩ и Южна Корея. Западните медии трябва да преустановят своите атаки срещу Северна Корея и да създадат подходяща медийна среда, насърчаваща денуклеаризацията на полуострова.\r\nНие се надяваме,че полуострова щя отвори нова глава. Сеул официално изрази желанието си да преговаря за мирно споразумение между двете корейски държави, което официално да сложи край на корейската война, но Вашингтон все още не е изразил своята позиция по въпроса.\r\n***В интервю за турската телевизия  NTV президентът Реджеп Тайип Ердоган заявява, че заплахата идва предимно от стратегически партньори.\r\n„Откъде идва заплахата?Тя идва предимно от стратегически партньори\", заявява президентът в интервюто.\r\n„Ние не можем да закупим оръжия от САЩ с нашите пари, но за нещастие САЩ и коалиционните сили дават тези оръжия и амуниции на терористични организации безплатно“, продължава той.\r\nСАЩ подкрепят сирийското крило на ПКК. Американската подкрепа за тази организация от дълго време дразни Анкара. САЩ продължават да ги снабдява с оръжия въпреки силните протести от страна на Турция.Президентът на Турция Реджеп Тайип Ердоган е заявил, че Турция ще разгледа случая на задържаните двама гръцки граничари, ако Атина екстрадира заподозрените за участие в преврата турски военни в интервю пред турската телевизия NTV.\r\n„Те (гърците) искат да им върнем гръцките войници, и ние им казваме „ако вие имате такова искане, вие трябва първо да ни предадете, военните от организацията на Гюлен, замесени в преврата срещу нашата държава““, заявява Ердоган.\r\nДвамата гръцки войници, задържани на 2 март за незаконно преминаване на границата са обвинени в шпионаж. Те твърдят, че са се загубили в мъглата.\r\nГръцкият премиер Алексис  Ципрас по-рано този месец настоя за освобождаването на войниците, заявявайки, че те не бива да бъдат използвани като „пионки за изнудване“.\r\n***Девет терористи, които са подготвяли терористичен акт по време на първомайските празници са били ликвидирани в Дагестан, предава Националния антитерористичен комитет на Русия (НАК).\r\nПо данни на комитета две групи от бандити са били установени в различни части на град Дербент, като в хода на издирвателната операция те са отказали да се предадат. Влезли са в престрелка със силите на реда и са били ликвидирани. Жертви и пострадали сред цивилното население няма. Един от участвалите в операцията представители на силите на реда е леко ранен.\r\n***Лидерът на протестиращите в Армения ще се срещне с премиера Серж Саркисян, за да обсъдят „оставката“ му/\r\nДесетки хиляди протестиращи изпълниха „Площада на Републиката“ с искане за оставката на бившия президент и настоящ министър-председател Серж Саркисян . \r\nЛидерът на антиправителствените протести Никол Пашинян е заявил : „Аз ще се срещна със Серж Саркисян,за да обсъдим условията на оставката и мирно предаване на властта“ във видеобръщение, публикувано на страницата му във „Фейсбук“. Срещата ще започне утре в десет часа местно време (девет часа българско време). От офиса на премиера не са потвърдили за срещата.\r\n***Индийският премиер Нарендра Моди ще въведе смъртна присъда за изнасилване на момичета под 12-годишна възраст в отговор на недоволството, обхванало страната след последните шокиращи случаи.\r\nМоди е свикал правителството на извънредно заседание да одобри поправка на законите, която също така ще задължава полицията да приключва разследването в рамките на два месеца и ще увеличи максималните присъди за  изнасилване на момичета под 16 години и на жени.\r\nПо този начин премиерът ще заобиколи гласуването в парламента и ще има нужда само от подписа на президента на страната.\r\nМоди попадна под широк обществен натиск да приеме тези промени, след последните два случая, в които високопоставени служители от неговата управляваща партия бяха обвинени в изнасилване на деца и опити за възпрепятстване на разследването.\r\nПротивници на смъртното наказание обаче оспориха предложението на премиера. Индийското законодателство предвижда смъртна присъда за убийство, отвличане, тероризъм , държавна измяна и изнасилване, ако жертвата остане трайно във вегетативно състояние след насилието.\r\n***Иран ще възобнови ядрената си програма, ако САЩ върнат санкциите, заявява иранският външен министър Мохамад Джавад Зариф в интервю пред телевизионния канал CBC, цитиран от TACC.\r\n„На нас ни се налага да имаме различни варианти на действие, тези опции са готови, в това число те включват възобновяване на нашата активност в ядрената сфера с още по-голяма интензивност“, казва Зариф. По неговите думи решението ще бъде взето в належащия момент.\r\nЗариф също така отбелязва, че световната общественост не може да призовава Иран в едностранен порядък, да се придържа към сделка , която вече е нарушена.", "date": "2018.04.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/22/2513724/afp-iran-e-gotov-za-razmyana-na-zatvornitsi-ako-sasht-pokazhat-uvazhenie.html", "text": "Външният министър на Иран Мохамад Зариф заявява, че Иран е готов да обсъди със САЩ размяна на затворници, ако администрацията на президента Доналд Тръмп покаже „промяна в отношението“.\r\nПреговорите „са възможност от хуманитарна перспектива, но изискват промяна на отношението“, казва Зариф в интервю пред телевизионния канал CBC.\r\nВ момента в ирански затвори лежат петима американски граждани, включително 81-годишния Бакер Намази, чието здраве се влошава.\r\n„Не започваш преговори, изразявайки неуважение към страната, към народа й, към правителството й и открито да правиш изявления за илюзорна  смяна на режима“, добавя Зариф.\r\nСпоред него има „много“ ирански затворници, както в САЩ така и задържани по света по тяхно искане, включително жена, родила в австралийски затвор заради искане за екстрадиция от страна на САЩ. Юлиян Марков", "date": "2018.04.22", "title": "AFP: Иран е готов за размяна на затворници, ако САЩ покажат уважение"}
{"url": "http://www.focus-news.net/news/2018/04/22/2513734/predstoyashti-mezhdunarodni-sabitiya-za-22-april-agentsiya-fokus.html", "text": "***Германската социалдемократическа партия ще избере Андреа Налес за председател на партията и така тя ще стане първата жена начело на социалдемократите в цялата им 150-годишна история\r\n***Започва поредната двудневна стачка на железопътните служители във Франция в протест срещу реформите на Макрон\r\n***В Парагвай ще се проведат президентски избори\r\n***Френският президент Еманюел Макрон ще даде интервю пред „Фокс нюз“ преди началото на официалната си визита в САЩ\r\n***", "date": "2018.04.22", "title": "Предстоящи международни събития за 22 април ( Агенция „Фокус“ )"}
{"url": "http://www.focus-news.net/news/2018/04/22/2513733/washington-post-savetnitsite-na-donald-tramp-smyatat-che-spiraneto-na-yadrenata-programa-na-severna-koreya-e-ulovka.html", "text": "Американското издание Washington post пише, че Съветниците на Доналд Тръмп смятат, че спирането на ядрената програма на Северна Корея е уловка, предава РИА Новости.\r\nСпоред съветниците лидерът на Северна Корея „е дал много скромни обещания, които може да не изпълни“. По тяхно мнение той иска да създаде за себе си образ на „благоразумен и готов на компромиси човек“. По този начин на САЩ ще им е по-трудно да отказват на исканията на Северна Корея. Юлиян Марков", "date": "2018.04.22", "title": "Washington post: Съветниците на Доналд Тръмп смятат, че спирането на ядрената програма на Северна Корея е уловка"}
{"url": "http://www.focus-news.net/news/2018/04/22/2513720/the-sunday-times-tereza-mey-riskuva-da-izgubi-liderstvoto-v-partiyata-si-ako-dopusne-ostavane-v-mitnicheskiya-sayuz-na-es.html", "text": "Привържениците на  „по-твърд“ Брекзит заплашват с вот на недоверие срещу Тереза Мей, като лидер на Консервативната партия, пише британският The Sunday Times.\r\nПремиерът ще трябва да преодолее препятствията около желанието на някои от депутатите Великобритания да запази членството си в митническия съюз на Евросъюза. Евентуалното оставане ще принуди Обединеното кралство да спазва тарифите на ЕС и да не може да сключва нови търговски сделки.\r\nПрез следващите няколко седмици кабинетът трябва да изготви своята позиция по въпроса.\r\nНедоволните от варианта за оставането са заплашили , че ще започнат да изпращат писма с вот на недоверие, като за да се стигне до гласуване по въпроса са достатъчни 48 гласа. Юлиян Марков", "date": "2018.04.22", "title": "The Sunday Times: Тереза Мей рискува да изгуби лидерството в партията си, ако допусне  оставане в митническия съюз на ЕС"}
{"url": "http://www.focus-news.net/news/2018/04/22/2513736/nimh-vremeto-shte-bade-slanchevo-s-maksimalni-temperaturi-mezhdu-24-i-29.html", "text": "Днес ще бъде слънчево. Ще духа слаб до умерен запад-северозападен вятър. Максималните температури ще са между 24° и 29°, в София – около 25°. Атмосферното налягане бавно ще се понижава, но ще остане по-високо от средното за месеца. Това съобщи за Агенция „Фокус“ дежурният синоптик Анна Дякова от Националния институт по метеорология и хидрология към БАН. Над Черноморието ще бъде слънчево. Ще духа слаб до умерен запад-северозападен вятър. Ще се затопли и максималните температури ще са между 21° и 25°. Температурата на морската вода е 11-13°. Вълнението на морето ще е 1-2 бала. Над планините ще бъде слънчево и топло. Ще духа слаб до умерен вятър от запад, северозапад. Максималната температура на височина 1200 метра ще е около 18°, на 2000 метра – около 10°.", "date": "2018.04.22", "title": "НИМХ: Времето ще бъде слънчево, с максимални температури между 24° и 29°"}
{"url": "http://www.focus-news.net/news/2018/04/22/2513735/predstoyashti-sabitiya-v-stranata-za-22-april-agentsiya-fokus.html", "text": "***\r\nОт 09.00 часа в Спортен комплекс – ТУ-София, ще се проведат полуфиналите и финалите от VI Национален Пациентски Спортен Фестивал „Играй с мен\" за хора с увреждания от различни възрасти. От 12.00 часа ще започне награждаването на участниците. \r\n***\r\nОт 10.00 часа в читалище „Родолюбие“ ще бъде домакин на инициативата „България пее“. Участие на асеновградската сцена ще вземат 11 хорови групи на различни възрасти и песенни жанрове. \r\n***\r\nОт 10.00 часа до Пантеона в Бургас ще се проведе инициативата „Книги за смет“. \r\n***\r\nОт 11.00 до 13.00 часа комплекс „Акве Калиде“ организира творчески занимания за деца по повод Международния ден на Земята. Таксата за децата за участие в Арт-И-Факти, включваща творчески занимания и посещение на музея, е 3 лв. за една работилничка и 4 лв. за двете работилнички.\r\n***\r\nОт 11.00 часа в Пленарна зала на Общината ще бъде представен алманахът „Докосване до Касталия” с творби на членовете на литературен клуб „Касталия” при Център за подкрепа за личностно развитие – Общински детски комплекс, гр. Варна.\r\n***\r\nОт 13:30 часа в централата на БСП на ул. „Македония” 33 - Проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 10.00 часа в Mall Veliko Tarnovo ще се проведе Кампанията „Книги за смет“. \r\n***\r\nОт 11.00 часа в парк Ксилифор ще се състоят игри сред природата, организирани от групата за здравословен начин на живот и масови тренировки на открито „ТърновоRUNs“. \r\n***\r\nВ 10.30 часа на пистата на летището край с. Иново заместник-кметът на Община Видин Венци Пасков ще открие раликрос „Видин 2018\". В 15.45 часа е предвидена официалната церемония по награждаване на победителите в автомобилното състезание, на която ще присъства и кметът на Община Видин Огнян Ценков.\r\n***\r\nОт 11.00 часа в Държания куклен театър „Дора Габе“ ще се играе спектакълът „Нощна приказка“. \r\n***\r\nОт 10.00 часа в салона на кметството в гр. Дунавци кметът на Община Видин Огнян Ценков ще участва в среща, организирана от Инициативен комитет във връзка с обсъждане на въпроси относно животновъдна ферма.\r\n***\r\nОт 09.00 часа в с. Величково в храм „Св. прор. Илия\", Негово преосвещенство Константийският епископ Яков ще оглави архиерейска св. Литургия в неделята на св. Мироносици. \r\n***\r\nОт 09.00 часа в митрополитския  храм „Св. Вмца Марина\", Негово преосвещенство  Знеполският епископ Арсений ще оглави архиерейска св. Литургия в неделята на св. Мироносици\r\n***\r\nОт 11.00 часа в Природонаучния музей ще се състои откриването на младежки фестивал на изкуствата „Млада синя Земя“.\r\n***\r\nОт 09.00 часа в НЧ „Св. Климент Охридски – 1858“ ще се състои конкурс за забавна и популярна песен „Вашият шанс е песента“. \r\n***\r\nОт 11.00 часа в Деня на Земята ще се състои празник в градския зоопарк. \r\n***\r\nОт 17.00 часа в парк „Пети октомври“  ще се състои общоградска инициатива „Хора за хората“. \r\n***\r\nОт 09.00 часа в храм „Св. Николай Мирликийски“, Негово Преосвещенство Белоградчишкия епископ Поликарп, викарий на Софийския митрополит ще оглави архиерейска света Литургия в неделята на светите Мироносици.\r\n***\r\nОт 09.00 часа в зала „Диана“ ще започне осмият поред Турнир по футбол за деца от детските градини. Събитието е под наслов „Децата – бъдещето на Ямбол“ и се реализира със съдействието на община Ямбол.", "date": "2018.04.22", "title": "Предстоящи събития в страната за 22 април (Агенция „Фокус“)"}
{"url": "http://www.focus-news.net/news/2018/04/22/2513726/tass-iran-shte-vazobnovi-yadrenata-si-programa-ako-sasht-varnat-sanktsiite.html", "text": "Иран ще възобнови ядрената си програма, ако САЩ върнат санкциите, заявява иранският външен министър Мохамад Джавад Зариф в интервю пред телевизионния канал CBC, цитиран от TACC.\r\n„На нас ни се налага да имаме различни варианти на действие, тези опции са готови, в това число те включват възобновяване на нашата активност в ядрената сфера с още по-голяма интензивност“, казва Зариф. По неговите думи решението ще бъде взето в належащия момент.\r\nЗариф също така отбелязва, че световната общественост не може да призовава Иран в едностранен порядък, да се придържа към сделка , която вече е нарушена. Юлиян Марков", "date": "2018.04.22", "title": "ТАСС: Иран ще възобнови ядрената си програма, ако САЩ върнат санкциите"}
{"url": "http://www.focus-news.net/news/2018/04/22/2513737/gd-granichna-politsiya-slab-e-trafikat-za-tovarni-avtomobili-na-granichen-punkt-kapitan-andreevo-na-izhod-ot-stranata.html", "text": "Слаб е трафикът за товарни автомобили на граничен пункт „Капитан Андреево“, на изход от страната. Това съобщиха от ГД „Гранична полиция“, като информацията за трафика е към 6.00 часа. На граничните пунктове със Сърбия, Македония, Гърция и Румъния трафикът е нормален. От 19.00 часа на 16 април поради техническа неизправност фериботът на Свищов - Зимнич е преустановил дейност.", "date": "2018.04.22", "title": "ГД „Гранична полиция: Слаб е трафикът за товарни автомобили на граничен пункт „Капитан Андреево“, на изход от страната"}
{"url": "http://www.focus-news.net/news/2018/04/22/2513729/ria-novosti-sasht-mogat-da-ostavyat-v-sredizemno-more-samoletonosacha-hari-truman.html", "text": "САЩ могат да оставят в Средиземно море самолетоносача „Хари Труман“ за „сдържане“ на Русия, съобщава изданието Defence News, цитирано от РИА Новости.\r\nИзданието отбелязва, че решението още не е взето, въпреки, че продължаване на мисията на самолетоносача би било „в отговор на действията на Русия и би съответствало на новата стратегия за национална сигурност (на САЩ)“.\r\nПорталът също така подчертава, че самолетоносача би напомнял на Башар Асад, че по-нататъшна употреба на химически оръжия срещу мирното население в Сирия ще доведе до нови обстрели.\r\nАгенцията напомня, че самолетоносачът заедно с ударна група кораби потегли на 11 април от базата Норфолк в щата Вирджиния към Близкия Изток за нанасяне удари по Сирия. Юлиян Марков", "date": "2018.04.22", "title": "РИА Новости: САЩ могат да оставят в Средиземно море самолетоносача „Хари Труман“"}
{"url": "http://www.focus-news.net/news/2018/04/22/2513741/sofiya-shte-se-provede-konkursniyat-final-nagrazhdavane-na-natsionalniya-konkurs-vazkresenie-hristovo-2018-g.html", "text": "Ще се проведе конкурсният финал-награждаване на Националния конкурс „Възкресение Христово“- 2018 година, предаде репортер на Агенция „Фокус“. Той се организира от Българската православна църква- Българска Патриаршия и Културно-просветен отдел при Св. Синод на Българската православна църква. Награждаването ще се осъществи при следната програма:  8.00 часа - Пристигане в храм „Св. св. Кирил и Методий” – гр. София, ул. „Георг Вашингтон” № 47 (до Женския пазар в близост до Лъвов мост). 8.30 часа - Посрещане на Негово Високопреосвещенство Ловчански митрополит ГАВРИИЛ – ръководител на КПО при Св. Синод на БПЦ-БП, и други официални гости – в храм „Св. св. Кирил и Методий”. 9.00 ч. - Св. Литургия – в храм „Св. св. Кирил и Методий”. 10.45 часа - Награждаване на победителите в конкурса – в храм „Св. св. Кирил и Методий”. 11.30 часа - Рецитал с най-добрите конкурсни съчинения от раздел “Литература” – Лекционна зала на Енорийския център (влиза се през двора отляво на храм „Св. св. Кирил и Методий”), ет. 1. 12.00 часа - Изложба на наградените творби (икони, рисунки, фотографии) – Лекционна зала на Енорийския център (влиза се през двора отляво на храм „Св. св. Кирил и Методий”), ет. 1. 12.30 часа - Скромен коктейл, трапезария в Енорийския център (влиза се през двора отляво на храм „Св. св. Кирил и Методий”), подземен етаж. 13.30 часа - Закриване на конкурса и отпътуване на участниците. \r\nНикола ПЕТКОВ", "date": "2018.04.22", "title": "София: Ще се проведе конкурсният финал-награждаване на Националния конкурс „Възкресение Христово“- 2018 г."}
{"url": "http://www.focus-news.net/news/2018/04/22/2513742/stara-zagora-veloklub-zarata-organizira-velikdenski-maraton.html", "text": "Старозагорският велоклуб „Зарата“ ще проведе традиционния си Великденски маратон с обновен регламент. Това съобщиха от пресцентъра на Община Стара Загора. Освен състезанието за аматьори и професионалисти колоездачи, в маратона тази година се включва и нова дисциплина – планинско бягане. До момента заявка за участие са подали над 150 души, информира председателят на клуба-организатор – Живко Желязков. Проявата е включена в спортния календар на Община Стара Загора и се провежда с подкрепата на Туристическо дружество Сърнена гора. Награди за бягане и надпревара с колелета ще има за големите и за малките участници, като за децата няма предварително записване. Записването продължава, а в 8.30 часа в неделния ден ще бъде раздаването на стартовите номера. Стартът за малките ще бъде даден в 10.00 часа на обичайното място за провеждане на Маратона- площадката под игрищата за бадминтон на Аязмото. В 11.00 часа оттам ще тръгнат и големите, разделени в два класа- Хоби и Професионалисти. В 11.15 часа ще тръгнат и бегачите. Трудността на маршрутите в състезанието е съобразена с възможностите на спортистите и възрастовите им групи. Повече ще бъдат и подкрепителните пунктове с храна и напитки за бегачите. Времеизмерването ще се извършва с електронна чип система с междинни контроли.", "date": "2018.04.22", "title": "Стара Загора: Велоклуб „Зарата“ организира Великденски маратон"}
{"url": "http://www.focus-news.net/news/2018/04/22/2513738/otbelyazvame-denya-na-zemyata.html", "text": "Световният Ден на Земята се отбелязва всяка година на 22 април за привличане на вниманието върху опазването на планетата и съхраняването на живота върху нея.\r\nЗа първи път инициативата се отбелязва на 22 април 1970 г. в САЩ и Канада. През 1990 г. празникът на нашата планета е обявен за международен, като България се включва в отбелязването му през 1993 г.. Целта е да се обединят хора от цял свят в защита на околната среда.\r\nСъбитието е изключително мащабно, като само за 2018 г. ще бъде отразено с над 2,5 милиарда „зелени“ инициативи по целия свят.\r\nТазгодишната тема „Свят без замърсяване с пластмаси“ е избрана именно, за да насочи вниманието към цялостна промяна на нагласата и отношението ни към пластмасите.", "date": "2018.04.22", "title": "Отбелязваме Деня на Земята"}
{"url": "http://www.focus-news.net/news/2018/04/22/2513740/denyat-22-april-v-balgarskata-istoriya.html", "text": "2008 г.\r\nПрезидентът на Република България присъжда Орден „Св. св. Кирил и Методий“ първа степен на акад. Евгени Головински „за големите му заслуги към Република България за развитието на химичната и биологичната наука“\r\n2006 г.\r\nМинистърът на вътрешните работи Румен Петков се среща с Бранко Цървенковски и Любомир Михайловски в рамките на работното си посещение в Македония.\r\nМинистър Петков запознава Бранко Цървенковски с инициативата на българския президент Георги Първанов за възстановяване на българските войнишки паметници и военни гробища на територията на Македония. Цървенковски изразява готовност да помогне за реализирането на инициативата и обещава пълно съдействие на македонските власти по въпроса.\r\nДруга тема на разговора между Петков и Цървенковски е срещата на вътрешните министри от Югоизточна Европа във Варна. Двамата обсъждат и ускоряването на подписването на договорите между министерствата на вътрешните работи и граничните служби на двете страни и засилването на граничния контрол.\r\nПетков и Михайловски обсъждат въпросите на превенцията и борбата с организираната престъпност, както и сътрудничеството между граничните полицаи на двете държави.\r\n1996 г.\r\nУчреден е Българо-германски форум за разширяване на отношенията между двете страни.\r\n1984 г.\r\nАлпинистът Христо Проданов изкачва най-високия връх на планетата – Еверест. Той загива същия ден при спускането на югозападния склон на Еверест (Джомолунгма). \r\nХристо Иванов Проданов - български алпинист. Роден е на 24 февруари 1943 г. в гр. Карлово.  Започва да тренира алпинизъм още като ученик. Работи като инженер металург в Кремиковци. Първия си 7-хилядник изкачва през 1967г. - вр. Ленин (преди това покорява върхове в Алпите). По-големите му успехи са свързани с Хиндукуш (1976 г.) и Лхотце (1981 г., първият българин, изкачил този връх). \r\nХристо Проданов е носител на Орден \"Георги Димитров\" (1981 г.; 1984 г., посмъртно), \"НРБ\", II ст. (1977 г.), Герой на НРБ (1984 г., посмъртно); алпинист № 1 на България за ХХ в. (2001 г.).\r\n1949 г.\r\nВръчена е нота на Министерството на външните работи на НРБ до правителствата на Великобритания и САЩ в отговор на нотите им съответно от 2 и 4 април същата година, обвиняващи България в нарушаване на чл. 2 от мирния договор, т. е. че правителството не спазва \"правата на човека и основните свободи\". В българската нота се заявява, че \"България ще счита като акт на недружелюбие всеки опит да бъде третирана като държава, чиито вътрешни дела подлежат на обсъждане от външния свят\".\r\n1947 г.\r\nБългария подписва дългосрочна търговска спогодба с Чехословакия за периода 1947-1950.\r\n1929 г.\r\nВ периода 19 - 22 април на посещение в София пристигат водачите на хърватските усташи Анте Павелич и Густав Перчец и се срещат с Иван Михайлов в Банкя. На 29 април Югославия официално протестира против посещението.\r\n1924 г.\r\nРумънският парламент въвежда задължително предаване на една трета от земите в Южна Добруджа на държавата. Така през 1925 г. румънската държава разполага с държавен фонд над 300 000 хектара. Тази системата е в сила до 1940 г.\r\n1915 г.\r\nБлизо до Роженския манастир, край Мелник с четата на неврокопския войвода Стоян Филипов Яне Сандански попада в засада и е убит. \r\nЯне Сандански е роден на 18 май 1872 г. в с. Влахи, Благоевградско. След поражението на Кресненско-Разложкото въстание 1878-1879 г. родителите му се преселват в Дупница и той получава началното си образование там. След това работи като просбописец, държавен чиновник и пр., като в същото време не престава да се самообразова. В националноосвободителната борба на българите от Македония се включва в края на 90-те г. на XIX в. Неколкократно преминава с чети в Македония с цел да съдейства за ускоряването на процеса за изграждането на революционни комитети в различните селища. Заедно с това полага усилия и за набавяне на оръжие и средства за организацията. Една от най-дръзките му акции в тази насока е известната афера \"Мис Стоун\". На 21 август 1901 г. по шосето между Банско и Горна Джумая Елена Стоун и на нейната придружителка Катерина Цилка, са отвлечени. Похитителите искат откуп от Турция, който, заради натиска от страна на Великите сили, получават. С получените на 18 януари 1902 г. 14 500 златни турски лири е предвидено закупуването на оръжие.\r\nЯне Сандански не одобрява взетото от Солунския конгрес решение за въстание в Македония и Одринско през пролетта на 1903 г. Въпреки това не се противопоставя и се включва дейно в подготовката на Илинденско-Преображенското въстание 1903 г.\r\nСлед гибелта на Гоце Делчев Яне Сандански се утвърждава като един от лидерите на левицата във Вътрешната македоно-одринска революционна организация. Благодарение на неговите усилия, въпреки погрома на въстанието, в следващите няколко години това течение взема надмощие в организацията. В отсъствието на Хр. Матов и д-р Татарчев по време на Рилския конгрес на организацията през 1905 г. левицата се опитва да наложи своите възгледи във взетите от конгреса решения и приетия от него нов устав. Марксистите Д. Хаджидимов и Н. Харлаков се включват към групата на Серския революционен окръг и оказват влияние върху поведението на Сандански. Левичарите настояват за над националност и децентрализация в Организацията. През декември 1906 г. е свикан конгрес на ВМРО, на който Сандански и привържениците му поставят начало на разцеплението в Организацията. В борбата си срещу десницата Сандански стига до крайност и през ноември 1907 г. нарежда убийството на двама от нейните водители - Иван Гарванов и Борис Сарафов. С това поставя началото на братоубийствената война между двете течения, която не стихва и след края на Първата световна война 1914-1918 г. На Кюстендилския конгрес от март 1908 г. Яне Сандански е изключен от организацията и е осъден на смърт. След Младотурската революция през юни 1908 г. и Сандански излиза от нелегалност и на много места повереното му оръжието е предадено на властите. Само след две години младотурците започват мащабна кампания за унищожаване на ВМРО. По това време Сандански продължава да получава всеки месец пари от турците. Той става един от основателите и водителите на Народната федеративна партия, която застава зад идеята за независима Македония в рамките на южнославянска федерация.\r\n1913 г.\r\nВ Атина е подписан предварителен съюзен протокол за сръбско-гръцки спогодби за делимитация и за обща война против България. На 1 май 1913 г. в Атина, капитан Йоанис Метаксас и полковниците Петър Пешич и Душан Туфегдич подписват и военна конвенция за взаимопомощ в случай на война с България. В Югоизточна Македония се съсредоточава 90 000-на гръцка армия, а в районите на Гевгели, Велес, Куманово и Пирот – 150 000-на сръбска армия. Същевременно гръцкият флот се задължава да действува покрай северното крайбрежие на Бяло море. В Конвенцията са договорени и териториалните въпроси, след разгрома на България. Сърбия получава право над земите на север от линията Градец — Беласица — Перелик, а Гърция — южно от тази линия. По този начин страната ни се лишава напълно от новоосвободените земи в Македония. Два дни след подписването на Лондонския мирен договор, с който се слага край на Първата Балканска война, на 19 май 1913 г. в Солун Сърбия и Гърция подписват таен военно-политически договор, който е насочен изцяло против България. Според 11-те му точки двете държави отново си гарантират земите в Егейска и Вардарска Македония, окупирани от тях през Балканската война 1912–1913 г., докато България се сражава с Турция на Тракийския фронт.\r\nПо силата на този акт на Сърбия се предоставят всички земи на запад и изток от р. Вардар до планината Осогово. На Гърция се признавали земите, намиращи се на юг от планината Беласица до залива Елефтера, разположен източно от устието на р. Струма. Двете държави се задължавали да си оказват пълна подкрепа, в случай че някоя от тях влезе във война с България. Скоро след подписването на този договор от Букурещ последвали изявления, че Румъния търси приятелството на Сърбия и Гърция.\r\nС този акт се обезсилват Българо-сръбският договор 1912 г. и Българо-гръцкият договор 1912 г. и се подготвя почвата за избухването на Междусъюзническата война 1913 г. Усилията на руската дипломация да предотврати нова война са напразни. Българската войска от Тракия се разполага на запад по цялата граница със Сърбия и Гърция. Без да предупреди правителството цар Фердинанд издава заповед на генерал Савов за настъпателни действия срещу бившите съюзници. А те чакат само повод, за да започнат война с България.\r\n1910 г.\r\nВ периода 22 – 24 април в Солун се провежда първият събор на дружеството \"Българска матица\", на който се приемат програмата и уставът на дружеството. То е основано през 1909 г. Избрана е Върховна управа от 12 души с председател Христо Далчев, секретар Васил Шанов и ковчежник Димитър Василев. Оформени са три комитета (отбора): Църковно-училищен - с председател Васил Динев, Книжовен - с председател Вениамин Димитров и Стопански - с председател Атанас Ченгелев. Издава сп. \"Летоструй\" под редакцията на проф. Ал. Теодоров-Балан в тираж 10 000 броя.\r\n\"Българска матица\" е културно-просветна организация на българите в Македония и Одринско. Първоначално местоседалището и се намира в Цариград, но от 1910 г. се премества в Солун. Дружеството си поставя за задача поддръжката на българските училища в европейските предели на Османската империя, откриване на библиотеки и занаятчийски курсове в тях и пр. Многостранната дейност на \"Българска матица\" спомага в значителна степен за повдигане на българския дух на учащата се младеж в Македония и Одринско. Дружеството просъществува до 1913 г.\r\n1896 г.\r\nПортата приема, без да приложи след това, проект от 13 точки за реформи и автономия на Македония, сходен със статута на Източна Румелия. Проектът е изработен от Върховния македонски комитет и е изпратен на Вътрешната организация за обсъждане на 22 март.\r\n1876 г.\r\nВ Панагюрище се освещава въстаническото знаме, изработено от учителката Райна Попгеоргиева Футекова, придобила известност под името Райна Княгиня. Въстанието избухва два дни по-рано, на 20 април, в Копривщица. На Оборищенското събрание, проведено  от 14 до 16 април, е определено въстанието да избухне на 1 май. Поради предателството на един от присъстващите депутати местните турски власти научават за взетите решения и предприемат незабавни контрадействия. На 19 април една конна полицейска група от Пловдив, предвождана от Неджиб ага, пристига в Копривщица, за да арестува ръководителите на местния революционен комитет. За да предотврати тази акция, Т. Каблешков заедно със своите другари нападат конака, където се е установила турската полицейска част. При завързалата се престрелка част от турските заптиета са убити, а други, начело с Неджиб ага, успяват да се измъкнат и избягат. Акцията срещу конака става начало на въстанието в Копривщица (20 април). Веднага след извършеното нападение Т. Каблешков изпраща до Панагюрище, където се намират ръководителите на IV революционен окръг, и до други места бързо писмо (понеже е подписано символично с кръвта на едно от убитите заптиета, то придобива известност като \"Кървавото писмо\"), с което приканва всички българи към повсеместен бунт. Веднага след получаването на писмото в Панагюрище Бенковски обявява въстанието. Създава се Военен съвет, или т.нар. Привременно правителство, което става главен орган на революционната власт в IV революционен окръг. На него се възлага както ръководството на военните дела, така и осъществяването на новата гражданска власт в града. Той изпраща чета начело със стотника Ив. Парпулов - Орчо войвода, която да подпомогне въстаниците в Стрелча и осигури връзката между Панагюрище и Копривщица. Веднага след обявяването на въстанието П. Волов и Икономов се отправят към североизточните райони на окръга, а Бенковски, който междувременно организира своя конна дружина, т. нар. Хвърковата чета, се насочва към средногорските села Мечка, Поибрене, Мухово и др. и вдига населението на въстание.\r\n1876 г.\r\nХристо Ботев, Никола Обретенов и Георги Апостолов се споразумяват да работят съвместно по подготовката на чета, която да се прехвърли в България на 11 май, когато се предвижда да избухне въстанието във Враца.\r\nПрехвърлянето на четата на Христо Ботев става на 17 май (ст.стил, нов стил – 28 май). За да преминат през Дунава на 16 май (ст.стил, нов стил – 27 май), четниците, от различни румънски пристанища, разделени на няколко групи, се качват като обикновени пътници на австрийския параход \"Радецки\". На следващия ден Христо Ботев настоява капитанът на парахода “Радецки” Дагоберт Енглендер да спре при с. Козлодуй, Оряховско, като му връчва и писмен ултиматум на френски език. От палубата на парахода Ботев отправя и последните си писма до приятелите в Букурещ и до съпругата си Венета. При с. Оряхово четата, около 200 души, слиза на българския бряг. Военен ръководител на Ботевата чета е Н. Войновски, а знаменосец - Н. Симов - Куруто. След като слиза на българския бряг четата се отправя към Стара планина, преследвана непрекъснато от редовна турска войска, черкези и башибозуци. На 18 май (ст.стил, нов стил – 29 май)тя е обкръжена на планинския рид Милин камък. Там води цял ден бой, в който загиват 30 души, сред които и Н. Симов. На 20 май (ст.стил, нов стил – 1 юни) Ботевата чета заема позиции на връх Камарата, Купена и част от Околчица. След целодневен бой загива и Христо Ботев. След смъртта на войводата четата се разделя на 3 групи. Едната, начело с Н. Войновски, се придвижва на изток в Стара планина, а останалите 2 - на Г. Апостолов и на Д. Икономов водят на 21 май (ст.стил, нов стил – 2 юни)тежък бой във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание.\r\n1866 г.\r\nВ Цариград е свикан църковен събор. От българска страна в него участват само Панарет Пловдивски и Гаврил Кръстевич. По предложение на бившия патриарх Григорий VI е избрана комисия, която трябва да разгледа всички варианти за решаване на българския църковен въпрос и да изготви окончателен проект.На тази дата са родени:\r\n1923 г.\r\nРоден е Радой Ралин (псевдоним на Димитър Стефанов Стоянов) - български поет и сатирик. Родом е от гр. Сливен. Той завършва гимназия в родния си град през 1941 г. и право в СУ“Св. Климент Охридски” през 1945 г. През юли - септември 1941 г. заедно с Д. Мундров и Щ. Скубарев урежда в Сливен антифашисткия бюлетин \"Истината по антисъветската война\". През 1942 г. е арестуван. Радой Ралин участва в Отечествената война. През 1949-1950 г. е в Чехословакия, където изучава езика и културата на страната. Участва в младежките фестивали в Букурещ (1953 г.) и в Москва (1957 г.). Освен това завежда отдел \"Агитация и пропаганда\" в Околийския комитет на ОФ в Сливен (1944 г.), редактира сп. \"Славяни\" (1945-1946) и в. \"Литературен фронт\" (1946-1949 г). Редактор е още в Студията за игрални филми (1963-1964 г), в Студията за хроникални и документални филми (1964-1966 г), където създава поредицата \"Фокус\", в издателство \"Български писател\" (1967-1968 г.), в Българска кинематография (от 1976 г.). За пръв път печата стихове през 1931 г. в детския в. \"Изгрев\" (Сливен). Радой Ралин сътрудничи на в. \"Завой\", \"Заря\", \"Литературен глас\", \"Световна илюстрация\", \"Фронтовак\", \"Стършел\", \"Литературен фронт\" и др. Той твори с успех в различни жанрове, главно в областта на хумора и сатирата. Голямата му известност се дължи предимно на неговите епиграми. Радой Ралин получава награди от Института по багоналистика в Мюнхен (основано от проф. Н. Сарафов), златен орден за \"заслуги в областта на културата и заради културата на неговите заслуги\" (1997 г.), орден \"Стара планина.\" (2000 г.), литературна награда \"Р. Алексиев\" (2002 г.). Негови са спектаклите: \"Дяволско огледало\" (1957 г., съвместно с Б. Априлов) и \"Импровизация\" (1962 г., съвместно с В. Петров), на пиесата \"Конферанс\" (1973 г.), сценарист е на игрални филми: \"Лаура\" (1957 г.), \"Невероятна история\" (1962 г.), \"Ще дойде детето\" (1966 г.). Негови са документалните филми: \"Н. Й. Вапцаров\" (1953 г.), \"Атанас Далчев\" (1967 г.), \"Редник Пеньо Пенев\" (1970 г.); киносатирите : \"Лакпром\" (1965 г.), \"Борба за икономии\" (1965 г.), \"Вездесъщият\" (1965 г.), \"Инцидент\" (1966 г.), \"Новогодишен подарък\" (1966 г.), научнопопулярни филми: \"Корените на дърветата\" (1970 г.), \"Червените календари\" (1971 г.), \"Устойчивост\" (1972 г.), \"Кървава картотека\" (1973 г.); мултфилмите: \"Човек и шише\" (1966 г.), \"Голям епос\" (1973 г.). Книги на Радой Ралин са \"Стихотворения\" (1949 г.), \"Халосни патрони\" (1961 г.), \"Внимателни фейлетони\" (1963 г.), \"Лирика\" (1965 г.), \"Личен контакт\" (1965 г.), \"Люти чушки\" (1968 г.), \"Апострофи\" (1980 г.), \"Матерните\" (1993 г., избрано), \"Ехото на усмивката\" (1997 г.) и др.\r\n1920 г.\r\nРоден е Валери Петров (псевдоним на Валери Нисим Меворах)- поет, преводач и сценарист. През 1939 г. той завършва Италианско училище в София, а през 1944 г. и медицина. Петров участва в Отечествената война (1945 г.). Той е един от основателите на в-к \"Стършел\". През 1947-1950 г. е аташе по печата в Рим. Петров е редактор в Студията за игрални филми, в издателство \"Български писател\". За първи път публикува през 1936 г. в сп. \"Ученически подем\". Особено плодотворен е периодът между 1940-1948 г., когато създава едни от най-добрите си поеми и стихотворения, включени в сборника \"Стихотворения\" (1949 г.). Петров е награден с Димитровска награда (1962 г.), звание \"народен деятел на културата\" (1977 г.), орден \"НРБ\", I степен (1980 г.), награда \"Иван Вазов\", награда \"Пеньо Пенев\", \"Златна роза\" на кинофестивала във Варна, орден \"Стара панина.\", I степен (2000 г.) и награда \"Калина Малина\" за цялостно творчество, посветено на деца. Негови сценарии са: \"Точка първа\" (1956 г.), \"На малкия остров\" (1958 г.), \"Първи урок\" (1960 г.), \"Слънцето и сянката\" (1962 г.), \"Рицар без броня\" (1966 г.), на киноновелите: \"Васката\", \"Есенно слънце\", \"Откъде се знаем\", на мултфилмите: \"Приказка за боровото клонче\", \"Гръмоотводът\" и др. Петров е един от най-значителните представители на българската драматургия. Съчетава разнородни сценични елементи, хумор и оптимизъм. Той е автор на сатиричния спектакъл \"Импровизация\" (1962 г., съвместно с Р. Ралин), на пиесата \"Сняг\" (1968 г.), на куклената пиеса \"Бяла приказка\" (1973 г.) и др. Петров е един от най-добрите преводачи в България. Превежда У. Шекспир, Дж. Родари, Киплинг, С. Михалков и др. Пише и пътеписи за Китай и Африка. Негови съчинения са: \"Бяла приказка\" (1974 г.), \"Стихотворения и поеми\" (1977 г.), \"Копче за сън\" (1978 г.), \"Лесно казано\" (1980 г.), \"Избрани произведения\" (в 2 т., 1980 г.), \"В лунната стая\" (1982 г.), \"Пук\" (1983 г.), \"Поезия\" (1984 г.), \"Избрани произведения\" (2 т., 1990 г.), \"Невероятните приключения на Син Дядо\" (1992, в съавторство с Хр. Ганев), \"Разтворен прозорец\", \"Прозирност\" (2001 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.22", "title": "Денят 22 април в българската история"}
{"url": "http://www.focus-news.net/news/2018/04/22/2513739/ministerstvo-na-okolnata-sreda-i-vodite-organizira-poreditsa-ot-initsiativi-po-povod-svetovniya-den-na-zemyata.html", "text": "Изработване на предмети от пластмасови отпадъци, зелена класна стая, засаждане на фиданки, конкурси за картички, рисунки, есета, свързани с темата за Земята, са само част от инициативите, с които Министерство на околната среда и водите, чрез своите регионални структури отбелязва Деня на Земята - 22 април. Това съобщиха от пресцентъра на Министерството на околната среда и водите.\r\nТазгодишната тема „Свят без замърсяване с пластмаси“ е избрана именно, за да насочи вниманието към цялостна промяна на нагласата и отношението ни към пластмасите. Стремежът е значително намаляване на замърсяването с пластмаси и увеличаване на усилията за премахване на пластмасите за еднократна употреба в световен мащаб.\r\nИзползвайки силата и посланията на кампанията, отново ще се постави на дневен ред въпросът за замърсяването с пластмаси, пречупен не през сложната призма на законодателство и терминология, а представен по начин, лесен за осъзнаване и от най-малките. Промяна на поведението и начин на живот без замърсяване от пластмаса е лична отговорност на всеки от нас! Събитието е изключително мащабно, като само за 2018 г. ще бъде отразено с над 2,5 милиарда „зелени“ инициативи по целия свят.\r\nИнициативите, планирани от звената на Министерството на околната среда и водите на територията на цялата страна, може да видите .", "date": "2018.04.22", "title": "Министерство на околната среда и водите организира поредица от инициативи по повод Световния ден на Земята"}
{"url": "http://www.focus-news.net/news/2018/04/22/2513732/sunday-telegraph-britanskite-sluzhbi-ne-mogat-da-zashtityat-napalno-stranata-pri-kiberataki-ot-rusiya.html", "text": "Британските служби не могат да защитят напълно страната при кибератаки от Русия, пише британския вестник Sunday Telegraph.\r\nБританските шпионски агенции не могат да предложат „пълна защита“ срещу руски кибератаки и вместо това се фокусират върху превенция на нападения, които „биха имали най-голямо въздействие“ върху живота на британците след отравянето в Солсбъри, заявява директорът на агенцията за киберзащита Киърън Мартин. Според него въпросът  е „кога, а не ако“ Великобритания ще се изправи пред „сериозна кибератака“.\r\nТой добавя, че в момента се изгражда защита в системите, за които „се полага най-голяма грижа“ – това са енергийните системи и водоснабдяването, интернета, транспортните системи и системата на здравеопазването. Центърът за киберсигурност е инструктирал отговорни представители на фирмите от тези сектори, както и е подал инструкции на  правителството как да защитят системите от руски кибератаки. Юлиян Марков", "date": "2018.04.22", "title": "Sunday Telegraph: Британските служби не могат да защитят напълно страната при кибератаки от Русия"}
{"url": "http://www.focus-news.net/news/2018/04/22/2513718/afp-desetki-tela-byaha-otkriti-v-masov-grob-v-siriyskiya-grad-rakka.html", "text": "Десетки тела бяха открити в масов гроб в сирийския град Ракка, предава AFP.\r\nСред погребаните има както джихадисти, така и цивилни, като бройката им е около 50. Масовият гроб е открит под футболно игрище близо до болница.\r\n„Това беше на практика единственото място, достъпно за погребения, които бяха правени набързо“, заявява представител на властите. Джихадистите са погребвани с бойните си псевдоними, докато цивилните са отбелязвани само с първите им имена.\r\nВ последните месеци в Сирия и Ирак се откриват множество масови гробове в териториите, окупирани от „Ислямска държава“. Юлиян Марков", "date": "2018.04.22", "title": "AFP: Десетки тела бяха открити в масов гроб в сирийския град Ракка"}
{"url": "http://www.focus-news.net/news/2018/04/22/2513748/ekathimerini-redzhep-tayip-erdogan-prizova-za-mir-s-gartsiya.html", "text": "Президентът на Турция Реджеп Тайип Ердоган в събота призова за мир с Гърция, според съобщение на държавната „Anadolu Agency”, пише електронното издание на гръцкия вестник Kathimerini.\r\n„Имаме нужда от мир сега. Нашият мир с вас е като никой друг“, заяви турският президент.\r\nЕрдоган е заявил още, че гръцкият премиер Алексис Ципрас е „млад и динамичен“ лидер, който има желание „да направи нова стъпка“, както и че гръцкият президент Прокопис Павлопулос е в „същия дух.“ Йонислав Дочев", "date": "2018.04.22", "title": "Ekathimerini: Реджеп Тайип Ердоган призова за мир с Гърция"}
{"url": "http://www.focus-news.net/news/2018/04/22/2513743/burgas-kompleks-akve-kalide-organizira-tvorcheski-zanimaniya-za-detsa-po-povod-mezhdunarodniya-den-na-zemyata.html", "text": "Комплекс „Акве Калиде“ организира творчески занимания за деца по повод Международния ден на Земята. Това съобщиха от пресцентъра на Община Бургас. В традиционните работилнички на открито от 11.00 до 13.00 часа децата ще могат да си измайсторят фигури от разноцветни рециклирани пластмаси и картички с легендарни герои от Акве Калиде. Таксата за децата за участие в Арт-И-Факти, включваща творчески занимания и посещение на музея, е 3 лв. за една работилничка и 4 лв. за двете работилнички.", "date": "2018.04.22", "title": "Бургас: Комплекс „Акве Калиде“ организира творчески занимания за деца по повод Международния ден на Земята"}
{"url": "http://www.focus-news.net/news/2018/04/22/2513747/plovdiv-za-treta-poredna-godina-asenovgrad-e-chast-ot-initsiativata-balgariya-pee.html", "text": "За трета поредна година Асеновград е част от инициативата на Български хоров съюз „България пее”. Това съобщиха за Радио „Фокус“ – Пловдив от пресцентъра на Общината. Домакин на събитието, което ще се проведе от 10.00 часа ще бъде читалище „Родолюбие”. Участие на асеновградската сцена ще вземат 11 хорови групи на различни възрасти и песенни жанрове. Те са фолклорна формация „Карлък” при Народно читалище „Родолюбие-1873”, фолклорна група „Детска песен” при храм „Свети Николай Чудотворец”, фолклорна група „Надежда Хвойнева”, фолклорен квартет при „Станимака мюзик център”, вокална група „Станимака” при „Станимака мюзик център”, вокална група „Калина Малина”, хор „Родопски звуци” при туристическо дружество „Безово”, хор при Пенсионерска организация- Асеновград, хор за македонски песни при НЧ „Родолюбие-1873”, вокална формация при Народно читалище „Н. Й. Вапцаров-1894” в село Тополово и група за изворен фолклор при НЧ „Христо Ботев-1928” в село Новаково. „Целта на инициативата „България пее” е да приобщи българските граждани към ценностите на националната и световната хорова култура, да събере в общи концерти певчески формации от различни селища, да допринесе за представянето на нови тенденции в хоровото движение и смесване на местни култури, да бъде стимул за по-нататъшно развитие на българските хорове. Тази година дните, в които ще пее цяла България са от 20-ти до 22 април. През миналата 2017 година участие в различните градове и села са взели над 160 хорови и вокални състави или около 2500 участници“, съобщиха още от пресцентъра на Община Асеновград.", "date": "2018.04.22", "title": "Пловдив: За трета поредна година Асеновград е част от инициативата „България пее”"}
{"url": "http://www.focus-news.net/news/2018/04/22/2513744/denyat-22-april-v-svetovnata-istoriya.html", "text": "2015 г.\r\nПарламентът на Австрия признава и осъжда арменския геноцид в Османската империя през 1915 г.\r\n2014 г.\r\nМинистърът на здравеопазването на Саудитска арабия подава оставка заради избухване на епидемия отнела живота на 81 човека.\r\n2012 г.\r\n„Денят на Земята“ преминава под мотото „Да мобилизираме планетата Земя“. Целта е хората да обърнат внимание върху личния принос в стремежа за опазване на планетата, да се подпомогне намаляването на въглеродните емисии и насърчаване на устойчивото развитие. България е една от първите страни, която се включва в отбелязването на Световния ден на Земята през 93-а г. В много градове в страната има кампании за залесяване и екосъбития.\r\n2012 г. \r\nВъв Франция се провежда първият тур на президентските избори. За вторият тур остават генералният секретар на Социалистическата партия през 1997-2008 години Франсоа Оланд и сегашният президент Никола Саркози.\r\n2012 г. \r\nВластите на Южен Судан напълно изтеглят войските си от спорната зона Хеглиг на границата със Судан. В резултат от конфликта загиват около 1,2 хиляди граждани на Южнен Судан. По време на гражданската война в периода 1983 - 2005 г. загиват два милиона човека.\r\n2011 г.\r\nПри стълкновения с полицията в Сирия загиват 112 човека изискващи провеждането на демократични преобразувания в страната.\r\n1980 г.\r\nКанада обявява решението си за бойкотиране на Московските Олимпийски игри.\r\n1972 г.\r\nАнгличаните Джон Файерфакс и Силвия Кук след 361 дни плаване достигат бреговете на Австралия, ставайки по този начин първата двойка, пресякла Тихия океан с гребна лодка.\r\n1969 г.\r\nВ Хюстън е извършена първата трансплантация на човешко око.\r\n1941 г.\r\nЗавършва двудневната конференция в хотел \"Империал\" във Виена. Рибентроп се среща с граф Чано – министър на външните работи на Италия и са определени италианските териториални претенции в Македония и демаркационната линия с италианската окупационна зона – западно от Качаник, Лешок, Жилка, източно от Желязна ръка, Ново село, Мамудовац, Мешенище, западно от Подмоле излиза на Охридското езеро, през езерото излиза на източния бряг северно от Пещени, продължава праз Галичица и излиза северно от с. Невла на територията на Преспа, продължава източно от Козяк и по гребена на Баба планина завършва на старата гръцко- югославска граница. Това е т. нар \"Виенска линия\". На Италия е предоставена несправедливо за окупиране Западна Македония с градовете Тетово, Струга, Дебар, Кичево и Гостивар заедно с няколко села южно от Охрид. Целта е да бъде създадена \"Велика Албания\". Според \"Виенския протокол\", на Италия се предоставя за окупирана още Гюмендженско и Воденско, част от Леринско и Берско, Костурско и част от Кожанско в Югозападна Македония, както и Епир, Тесалия, Пелопонес, Евбея и островите на Кикладския архипелаг. България получава Охрид и Ресен. На 24 април 1941 г. в София е подписана спогодбата \"Клодиус-Попов\", с която се уреждат задълженията на България към Германия в заетите области. В нея за България се посочват само задължения, като компенсация за заетите български земи. Границите на областите, които може да заеме българската армия във Вардарска Макадония и Беломорието са в Западна Тракия на изток до демаркационната линия Свиленград – Кюпрюлю – Дедеагач, в Източна Македония между реките Места и Струма, островите Тасос и Самотраки, които образуват т.нар. Беломорска област, Вардарска Македония до р. Вардар и Западните покрайнини с Поморавието до линията Пирот – Враняк – Скопие. Централна Македония със Солун и Солунско, Кукушко, част от Гюмендженско, Леринско, Воденско и Берско, както и Катеринско са окупирани от Вермахта. В германската окупационна зона влизат още северният бряг на Бяло море, Атина, Пирея и островите Крит, Лемнос, Митилини, Хиос и др. В хода на военните действия македонските българи посрещат германските и италианските войски като освободители, тъй като те разбиват държавнополитическите структури на Югославия и Гърция.\r\n1924 г.\r\nРумънският парламент въвежда задължително предаване на една трета от земите в Южна Добруджа на държавата. Така през 1925 г. румънската държава разполага с държавен фонд над 300 000 хектара. Тази системата е в сила до 1940 г.\r\n1915 г.\r\nГерманската армия предприема при белгийския град Ипр първата в историята газова атака, при която са поразени 15 000 противници, една трета от които умират.\r\n1529 г.\r\nИспания и Португалия подписват в Сарагоса договор, с който си поделят откритите и неоткритите още територии в източното полукълбо.\r\n1500 г.\r\nПортугалският мореплавател Педро Кабрал достига Бразилия и я обявява за португалска колония. \r\nПрез 1500 г., след завръщането на Васко да Гама,  Педро Кабрал е изпратен от португалския крал Мануел I на експедиция с търговска цел в Индия. По време на плаванията открива (1500) крайбрежието на Бразилия, което приема за остров; нарича го Ил да Вера Санта Круш.\r\n1370 г.\r\nПоставен е първият камък на крепостта Бастилията. Тя е построена през 1382 година. Крепостта се състои от осем кули, високи по 24 метра и е заобиколена от дълбок трап, широк 25 метра. Първоначално Бастилията е построена с цел да служи като укрепление на подстъпите към столицата, но през 15 век крепостта започва да изпълнява функциите на затвор. В него са затваряни предимно политически затворници, сред които Фука, Волтер и др.  По време на Великата френска революция, на 14 юли 1789 г., Бастилията е превзета. На следващата година е напълно разрушена. Камъните от крепостта са използвани за довършването на Моста на Съгласието (Pond de la Concorde). На мястото на Бастилията сега в Париж се намира Площадът Бастилия, който датира от 1803 г.На тази дата са родени:\r\n1916 г.\r\nВ Ню Йорк е роден Йехуди Менухин – американски цигулар, ексцентричен и оригинален диригент. Ученик на е Л. Персингер, А. Буш и Дж. Енеску. От 1963 г. живее в Лондон. Основател е на училище за музикално надарени деца в Англия, организира музикални фестивали в Швейцария, Англия и др. Работи в САЩ. Умира на 12 март 1999 г.\r\n1904 г.\r\nРоден е Робърт Джулиъс Опенхаймер – американски физик. Той е директор на лабораторията в Лос Аламос, щат Ню Мексико за периода 1943-1945 г. Следва в Харвард, Кеймбридж и Гьотинген. През 1943-1945 г. е научен ръководител на Манхатънския проект, където се създава американската атомна бомба. По-късно се обявява против използването на бомбата и против създаването на водородна бомба. Опенхаймер е обвинен за връзки с комунистите и преследван от комисията за разследване на антиамериканска дейност. През 1963 г. Опенхаймер получава наградата \"Ферми\" за физика.\r\n1887 г.\r\nРоден е Харалд Бор  - датски  математик, брат на Нилс Бор. Професор във Висшето техническо училище от 1915 г. и в университета в Копенхаген от 1930 г. Работи в областта на теорията на функциите и теорията на числата. Развива теорията за почти периодичните функции (1923 г.), превърнала се в самостоятелна математическа дисциплина с многобройни приложения в математическия анализ, небесната механика и физиката.\r\n1724 г.\r\nРоден е Имануел Кант- германски философ и мислител. Той е родоначалник на немската класическа философия. В живота му се разграничават два периода на развитие - докритически (до 1770 г.) и критически (след 1770 г.). В докритическия период признава възможността за умозрително познаване на вещите такива, каквито те съществуват. В критическия период отрича способността за такова познание. В “докритическия” период разработва “небуларна” космогонна хипотеза за образуване на Слънчевата система (“Всеобща естествена история и теория на небето”, 1755 г.). В нея изказва предположението, че планетната система се образува от първоначална “мъглявина” - огромен облак дифузно вещество. Кант изказва догадка за съществуването на Голяма система от галактики и доказва забавянето на въртенето на Земята около оста си. Дисертацията му “За формата и принципите на чувствено възприемания и умопостигаемия свят” (1770 г.) е начало на прехода към “критическия” период, в който създава основните си произведения “Критика на чистия разум” (1781 г.), “Критика на практическия разум” (1788 г.) и “Критика на способността за съждение” (1790 г.). В тях Кант излага учението си за явленията и вещите, съществуващи сами по себе си - “вещи в себе си”. Според него познанието започва с въздействието на “вещите в себе си” върху органите на осезанието и предизвикват усещания - материалистически възглед. Но в учението за формите и границите на познанието Кант е субективен идеалист и твърди, че нито усещанията, нито понятията и съжденията могат да дадат някакво теоретично знание за “вещите в себе си”. Те са непознаваеми. Емпиричните знания за вещите могат неограничено да се разширяват и задълбочават, но това не приближава човека към познаването на “вещите в себе си”. В логиката Кант различава обикновената, или общата, и трансценденталната логика. Общата логика изследва формите на мисленето, като не се интересува от тяхното съдържание, а трансценденталната логика изследва във формите на мисленето това, което дава на знанието априорен, всеобщ и необходим характер. Основният въпрос за източниците и границите на знанието Кант формулира като въпрос за възможността на априорни синтетически съждения във всеки един от 3-те основни вида знание - математика, теоретично естествознание и метафизика (умозрително познание на истински същественото). Решението на тези 3 въпроса според Кант се определя от 3-те способности на познанието - чувственост, разсъждение и разум. Възможността за синтетични съждения в “метафизиката” Кант свързва с изследване на разума, създаващ “идеите”, т. е. понятията за безусловна цялост или единство на обусловените явления (понятията за душата, света и Бога). Прави извода, че 3-те умозрителни науки на традиционната философия, разглеждаща тези идеи - “рационалната психология”, “рационалната космология” и “рационалната теология”, са мними науки. Като разбира, че критиката му се стреми да ограничи компетенцията на разума, Кант смята, че от това губи познанието и печели вярата. Тъй като Бог не може да бъде намерен чрез опит е невъзможно нито доказването на неговото съществуване, нито опровергаването му. Религията е предмет на вярата, а не на науката или на теоретичната философия. Да се вярва в Бога, според Кант не само е възможно, но и необходимо, тъй като без такава вяра е невъзможно да се примирят изискванията на нравственото съзнание със съществуващите факти на злото, царящо в човешкия живот. Върху резултатите от критиката на теоретичния разум Кант създава своята етика. Нейно изходно начало е формираното под влиянието на Ж.-Ж. Русо убеждение, че всяка личност е самоцел и в никакъв случай на трябва да се разглежда като средство за осъществяване на каквито и да било задачи, дори и задачи на всеобщото благо. Основен закон на етиката според Кант е вътрешното поведение, налагащо ръководството от чисто формално правило: винаги да се постъпва съгласно принципа, който може да стане и всеобщ закон, т. е. да се постъпва така, че отношението към човечеството да бъде като отношение към цел, а не само като към средство. В естетиката Кант определя прекрасното като “незаинтересовано” удоволствие, независещо от това съществува или не съществува предмета, изобразен в произведенията на изкуството. Прекрасното се определя само от формата на предмета. Кант обявява за висше изкуство поезията, тъй като тя се възвишава до изобразяването на идеала.На тази дата умират:\r\n1994 г.\r\nУмира Ричард Милхаус Никсън- американски политик. Той е 37-и президент на САЩ (1969-1974 г.), представител на Републиканската партия. През 1934 г. той завършва \"Уайтър Колидж\". След това служи във Военноморските сили на САЩ (V. S. Navy) за периода 1942 до 1945 г. От 1950 г. Никсън е в Сената на САЩ. От 1952 до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната, водят се военни действия в Камбоджа и Виетнам, подписва се и мирен договор с Виетнам (1973 г). Никсън е сменен от вицепрезидента Дж. Р. Форд през август 1974 г. в резултат от аферата \"Уотъргейт\".\r\n1971 г.\r\nУмира  Франсоа Дювалие - хаитянски политик и държавник. Дювалие е роден на 14 април 1907 г. Завършва Медицинския факултет на университета в Хаити. През 1932-1954 работи в различни медицински учреждения в страната и в някои медицински мисии на САЩ в Хаити. До 1957 г. заема последователно постовете на зам.-министър на труда, мин. на труда и здравеопазването. Президент на Хаити от 1957 г. Установява диктатура, защитавана с оръжие и репресии. Управлението му се поддържа от отрядите тонтон макути (лична охрана) и полиция. През 1964  г. прокарва в Националното събрание закон, според който става пожизнен президент на страната. Преди смъртта си предава поста президент на своя син.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.22", "title": "Денят 22 април в световната история"}
{"url": "http://www.focus-news.net/news/2018/04/22/2513749/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-filma-padenie-i-spasenie-do-26-april.html", "text": "Въвежда се временна организация на движението във връзка със заснемането на филма „Падение и спасение”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 09.00 до 16.00 часа на ул. „Иван Сергиев”. \r\n- От 16.30 до 18.00 часа на ул. „Георги Марков”, срещу паркинга на БТА. \r\n- От 16.00 до 19.00 часа на 23 април 2018 г. в ж.к. „Овча купел” пред бл. 609. \r\n- От 08.00 до 17.30 часа на 24 април 2018 г. на ул. „Солунска” № 49. \r\n- От 10.00 до 22.00 часа на 25 април 2018 г. и от 10.00 до 13.00 часа на 26 април 2018 г. на ул. „Георги Бенковски” № 33. \r\n- От 16.00 до 19.00 часа на 26 април 2018 г. пред бл. 1, ж.к. „Дианабад”. \r\nОт 09.00 до 16.00 часа се забранява влизането на пътни превозни средства за максимум от 3 минути за заснемане на кадър по ул. „Иван Сергиев” между ул. „Христо Халачев” и ул. „Георги Аспарухов-Гунди”.", "date": "2018.04.22", "title": "София: Въвежда се временна организация на движението във връзка със заснемането на филма „Падение и спасение” до 26 април"}
{"url": "http://www.focus-news.net/news/2018/04/22/2513745/tass-darzhavniyat-sekretar-na-sasht-dzhon-salivan-prizova-ukrainskite-vlasti-da-povishat-mitata-si-za-gaz.html", "text": "Настоящият държавен секретар на САЩ Джон Съливан, на среща с външния министър на Украйна Павло Климкин, призова украинските власти да повишат митата си за газ, както и да установят антикорупционен съд, заяви говорителката на държавния департамент Хедър Науърт пред репортери, цитирана от ТАСС.\r\n„Той призова Украйна да удвои усилията за реформи и да се придържа към програмите на Международния валутен фонд като приеме законодателство за установяване на наистина независим антикорупционен съд и повиши митата си за газ на нивото на вносните цени“, заяви Науърт.\r\nДжон Съливан се срещна Павло Климкин на 21 април покрай срещата на външните министри на G7 в Канада. Йонислав Дочев", "date": "2018.04.22", "title": "ТАСС: Държавният секретар на САЩ Джон Съливан призова украинските власти да повишат митата си за газ"}
{"url": "http://www.focus-news.net/news/2018/04/22/2513746/pernik-negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-nedelyata-na-svetite-mironositsi-v-tran.html", "text": "Негово преосвещенство Белоградчишкият епископ Поликарп ще оглави архиерейска света Литургия в неделята на светите Мироносици, предаде репортер на Агенция „Фокус“. Третата неделя след Пасха е посветена на св. Мироносици. По този повод с благословението на Негово Светейшество Софийския митрополит и Български патриарх Неофит в храм „Св. Николай Мирликийски“ в Трън светата архиерейска Литургия ще бъде оглавена от Негово Преосвещенство Белоградчишкия епископ Поликарп, викарий на Софийския митрополит. Начало на св. Литургия: 9.00 часа. \r\nНикола ПЕТКОВ", "date": "2018.04.22", "title": "Перник: Негово преосвещенство Белоградчишкият епископ Поликарп ще оглави архиерейска света Литургия в неделята на светите Мироносици в Трън"}
{"url": "http://www.focus-news.net/news/2018/04/22/2513750/yambol-detski-proleten-turnir-po-futbol-shte-se-provede-v-sportna-zala-diana.html", "text": "В спортна зала „Диана“ ще се проведе осми поред Турнир по футбол за деца от детските градини. Това съобщиха от пресцентъра на Община Ямбол.  Събитието е под наслов „Децата – бъдещето на Ямбол“ и се реализира със съдействието на община Ямбол. Организатор е местният Детски футболен клуб „Шампион“. Началото на турнира е от 9.00 часа с представянето на най-малките участници. През целия ден са организирани двубои между отбори от всички детски градини в града, разпределени по възрастови групи. Очаква се последните срещи да приключат малко след 18.00 часа. Детският футболен турнир е и своеобразен финал от изпълнението на годишната общинска програма „Здрави и хармонични“. Тя се реализира целогодишно в мрежата на детските градини с провеждането на множество спортни инициативи, прилагане методики за изучаване и възпитаване на навици у децата за водене на здравословен начин на живот, хранене и хармонично развитие.", "date": "2018.04.22", "title": "Ямбол: Детски пролетен турнир по футбол ще се проведе в спортна зала „Диана“"}
{"url": "http://www.focus-news.net/news/2018/04/22/2513753/kyustendil-normalen-e-trafikat-po-am-struma-i-glaven-pat-e-79.html", "text": "С нормална интензивност е трафикът по автомагистрала „Струма“ и главен път Е-79. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва преминаването през ГКПП „Гюешево“. През изминалото денонощие няма регистрирани инциденти. Ограничава се движението по АМ „Струма“ от пътен възел „Долна Диканя“ км 36+890 до пътен възел „Дупница Север“ км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Въведеното ограничение е в сила до  23 април. Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30 април. Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Ограничението е в сила до 08.09.2018 година. Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Въведеното ограничение е в сила  до 30 юни.\r\nКристина МИТКОВА", "date": "2018.04.22", "title": "Кюстендил: Нормален е трафикът по АМ „Струма“ и главен път Е-79"}
{"url": "http://www.focus-news.net/news/2018/04/22/2513752/blagoevgrad-normalno-intenziven-e-trafikat-po-glavnite-ulitsi-i-bulevardi-v-grada.html", "text": "Нормално интензивен е трафикът по главните улици и булеварди в града, предаде репортер на Радио „Фокус“ – Пирин. Няма образували се задръствания по най-натоварените кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nКристина МИТКОВА", "date": "2018.04.22", "title": "Благоевград: Нормално интензивен е трафикът по главните улици и булеварди в града"}
{"url": "http://www.focus-news.net/news/2018/04/22/2513754/the-local-frantsiya-othvarlya-napraznata-i-bezsmislena-targovska-voyna-s-kitay.html", "text": "Франция критикува търговската тактика на Вашингтон, настоявайки Европа да бъде постоянно изключена от митата на САЩ за стомана и алуминий, както и да не бъде въвличана в „напразна и безсмислена“ търговска война с Китай, пише френската редакция на електронното издание The Local.\r\n„Няма да се задоволим с временно освобождаване от тарифите“, заяви френският министър на финансите Бруно Льо Мер покрай пролетната среща на Световната банка и Международния валутен фонд.\r\n„Увеличените мита не може да тежат като Дамоклев меч над търговските отношения между държавите“, обяви той, предупреждавайки че Франция няма да „влезе във война с Китай.“\r\n„Това би било напразно и безсмислено.“\r\n„Истинският въпрос е да редефинираме търговския многостранен подход, докато признаем реалностите с Китай“, добави той, заявявайки че реформи са нужни в китайските търговски практики, които от много време получават критики, че не са справедливи и подлежат на постоянна държавна намеса. Йонислав Дочев", "date": "2018.04.22", "title": "The Local: Франция отхвърля „напразната и безсмислена“ търговска война с Китай"}
{"url": "http://www.focus-news.net/news/2018/04/22/2513751/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sv-liturgiya-v-mitropolitskiya-hram-sv-vmtsa-marina.html", "text": "В неделята на светите Мироносици, с благословението на Негово високопреосвещенство Пловдивския митрополит Николай, Негово преосвещенство  Знеполският епископ Арсений ще оглави архиерейска св. Литургия в митрополитския  храм \"Св. Вмца Марина\" в Пловдив, предаде репортер на Агенция „Фокус“. Начало: 09.00 часа. \r\nНикола ПЕТКОВ", "date": "2018.04.22", "title": "Пловдив: Негово преосвещенство Знеполският епископ Арсений ще оглави архиерейска св. Литургия в митрополитския храм \"Св. вмца Марина“"}
{"url": "http://www.focus-news.net/news/2018/04/22/2513757/sofiya-vavezhda-se-vremenna-organizatsiya-na-dvizhenieto-vav-vrazka-s-meropriyatie-ot-kalendara-na-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с мероприятие от Календара на българското председателство на Съвета на ЕС. Това съобщиха от пресцентъра на Столична община. От 20.00 часа до приключване на мероприятието на 23 април 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 23 април 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.04.22", "title": "София: Въвежда се временна организация на движението във връзка с мероприятие от Календара на българското председателство на Съвета на ЕС"}
{"url": "http://www.focus-news.net/news/2018/04/22/2513755/plovdiv-s-normalna-intenzivnost-se-osashtestvyava-trafikat-v-oblastta.html", "text": "С нормална интензивност се осъществява трафикът на територията на Пловдивска област. Това каза за Радио „Фокус“ – Пловдив дежурен от Областно пътно управление. Пътищата в цялата област са сухи и нормално проходими. До 30 юни движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Остава ограничено движението на камиони над 12 тона по пътя Поповица-Болярци. Причината за наложеното ограничение е намален габарит на пътното платно на мост. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април.\r\nДвижението на територията на град Пловдив се осъществява с нормална интензивност към този час на деня. Не се отчита струпване на автомобили по главните булеварди. Пътните настилки на територията на града са сухи и нормално проходими.\r\nВесела КРЪСТЕВА", "date": "2018.04.22", "title": "Пловдив: С нормална интензивност се осъществява трафикът в областта"}
{"url": "http://www.focus-news.net/news/2018/04/22/2513758/veliko-tarnovo-ulitsite-silvestar-penov-i-sheynovo-v-starata-gradska-chast-sa-zatvoreni-poradi-remont-na-vodoprovodna-mrezha.html", "text": "Улиците „Силвестър Пенов“ и „Шейново“ в старата градска част са затворени поради ремонт на водопроводна мрежа, предаде репортер на Радио „Фокус” – Велико Търново. Трафикът в града е спокоен в сутрешните часове. Времето е слънчево. Температурата на въздуха е 7 градуса. Пътните настилки са сухи. По-натоварени е движението в центъра на града – на кръстовището пред Съдебната палата и пред сградата на Пощата, на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Автобусите от градския транспорт се движат по график за почивен ден.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.22", "title": "Велико Търново: Улиците „Силвестър Пенов“ и „Шейново“ в старата градска част са затворени поради ремонт на водопроводна мрежа"}
{"url": "http://www.focus-news.net/news/2018/04/22/2513756/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sv-liturgiya-v-hram-sv-pror-iliya-v-selo-velichkovo.html", "text": "В неделята на св. Мироносици, с благословението на Негово високопреосвещенство Пловдивския митрополит Николай,  Негово преосвещенство Константийският епископ Яков ще оглави архиерейска св. Литургия в храм \"Св. прор. Илия\", село Величково, предаде репортер на Агенция „Фокус“. Начало: 9.00 часа. \r\nНикола ПЕТКОВ", "date": "2018.04.22", "title": "Пазарджик: Негово преосвещенство Константийският епископ Яков ще оглави архиерейска св. Литургия в храм \"Св. прор. Илия\" в село Величково"}
{"url": "http://www.focus-news.net/news/2018/04/22/2513760/burgas-normalen-e-trafikat-v-oblastta.html", "text": "С нормална интензивност е трафикът в област Бургас. Това каза за Радио „Фокус“ – Бургас дежурният в Областно пътно управление. Пътните настилки са сухи, няма ограничена видимост.  Нормално интензивен е и трафикът по главните улици и булеварди в града. Без затруднения се осъществява преминаването през кръговото кръстовище “Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”, по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща.\r\nДеница ДИМИТРОВА", "date": "2018.04.22", "title": "Бургас: Нормален е трафикът в областта"}
{"url": "http://www.focus-news.net/news/2018/04/22/2513764/burgas-78-godishna-zhena-e-postradala-leko-pri-paten-intsident-s-lek-avtomobil.html", "text": "78-годишна жена е пострадала леко при пътен инцидент с лек автомобил на ул. „Уилям Гладстон“.  Това съобщиха за Радио „Фокус” – Бургас дежурният в ОДМВР – Бургас. След преглед и оказана медицинска помощ е освободена за домашно лечение. От началото на деня в града са регистрирани общо 8 катастрофи като при останалите инциденти са нанесени материални щети по автомобилите. Не са подавани сигнали за нарушения на обществения ред или аварии, съобщи дежурният в Община Бургас.\r\nДеница ДИМИТРОВА", "date": "2018.04.22", "title": "Бургас: 78-годишна жена е пострадала леко при пътен инцидент с лек автомобил"}
{"url": "http://www.focus-news.net/news/2018/04/22/2513765/veliko-tarnovo-igri-sred-prirodata-organizira-grupata-za-zdravosloven-nachin-na-zhivot-i-masovi-trenirovki-na-otkrito-tarnovoruns.html", "text": "Игри сред природата организира групата за здравословен начин на живот и масови тренировки на открито „ТърновоRUNs“. Събитието ще се състои от 11.00 часа, съобщиха за Радио „Фокус“ – Велико Търново организаторите. Мястото е поляна в парк Ксилифор край Велико Търново. Предвижда се да бъде монтирана мрежа за волейбол и малки вратички за футбол.Ще бъдат организирани игри по народна топка. Дърпане на въже, федербал и други. Организаторите призовават хората да си носят федербал, топки, одеяло, бутилки  за вода и храна.  Ще има и барбекю. Към местността „Ксилифор“ ще се тръгне в 10.30 часа от спирка „Мавриков“. „От две години насам си мечтаем да съберем десетки весели и усмихнати хора на тази поляна и да направим един мега пикник с много игри за малки, големи, ученици, студенти и семейства. Пролетта е хубаво време! Тази поляна на лято става много сушава и много гореща на припек. Сега е моментът“, посочват организаторите.\r\nНадежда КРЪСТЕВА", "date": "2018.04.22", "title": "Велико Търново: Игри сред природата организира групата за здравословен начин на живот и масови тренировки на открито „ТърновоRUNs“"}
{"url": "http://www.focus-news.net/news/2018/04/22/2513759/reuters-ekspertite-na-ozho-veche-imat-probi-ot-duma.html", "text": "Екипът от експерти на Организацията за забрана на химическите оръжия (ОЗХО) посети обект в сирийския град Дума в събота, за да събере проби в опита си да установи дали химически оръжия са били използвани на 7 април в предполагаемата химическа атака, заявиха от ОЗХО, цитирани от Reuters.\r\nВ изявлението си ОЗХО заяви, че сега ще се направи оценка и ще се прецени дали има нужда от второ посещение в град Дума.\r\nПробите ще бъдат транспортирани в Холандия и след това ще бъдат разпределени по мрежата от лаборатории на организацията за анализ.\r\nВърху анализите на резултатите от пробите, както и друга информация и материали събрани от екипа, мисията ще състави доклад и ще го предаде на всички членки на организацията, се казва още в изявлението. Йонислав Дочев", "date": "2018.04.22", "title": "Reuters: Експертите на ОЗХО вече имат проби от Дума"}
{"url": "http://www.focus-news.net/news/2018/04/22/2513762/prof-zheni-zaharieva-da-zapazim-zemyata-i-resursite-i-zashtoto-sme-neyni-gosti-a-ne-stopani.html", "text": "Мотото на Деня на земята е едно -  да опазим Земята и нейните ресурси, защото ние на тази Земя сме гости, ние не сме стопани. Когато това нещо се разбере, човекът по друг начин ще се отнася към нея. Това каза проф. Жени Захариева – музикант, педагог и артистичен директор на международния конкурс „Музиката и Земята“, в интервю за Агенция „Фокус“ по повод 22 април – Световен ден на Земята, както и за връзката на природата и изкуството. \r\nПроф. Захариева разказа, че идеята за конкурс „Музиката и Земята“ е дошла благодарение на многото творби, които са посветени на земята и са вдъхновени от природата. „Целта ни е именно по този начин, по емоционалния път да въздействаме на хората, които са в залата, на обществеността. Те да променят своето отношение към Земята – да могат да я пазят“, аргументира се проф. Захариева. \r\n„Но най- вече целта е това варварско унищожение, на което сме свидетели, което продължава, не само по повод на войните, но и в други страни, да се спре и да се подновява Земята. Да могат да се засаждат нови растения, за да може да се рекултивира, когато се използва“, допълни още тя. \r\nНа въпрос кои според нея са най-сериозните екологични проблеми, проф. Захариева отговори: „Всичко се променя. Земята започва и да си отмъщава, защото това непочтено отношение на човека води до големи катаклизми. Проблемът за климата вече се дискутира в световен мащаб. Правят се много усилия от различни страни за намаляване на парите, на вредните газове. В музиката има много творби, които са вдъхновени от природата. Това е нашата цел – да запознаем обществеността с тях, те да се изпълняват и по този начин да променят съзнанието и отношението на хората към Земята“. \r\nВиктория КРЪСТЕВА", "date": "2018.04.22", "title": "Проф. Жени Захариева: Да запазим земята и ресурсите ѝ, защото сме нейни гости, а не стопани"}
{"url": "http://www.focus-news.net/news/2018/04/22/2513761/stara-zagora-praznik-na-zooparka-shte-se-provede-v-grada.html", "text": "Община Стара Загора, НЧ „Родина-1860”, Център за подпомагане за личностно развитие, ЦПЛР – Астрономическа обсерватория, Регионален исторически музей, НЧ „Св. Кл. Охридски-1858”, НЧ „Георги Бакалов -1933” организират Празник на зоопарка в Деня на Земята – 22 април от 11.00 часа. Това съобщиха от пресцентъра на Община Стара Загора. Очаква ви пъстра програма с много музика и танци заедно с ВС „Усмивки”, ВС „Траяна глас”, ДВФ „Звездопад”, ФШ „Жарава”, ДТС „Тракийче”, ДТС „Загорци”, Фолклорно танцово студио „Настроение”, Мажоретен състав и др. Организаторите са подготвили пъстри игри, награди и изненади за всички, които решат да споделят празника на старозагорската Зоологическа градина. В цветния пролетен ден ще ви очакват творчески ателиета и работилници, отворени за всички сръчни ръце и любознателни натури. Ще имате възможност да направите първите си стъпки в изучаване на Слънцето и Космоса, да разберете как се намират и проучват археологически артефакти, ще рисувате и творите красоти и полезни съоражения за природата, ще научите много интересни факти за света около нас, ще се движите като животните, ще разучите народни танци и хора на импровизирана сцена-мегдан… и много други.", "date": "2018.04.22", "title": "Стара Загора: Празник на зоопарка ще се проведе в града"}
{"url": "http://www.focus-news.net/news/2018/04/22/2513763/blagoevgrad-v-grada-shte-bade-otkrit-motosezon-2018.html", "text": "В града ще бъде открит „Мотосезон“ – 2018, каза за Радио „Фокус” – Пирин Николай Янчев, моторист от Благоевградската област. Мотосезонът се провежда за 15-та поредна година в областта.  „Винаги спазваме традицията да се събираме много мотористи от региона и от страната“, коментира той. Янчев обясни, че  посетителите ще  може да се насладят на много атракциони по време на откриването на сезона. „Ще си говорим за културата на движение и колко важно е да слагат каска по време на каране“, заяви той. Мотористът апелира към всички участници в движението по пътищата да се по-толерантни един към друг.\r\nКристина МИТКОВА", "date": "2018.04.22", "title": "Благоевград: В града ще бъде открит „Мотосезон“ – 2018"}
{"url": "http://www.focus-news.net/news/2018/04/22/2513766/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "ЕС и ООН ще бъдат домакини на предстоящата среща на високо равнище в Брюксел за конфликта в Сирия, в която ще се съберат 85 отделни делегации, предава  NewEurope.\r\nВърховният представител на ЕС по въпросите на външните работи и политиката на сигурност Федерика Могерини ще председателства съвещанието заедно с Йоханес Хан, еврокомисарят по преговорите за съседство и разширяване, и Христос Стилиянидис, европейски комисар по хуманитарната помощ и управлението на кризи.\r\nПредставител на ООН ще бъде заместник-генералният секретар по хуманитарните въпроси Марк Лоукок, специалният пратеник на Сирия Стефан де Мистура и върховният комисар за бежанците Филипо Гранди. Те ще се присъединят към Генералния директор на Международната организация по труда (МОТ) Гай Райдър.\r\nАнкара информира официалните представители на ЕС, че заместник министър-председателят Мехмет Шимшек ще ръководи турската делегация. Всички държави-членки на ЕС ще бъдат представлявани на равнище външни министри и ще се присъединят към техните партньори от Алжир, Австралия, Бахрейн, Бразилия, Канада, Китай, Египет, Светия престол, Исландия, Индия, Иран, Япония, Ливан, Лихтенщайн, Мексико, Норвегия, Пакистан, Оман, Катар, Република Корея, Саудитска Арабия, Швейцария, Обединените арабски емирства и Съединените щати.\r\nДелегацията на Вашингтон няма да бъде оглавявана от встъпилия държавен секретар Майк Помпео, тъй като номинацията му от президента Доналд Дж. Тръм все още не е официално потвърдена от Конгреса на САЩ.\r\n*** Президентът на Турция Реджеп Тайип Ердоган в събота призова за мир с Гърция, според съобщение на държавната „Anadolu Agency”, пише електронното издание на гръцкия вестник Kathimerini.\r\n„Имаме нужда от мир сега. Нашият мир с вас е като никой друг“, заяви турският президент.\r\nЕрдоган е заявил още, че гръцкият премиер Алексис Ципрас е „млад и динамичен“ лидер, който има желание „да направи нова стъпка“, както и че гръцкият президент Прокопис Павлопулос е в „същия дух.“\r\n*** Франция критикува търговската тактика на Вашингтон, настоявайки Европа да бъде постоянно изключена от митата на САЩ за стомана и алуминий, както и да не бъде въвличана в „напразна и безсмислена“ търговска война с Китай, пише френската редакция на електронното издание The Local.\r\n„Няма да се задоволим с временно освобождаване от тарифите“, заяви френският министър на финансите Бруно Льо Мер покрай пролетната среща на Световната банка и Международния валутен фонд.\r\n„Увеличените мита не може да тежат като Дамоклев меч над търговските отношения между държавите“, обяви той, предупреждавайки че Франция няма да „влезе във война с Китай.“\r\n„Това би било напразно и безсмислено.“\r\n„Истинският въпрос е да редефинираме търговския многостранен подход, докато признаем реалностите с Китай“, добави той, заявявайки че реформи са нужни в китайските търговски практики, които от много време получават критики, че не са справедливи и подлежат на постоянна държавна намеса.\r\n***Има възможност парламентът да поиска нов референдум за Брекзит, пише британският вестник The Independent.\r\nМинистърът за Брекзит Стийв Бейкър допусна, че ключовият вот на парламента по сделката за напускане няма да бъде „приема се или се отхвърля“, а депутатите ще имат възможността да внесат промени, включително и нов референдум, като при това ще има много време за провеждането му преди март 2019 година.\r\nТова разкритие обнадежди привържениците на нов референдум, които започнаха нова кампания за организирането му само преди няколко дни.\r\n„Тереза Мей се опитва да представи на обществото, че гласуването в парламента ще бъде само „приема се или се отхвърля“. Сега нейните собствени министри признават, че това не е вярно. Парламентът, ако реши, може да остави на хората да кажат одобряват  ли условията по напускането“, казва Стивън Доути, който", "date": "2018.04.22", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/04/22/2513770/veliko-tarnovo-dvizhenieto-v-uchastak-ot-patya-draganovtsi-gabrovo-se-osashtestvyava-v-edna-lenta-poradi-izvarshvane-na-remont.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 8°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движение в участък от път  Севлиево – Драгановци се осъществява с повишено внимание  поради извършване на строително монтажни работи. Движението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.22", "title": "Велико Търново: Движението в участък от пътя Драгановци – Габрово се осъществява в една лента поради извършване на ремонт"}
{"url": "http://www.focus-news.net/news/2018/04/22/2513772/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) към БЧК. Температурите варират между 7 и 9 градуса. Времето е ясно и слънчево. Има задържала се снежна покривка над 2000 метра, макар и разпокъсана на места. Лифтовите съоръжения в курортите не работят. Няма регистрирани инциденти с туристи за последното денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.22", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/22/2513769/haskovo-obshtinata-organizira-turnir-po-futbol.html", "text": "Общината организира турнир по футбол, който ще се проведе на Тенис кортове „Хасково“. Това съобщиха от пресцентъра на Община Хасково. Началото на турнира е в 10.00 часа. Участие в турнира имат право всички фирми на територията на Община Хасково. Позволено е фирми да участват и с два отбора. Всяка фирма предоставя в Община Хасково списък на своя отбор, в който трябва да е упоменато следното – име на фирмата, имена на състезателите, телефон за контакт и email на отговорното лице. Всеки отбор се състой от 6 състезатели (5 полеви и 1 вратар), като няма ограничения на резервите. Играе се две полувремена по 20 минути с почивка от 5 минути. Наградите са купи за първо, второ и трето място плюс награден фонд – 500 лева, осигурени от ПИМ ООД. Фирми, който имат възможност и желание, могат да предоставят предметни награди и средства към наградния фонд на турнира.", "date": "2018.04.22", "title": "Хасково: Общината организира турнир по футбол"}
{"url": "http://www.focus-news.net/news/2018/04/22/2513767/burgas-kampaniyata-knigi-za-smet-se-zavrashta-v-grada.html", "text": "\"Книги за смет\" се завръща, като за първи път екологичната кампания, поощряваща четенето, ще се проведе едновременно в  5 града в страната. Тази година инициативата ще посети Бургас, София, Пловдив, Велико Търново и Стара Загора точно в Деня на Земята. Това съобщиха от пресцентъра на Община Бургас. Една от най-любимите и мащабни български инициативи, организирана от фондация Credo Bonum и издателство Smart Books, ще обедини гражданите на петте града в надпревара кой ще събере и рециклира най-много пластмаса. Началото по традиция е в 10:00 ч., а локациите са същите като в предишните години - до Пантеона в Бургас, Паметника на съветската армия в София, пред Общината в Пловдив, Mall Veliko Tarnovo в старопрестолния град и Mall Galleria в Стара Загора. Регламентът за участие остава без промени. Всеки желаещ може да донесе един или повече килограма пластмасови отпадъци, почистени и годни за рециклиране. За всеки килограм участниците получават талон за една хартиена или две електронни книги от онлайн книжарницата. Максималният брой талони, които може да получи всеки, е 2 бр., независимо от предаденото количество пластмаса. С тази мярка организаторите имат за цел да стимулират достъпа на по-голям брой хора до наличното количество книги. Новите заглавия ще бъдат обявени съвсем скоро. Тази година за първи път партньор на инициатива е Европейската комисия (ЕК), а нейното представителство в България е подготвило специални издания за децата, които ще участват в инициативата, както и за техните родители. Един от приоритетите на Комисията е именно опазването на околната среда от замърсяване с пластмаси. Съгласно новите планове на ЕК всички пластмасови опаковки на пазара на ЕС ще бъдат рециклируеми до 2030 г., потреблението на пластмаси за еднократна употреба ще се намали, а преднамерената употреба на пластмасови микрочастици ще бъде ограничена. Повече информация за инициативата може да следите на страницата във Fb/knigizasmet. Партньори на кампанията са Българо-американска кредитна банка, Европейската комисия в България, Екопак и Общините Бургас, Велико Търново и Пловдив, Mall Galleria Стара Загора и Mall Велико Търново, с медийното партньорство на телевизионното предаване на БНТ - \"Зелена светлина\".", "date": "2018.04.22", "title": "Бургас: Кампанията „Книги за смет“ се завръща в града"}
{"url": "http://www.focus-news.net/news/2018/04/22/2513768/pazardzhik-remontni-deynosti-se-izvarshvat-po-patya-yundola-belovo-vavedeno-e-ogranichenie-na-dvizhenieto.html", "text": "Спокойно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. Движението се осъществява в изпреварващата лента. По пътя Юндола-Белово между 21 и 24 км, поетапно се затварят лява и дясна ленти за движение поради аварийно запълване на появили се деформации на пътната настилка с асфалтова смес. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.22", "title": "Пазарджик: Ремонтни дейности се извършват по пътя Юндола-Белово, въведено е ограничение на движението"}
{"url": "http://www.focus-news.net/news/2018/04/22/2513773/moldpress-predstaviteli-na-moldova-i-sasht-se-sreshtnaha-i-obsadiha-satrudnichestvo-v-reformite.html", "text": "Въпросите по двустранния политически диалог и помощта на САЩ за процеса на рефомиране в Молдова бяха обсъдени по време на среща между министъра на външните работи и европейската интеграция на Молдова Тудор Уляновски и посланика на САЩ в Кишинев Джеймс Петит, съобщиха от пресслужбата на министерството, цитирани от Moldpress.\r\nУляновски подчерта активния двустранен диалог между Молдова и САЩ и съществуването на възможности за подобряването му в бъдеще. В този контекст, външният министър подчерта отново интереса за подсилване на молдовско-американското сътрудничество, включително и многостранния диалог.\r\nДвете страни оцениха постиженията в предотвратяването и борбата с трафика на хора в Молдова. Те посочиха взаимния интерес от подсилване на диалога между Молдова и САЩ по този въпрос.  Йонислав Дочев", "date": "2018.04.22", "title": "Moldpress: Представители на Молдова и САЩ се срещнаха и обсъдиха сътрудничество в реформите"}
{"url": "http://www.focus-news.net/news/2018/04/22/2513774/pazardzhik-dvizhenieto-shte-se-osashtestvyava-v-izprevarvashtata-lenta-pri-96-km-na-avtomagistrala-trakiya-v-posoka-burgas-poradi-remont.html", "text": "Въведено е ограничение на автомагистрала „Тракия“ в района на 96 км в посока Бургас поради ремонт, съобщи за Радио „Фокус“ – Пазарджик дежурният в Областно пътно управление – Пазарджик. Затворена за движение активната лента, където се извършват  частични ремонтни дейности на асфалтовата настилка. Движението ще се осъществява в изпреварващата лента. Пътните настилки са сухи.\r\nАлбена ЖИЛЕКОВА", "date": "2018.04.22", "title": "Пазарджик: Движението ще се осъществява в изпреварващата лента при 96 км на автомагистрала „Тракия“ в посока Бургас поради ремонт"}
{"url": "http://www.focus-news.net/news/2018/04/22/2513771/afp-atentat-v-tsentar-za-registratsiya-na-glasopodavateli-v-kabul.html", "text": "Самоубийствен атентатор детонира експлозиви в тълпа, събрала се пред център за регистрация на гласоподаватели в Западен Кабул, Афганистан, съобщиха от полицията, цитирани от AFP.\r\n„Случи се на входната врата на центъра. Беше самоубийствена атака. Има ранени, но не знаем каква е тяхната бройка за момента“, заяви Дауд Амин, началник на полицията в Кабул.\r\nЦентърът за регистрация на гласоподаватели, подготвя парламентарните избори, насрочени по-късно тази година. Йонислав Дочев", "date": "2018.04.22", "title": "AFP: Атентат в център за регистрация на гласоподаватели в Кабул"}
{"url": "http://www.focus-news.net/news/2018/04/22/2513776/veliko-tarnovo-kampaniyata-knigi-za-smet-shte-se-provede-v-oblastniya-tsentar-za-chetvarta-poredna-godina.html", "text": "Кампанията „Книги за смет“ ще се проведе във Велико Търново за четвърта поредна година. Тази събитието ще се проведе в Бургас, София, Пловдив, Велико Търново и Стара Загора точно в Деня на Земята, съобщиха организаторите на инициативата. Пластмасови отпадъци ще се събират от 10.00 часа в търговски център в града. Кампанията има за своя основа цел да поощри разделното изхвърляне на отпадъци, като обръща сериозно внимание върху проблемите на рециклирането у нас, пестенето на ресурси и опазването на природата с примера на добрите практики.\r\nЗа участие в „Книги за смет” 2018 е нужно да се предадат 1 килограм пластмасови отпадъци, срещу които се получава талон за безплатна книга от щанда с предварително подбрани заглавия в деня на събитието. Всеки, предал 2 или повече от 2 килограма, ще получи и втори талон. Това е максималният брой книги, които един участник ще може да вземе, независимо от обема на предадените отпадъци.\r\nИ тази година е предвидена възможност за изтегляне на е-книга по избор от електронния каталог на адрес knigizasmet.com. С един талон могат да бъдат изтеглени до 2 е-книги по избор.\r\nКампанията стартира през 2013 година в София, а след това през 2014 година се включиха също Пловдив, Бургас, Варна и София. През 2015 година инициативата се разпространи успешно в Плевен, Велико Търново, Бургас, Пловдив и София. Всяка година в кампанията се включват нови градове и общини. Традиционно събитията се провеждат в месеците април и май. Във Велико Търново кампанията се провежда с подкрепата на Община Велико Търново.", "date": "2018.04.22", "title": "Велико Търново: Кампанията „Книги за смет“ ще се проведе в областния център за четвърта поредна година"}
{"url": "http://www.focus-news.net/news/2018/04/22/2513775/afp-armenskiyat-premier-si-tragna-ot-razgovorite-s-lidera-na-protestite.html", "text": "Министър-председателят на Армения Серж Саркисян и лидерът на антиправителствените протести Никол Пашинян се срещнаха в неделя за разговор, предаван по телевизията, но премиерът Саркисян си тръгна малко след началото на срещата, осъждайки я като „изнудване“ на опозицията, съобщава AFP.\r\n„Дойдох тук, за да обсъдя вашата оставка“, заяви Пашинян на министър-председателя пред камерите. „Това не е диалог, а изнудване“, заяви от своя страна Серж Саркисян преди да напусне сградата на срещата. Йонислав Дочев", "date": "2018.04.22", "title": "AFP: Арменският премиер си тръгна от разговорите с лидера на протестите"}
{"url": "http://www.focus-news.net/news/2018/04/22/2513780/gazeta-express-kosovo-e-gotovo-da-kandidatstva-za-chlenstvo-v-saveta-na-evropa.html", "text": "Косово е направило всички нужни подготвителни работи, за да кандидатства за Съвета на Европа, без, обаче, правителството да дава дата, на която може тази кандидатура може да бъде пусната, пише базираното в Прищина албанско електронно издание Gazeta Express.\r\nПравителството на Косово заяви, че очаква правилния момент за подаване на кандидатура в Съвета на Европа, обяснявайки че са завършени всички подготвителни работи.\r\n„Като част от усилията за подсилване на многостранните ни отношения, членство на Косово в Съвета на Европа остава една от ключовите цели на външната ни политика“, заяви Мелиса Харадинай, политически съветник на премиера на страната Рамуш Харадинай.\r\nТя допълни, че всички изисквания за подаване на кандидатура за изпълнени и че тя ще бъде предадена в скоро време. „Косово е член на Венецианската комисия и Банката за развитие към Съвета на Европа, които са важни институции към Съвета на Европа“ обясни Мелиса Харадинай. Йонислав Дочев", "date": "2018.04.22", "title": "Gazeta Express: Косово е готово да кандидатства за членство в Съвета на Европа"}
{"url": "http://www.focus-news.net/news/2018/04/22/2513779/agentsiya-afis-64-ot-grazhdanite-smyatat-che-balgariya-tryabva-da-zaeme-vazmozhno-nay-neutralna-pozitsiya-v-konflikta-mezhdu-zapada-i-rusiya-a-55-che-naprezhenieto-shte-prodalzhi-da-narastva.html", "text": "Над половината (55%) от пълнолетните граждани са на мнение, че напрежението между Запада и Русия през идните месеци ще продължи да нараства.  На обратното мнение – че ще спадне, са едва 17%. Още 30% смятат, че градусът на напрежението ще се запази на сегашното ниво. „Изследователската ни практика доказва, че повече от събитията във вътрешния и международния живот се осмислят през призмата на трайни нагласи в по-продължителен период от време. Макар и рядко обаче, има събития, които имат мигновен ефект, и водят до съществени промени в обществените настроения и ориентации. Такова събитие навремето беше войната в бивша Югославия. Такова събитие е и сегашното развитие на кризата в Сирия, която противопостави двете световни суперсили – САЩ и Русия –  една срещу друга. Българските страхове, че новата студена война може да прерасне в гореща, се изострят“, коментират от „Афис“. „Наистина, периодът на провеждане на изследването съвпадна с американските ракетни удари над Сирия, които създадоха риск конфликтът между САЩ и Русия да навлезе в неуправляема спирала на „нападение – отговор на нападението – отговор на отговора“. В този смисъл лидерите на двете суперсили си размениха остри закани. Русия заплаши, че ще прихваща американските ракети и ще унищожи платформите, от които са изстреляни, а реакцията на САЩ беше не по-малко твърда – „Готви се, Русия, защото ще долетят нови ракети – хубави и умни“. Мнозина наблюдатели сравниха случващото се с Кубинската ракетна криза от 1962 г., когато светът бе на ръба на ядрено самоунищожение. Няма народ по света, който да не изтръпне при подобна размяна на закани за въоръжен сблъсък. Не прави изключение и общественото мнение в България. На въпроса „Кой, според Вас, се стреми към подобен конфликт?“, посочват от „Афис“. 44% отговарят, че „главно Западът“ желае влошаване на обстановката. Само 5% дават противоположния отговор – „главно Русия“. „Необичайно високият дял на хора, затруднени да избират измежду три логически варианта, може да се обясни само с тревожна обърканост. В медиите тече политически дебат за това, трябва ли България да вземе страна в противоборството на световните сили и ако да, чия страна и колко решително да го направи. Какво мислят гражданите на България? Картината е: на въпроса, „Ако подобно напрежение се запази или нарасне, каква трябва да бъде позицията на България?““, коментират от Агенцията. Категорично преобладаващият отговор на 64% от хората е – „Възможно най-неутрална“. Общо 11% смятат, че България трябва да застане на страната на Запада, а общо 25% – на страната на Русия. „Трябва да се подчертае, че България не прави изключение във възприемането на Запада или част от Запада като източник на заплаха за мира. От години насам реномирани агенции, например  американската Pew Research, показват следното (цитираме публикация  от 2017 г.): 38% от анкетираните в 30 страни смятат „силата и влиянието на САЩ“ за „водеща заплаха“ за собствената си държава, а 24% – за „малка заплаха“. Сред 21 страни, в които това усещане расте, попадат европейски държави като Испания, Германия, Франция и Великобритания ( http://www.pewresearch.org/fact-tank/2017/08/01/u-s-power-and-influence-increasingly-seen-as-threat-in-other-countries/). Последните две са преки участници в настоящия военен конфликт. Що се отнася до България, тук спецификата е следната: политическият и медийният дебат протичат в отсечката между отговорите единствено на въпроса – трябва ли България да вземе страна в противоборството на световните сили? Този дебат е затворен в тревогите на едва 11% от българските граждани и не се доближава дори и на половин крачка до доминиращите обществени страхове и настроения“, посочват още от „Афис“. „Влияе ли случващото на международната арена на вътрешнополитическите нагласи и ориентации? Отговорът е и не, и да. Промяна в електоралните нагласи няма. Готовността за гласуване за отделните партии и коалиции се запазва на досегашните нива. Ако сега се стигне до избори за Народно събрание в новия парламент ще попаднат в низходящ ред ГЕРБ, БСП, ДПС и Обединените патриоти. Всички останали политически сили засега остават извън сметките на евентуалното бъдещо разпределение на депутатските мандати“, коментират още от Агенцията. За сметка на това рязко е скочил делът на гражданите, които не възнамеряват да подкрепят нито една партия или коалиция – от 29% на 36%. „Геополитическата криза обаче оказва силно влияние на доверието в някои основни институции и водещи политически лидери. Рязък спад на доверието регистрираме спрямо Европейския съюз и Българската армия – съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция. От тази гледна точка разгорещената размяна на реплики между държавния глава и лидера на парламентарното мнозинство прилича на препирня между Давид и Голиат. От друга страна, като най-адекватна и близка до позицията на мнозинството от хората се възприема позицията на трима от политическите лидери – Бойко Борисов, Корнелия Нинова и..., колкото неочаквано да е, на Волен Сидеров. Доверието в тях е нараснало съответно с 3, 5 и 5 пункта. Доверието във всички останали политически лидери спада. Всичко това едва ли може да се тълкува като изненада. Борисов, наред с няколко страни в ЕС, се въздържа да даде безрезервна подкрепа за акцията на трите западни страни в Сирия, преди това и по казуса „Скрипал“. С това се доближи до доминиращото обществено мнение по въпроса и получи подкрепа дори от страна на лидера на БСП. На свой ред реакциите на Нинова й привлякоха по-висока обществена подкрепа, без това на този етап да се отразява на подкрепата за ръководената от нея партия. Сидеров пък е известен с откритите си проруски позиции, което го прави по-адекватен спрямо мнението на преобладаващото мнозинство в страната. В частност руските симпатии нито намаляват, нито се увеличават, но за сметка на това бележат съществен ръст антизападните настроения. Това е обяснимо предвид на обстоятелството, че в периоди на големи изпитания и смутове партиите и другите структури на гражданското общество отстъпват на заден план, а напред излиза лидерството. Уместно е да припомним, че през далечната 1998-99 година, когато избухна войната в бивша Югославия, в първия момент реакцията на народа бе сплотяване около правителството на Иван Костов, доверието в когото нарасна и продължи да расте до момента, в който той разреши въздушен коридор за американските бомбандоровки. Тогава доверието в него рязко се срина и получи израз в съкрушителната загуба на СДС на кметските избори в края на 1999 г. Критичните ситуации често катализират отдавна назрял прелом в политическите нагласи между елит и народ. Очевидно с нарастването на международното напрежение подобни ситуации ще зачестяват. С други думи влиянието на подобни кризи е толкова изразително, че при едно или друго развитие на ситуацията и най-вече на промяна в позицията на българската държава, това може да доведе до съществено пренареждане на сегашните съотношения между политическите сили“, коментират от „Афис“.", "date": "2018.04.22", "title": "Агенция „Афис“: 64% от гражданите смятат, че България трябва да заеме възможно най-неутрална позиция в конфликта между Запада и Русия, а 55%- че напрежението ще продължи да нараства"}
{"url": "http://www.focus-news.net/news/2018/04/22/2513778/pazardzhik-demo-poleti-sas-samoleti-i-deltaplaneri-se-izvarshvat-v-ramkite-na-dnite-na-otvorenite-vrati-na-letishteto-v-selo-pishtigovo.html", "text": "Демо полети със самолети и делтапланери се извършват в рамките на дните на отворените врати, които се провеждат на летището в село Пищигово, съобщиха за Радио „Фокус“ – Пазарджик организаторите на инициативата. Целта е да се популяризират авиационните дейности в района на Пазарджик, да се приобщят повече млади хора към моторни и безмоторни въздушни и други спортове на открито. \r\nПосетителите ще могат да видят демо полети на опитни пилоти-спортисти и собственици на леки и свръхлеки самолети, вертолети, автожири, мотоделти и парамотори. Предвидени са и полетни уроци, състезание по прецизно кацане със самолети, мотоделти и парамотори, издигания с топловъздушни балони, демонстрации на млади авиомоделисти, забавления за деца и родители, безплатен къмпинг и вечерно музикално парти под открито небе. \r\nАлбена ЖИЛЕКОВА", "date": "2018.04.22", "title": "Пазарджик: Демо полети със самолети и делтапланери се извършват в рамките на дните на отворените врати на летището в село Пищигово"}
{"url": "http://www.focus-news.net/news/2018/04/22/2513781/liliya-hristova-obshtina-varna-za-opredelyane-na-blizostta-do-uchilishteto-pri-priem-v-parvi-klas-obshtinite-sa-zadalzheni-da-reglamentirat-prilezhashtite-rayoni-kam-vsyako-uchebno-zavedenie.html", "text": "За определяне на близост до училището общините са задължени да регламентират прилежащите райони към всяко едно учебно заведение, като един адрес получава максимален възможен брой точки само за едно училище. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна, във връзка с предстоящия електронен прием в първи клас по водещия критерии - близост до училището. При определянето на районите за обхват се следват основни комбинирани принципи като критерии за определяне на достъпност, на близост на училището относно даден адрес – близост по пешеходна линия, разграничаване на районите един от друг посредством главни пътни артерии, безопасен пешеходен подстъп към училището, като наличие на подлез, светофарна уредба, пешеходна пътека тип „Зебра“, за селищните образувания и местности – лесен и бърз транспортен достъп по главна пътна артерия и съответно наличие на редовен градски транспорт по маршрута.  \r\nЛилия Христова отбеляза, че ако броят на кандидатите за дадено училище надхвърля броя на свободните места, децата се подреждат според допълнителните критерии, които са дете с трайни увреждания над 50 %; дете на двама починали родители; други деца от семейството, обучаващи се в училището; деца, завършили подготвителна група в училището; поредност на желанието на родител за прием на детето в съответните училища. Децата се подреждат в низходящ ред според получения сбор от точки по критериите, като при равен брой точки се класират на случаен принцип.\r\nМарияна ВАЛЕНТИНОВА", "date": "2018.04.22", "title": "Лилия Христова, Община Варна: За определяне на близостта до училището при прием в първи клас общините са задължени да регламентират прилежащите райони към всяко учебно заведение"}
{"url": "http://www.focus-news.net/news/2018/04/22/2513783/hurriyet-66-amerikanski-senatori-podpisaha-otvoreno-pismo-prizovavashto-turtsiya-da-osvobodi-zatvoreniya-sveshtenik.html", "text": "66 сенатори от САЩ подписаха писмо публикувано на 20 април, в което призовават властите в Турция да освободят американския свещеник Андрю Брънсън, който е под съд заради предполагаеми връзки с мрежата на ислямския проповедник Фетхуллах Гюлен, пише турският вестник Hurriyet.\r\nХристиянският свещеник Андрю Брънсън, който живее в Турция от повече от две десетилетия, беше обвинен в съучастие с мрежата на Гюлен. Брънсън е изправен пред до 35 години в затвор.\r\nПисмото, водено от републиканския сенатор Том Тилис, който представлява родния щат на Брънсън Северна Каролина, и Демократът Джийн Шахин, заявява че Сенатът подкрепя усилията за засилване на сътрудничеството между САЩ и Турция в областта на правоприлагането.\r\n„Въпреки това, ние сме дълбоко обезпокоени от това, че правителството на Турция премина отвъд легитимните действия срещу организаторите на опита за преврат, с което подбива собствените си демократични традиции и върховенство на закона“, се казва в писмото. Йонислав Дочев", "date": "2018.04.22", "title": "Hurriyet: 66 американски сенатори подписаха отворено писмо призоваващо Турция да освободи затворения свещеник"}
{"url": "http://www.focus-news.net/news/2018/04/22/2513784/mrrb-statusat-na-zayavleniyata-za-izdavane-na-dokumenti-ot-agentsiyata-po-geodeziya-kartografiya-i-kadastar-mozhe-da-se-sledi-po-elektronen-pat-bez-da-se-hodi-v-ofisite-na-sluzhbata.html", "text": "Статусът на заявленията за издаване на документи от Агенцията по геодезия, картография и кадастър и това готови ли са могат да бъдат проследявани на страницата на агенцията, без да се налага гражданите да ходят на място в офисите на службата. Това съобщиха от пресцентъра на Министерството на регионалното развитие и благоустройството (МРРБ). Такава възможност дава кадастрално-административната информационна система \"КАИС\" на Агенцията по геодезия, картография и кадастър с интернет адрес https://kais.cadastre.bg/bg/Services.\r\nВ системата могат да се подават по електронен път заявления за нанасяне на настъпили промени в кадастралния регистър на недвижимите имоти, издаване на скица за имот или сграда в урбанизирана или неурбанизирана територия, предоставяне на копие от кадастрална карта в графичен вид и други. \r\nВ он-лайн портала могат да се заявят и различни видове справки - за граници и кадастрална информация за имоти, справки по кадастрална карта, за собствениците и носителите на други вещни права за един имот от кадастралния регистър на недвижимите имоти, копия от кадастрални карти в графичен вид, извадки от кадастралната карта с данни от кадастралния регистър на недвижимите имоти за един имот, копие на кадастрална карта в цифров вид без данни за собствеността и други. \r\n За използването на услугите, предоставяни чрез КАИС, е необходимо да се направи електронна регистрация на клиента, чрез която той получава потребителско име и парола за идентификация в портала. Всеки регистриран потребител получава уникален клиентски номер в системата. \r\nОт всички услуги, предоставяни от Агенцията, гражданите могат да се възползват по електронен път, при това с 30% по-евтино, в сравнение с тези на гише.\r\nОблекчението цели улесняване на хората и бизнеса и е част от мерките, предприети от Министерството на регионалното развитие и благоустройството и неговите структури, в посока намаляване на административната тежест и подобряване на условията за инвестиции в страната. \r\nС общините и ведомствата АГКК има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица, които са им необходими за провежданите от дадена община или ведомство административни процедури. Сключените споразумения с общините дават възможност на гражданите и юридическите лица за достъп до услугите, предоставяни от Агенцията на общинско ниво.\r\nЧрез  отдалечен достъп до информационната система на кадастъра нотариусите също могат да заявяват и да получават от АГКК електронни скици и схеми, които да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител. \r\nЗа цялата страна от началото на годината досега подадените заявления за услуги от АГКК са близо 70 хиляди, като само 10% от предоставяните от агенцията услуги са заявени електронно.  \r\nСамо в София месечно се подават над 7 хиляди заявления, средно дневно това са по около 450 човека, преминали през офисите на АГКК, а в цялата страна – средно на ден са около 2 000 човека.   \r\nСъщо за улеснение на гражданите и бизнеса, в столицата, освен в централната сграда на Агенцията, работят още 8 изнесени офиса. Всеки гражданин може да посочи изрично в кой офис би желал да получи издадените документи.", "date": "2018.04.22", "title": "МРРБ: Статусът на заявленията за издаване на документи от Агенцията по геодезия, картография и кадастър може да се следи по електронен път, без да се ходи в офисите на службата"}
{"url": "http://www.focus-news.net/news/2018/04/22/2513785/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Турция Реджеп Тайип Ердоган в събота призова за мир с Гърция, според съобщение на държавната „Anadolu Agency”, пише електронното издание на гръцкия вестник Kathimerini.\r\n„Имаме нужда от мир сега. Нашият мир с вас е като никой друг“, заяви турският президент.\r\nЕрдоган е заявил още, че гръцкият премиер Алексис Ципрас е „млад и динамичен“ лидер, който има желание „да направи нова стъпка“, както и че гръцкият президент Прокопис Павлопулос е в „същия дух.“\r\n*** Македония никога не е била по-близо до постигането на решение в 25-годишния спор за името с Гърция, но дори да не успее да го реши, страната ще продължи да се интегрира в Европа, заяви премиерът на страната Зоран Заев в интервю за „Агенция Франс Прес“, предава скопското електронно издание „МКД“.\r\n„Вярвам, че никога не сме имали по-добри условия за постигането на цялостно решение, което да трае завинаги. А ако спорът не се реши, няма да бъде краят на света“, заяви Заев.\r\nТой допълни, че Македония ще продължи по европейската си програма и че по един или друг начин „ще вкараме Македония в Европа.“\r\nМакедонският премиер заяви и че е доволен, защото „голяма част от въпросите“ между Македония и Гърция са решени. Той добавя, че е оптимист за крайното решение, но отказа да даде допълнителни детайли, тъй като „това може да провали целия процес.“\r\n*** Косово е направило всички нужни подготвителни работи, за да кандидатства за Съвета на Европа, без, обаче, правителството да дава дата, на която може тази кандидатура може да бъде пусната, пише базираното в Прищина албанско електронно издание Gazeta Express.\r\nПравителството на Косово заяви, че очаква правилния момент за подаване на кандидатура в Съвета на Европа, обяснявайки че са завършени всички подготвителни работи.\r\n„Като част от усилията за подсилване на многостранните ни отношения, членство на Косово в Съвета на Европа остава една от ключовите цели на външната ни политика“, заяви Мелиса Харадинай, политически съветник на премиера на страната Рамуш Харадинай.\r\nТя допълни, че всички изисквания за подаване на кандидатура за изпълнени и че тя ще бъде предадена в скоро време. „Косово е член на Венецианската комисия и Банката за развитие към Съвета на Европа, които са важни институции към Съвета на Европа“ обясни Мелиса Харадинай.\r\n*** 66 сенатори от САЩ подписаха писмо публикувано на 20 април, в което призовават властите в Турция да освободят американския свещеник Андрю Брънсън, който е под съд заради предполагаеми връзки с мрежата на ислямския проповедник Фетхуллах Гюлен, пише турският вестник Hurriyet.\r\nХристиянският свещеник Андрю Брънсън, който живее в Турция от повече от две десетилетия, беше обвинен в съучастие с мрежата на Гюлен. Брънсън е изправен пред до 35 години в затвор.\r\nПисмото, водено от републиканския сенатор Том Тилис, който представлява родния щат на Брънсън Северна Каролина, и Демократът Джийн Шахин, заявява че Сенатът подкрепя усилията за засилване на сътрудничеството между САЩ и Турция в областта на правоприлагането.\r\n„Въпреки това, ние сме дълбоко обезпокоени от това, че правителството на Турция премина отвъд легитимните действия срещу организаторите на опита за преврат, с което подбива собствените си демократични традиции и върховенство на закона“, се казва в писмото.", "date": "2018.04.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/22/2513788/reuters-arabskite-darzhavi-vzeha-reshenie-za-sazdavane-na-regionalna-sistema-za-razplashtaniya.html", "text": "Арабските държави завършиха плановете си за създаване на независима, регионална трансгранична система за разплащане, след като сега установената система беше ударена от увеличение на таксите за услуги и съкращения на служители от някои международни банки, съобщава Reuters.\r\nКъм момента много трансгранични разплащания между Арабските държави се осъществяват от кореспондиращи банки, които играят ролята на агенти за чуждите финансови институции, които нямат местно присъствие в дадена държава.\r\nЗатягането на законите против прането на пари от страна на американските и европейските банки в последните години, добави още към цената на тази практика, докато някои банки се отказаха от пазара в този регион, за да се фокусират върху по-доходоносни региони.\r\nБордът на Арабския валутен фонд (АВФ), който има 22 държави-членки обхващащи държавите от Персийския залив до Судан и Мароко, одобри създаването на независима регионална институция, която да разчиства и урежда плащанията помежду им, заявиха от АВФ в неделя.\r\nНе е уточнено кога системата ще бъде пусната, но представители на АВФ заявиха, че очакват тя да бъде функционираща до 2020 г.\r\nНовата институция, подкрепена от арабските централни банки, ще има капитал от 100 млн. долара и ще бъде собственост на Арабския валутен фонд.\r\n„Целта на институцията ще бъде промотирането на използването на местните валути в междуарабските платежни транзакции, редом до основните международни валути“, заявиха още от АВФ. Йонислав Дочев", "date": "2018.04.22", "title": "Reuters: Арабските държави взеха решение за създаване на регионална система за разплащания"}
{"url": "http://www.focus-news.net/news/2018/04/22/2513786/250-000-bitovi-klienti-na-chez-elektro-plashtat-bezkasovo-smetkite-si-za-tok-otchita-se-14-rast-pri-internet-plashtaniyata-prez-parvite-3-mesetsa-na-2018-g-spryamo-sashtiya-period-na-2017-g.html", "text": "Над 250 000 битови клиенти на ЧЕЗ предпочитат да плащат безкасово сметките си за електроенергия. Те използват банките, интернет, терминални устройства или мобилния си телефон, като най-предпочитаните начини за безкасово разплащане са по интернет и директния дебит на банките. Това съобщиха от пресцентъра на „ЧЕЗ Електро България“. Броят на осъществените безкасови транзакции за периода януари – март е 752 000, с което достигна 17% от общия брой плащания през тези месеци. От тях 281 000 плащания са извършени по банков път. За първото тримесечие на тази година се регистрира и ръст от 14% при интернет плащанията – над 468 000, спрямо същия период на миналата 2017 г. \r\nБезкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво нараства броят на клиентите на ЧЕЗ, които предпочитат да бъдат обслужвани от разстояние. Компанията предлага 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard.\r\nПодробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България“ АД, на телефонна линия 0700 10 010, на info@cezelectro.bg, както и на сайта на компанията www.cez.bg, секция „За клиента“.", "date": "2018.04.22", "title": "250 000 битови клиенти на „ЧЕЗ Електро“ плащат безкасово сметките си за ток, отчита се 14% ръст при интернет плащанията през първите 3 месеца на 2018 г. спрямо същия период на 2017 г."}
{"url": "http://www.focus-news.net/news/2018/04/22/2513791/razgrad-piyan-shofyor-e-blasnal-patrulen-avtomobil-v-opit-da-osueti-politseyska-proverka.html", "text": "Пиян шофьор е блъснал патрулен автомобил в опит да осуети полицейска проверка. Пътно-транспортното произшествие станало около 05.50 часа на 22 април на улица „Перистър“ в Разград. Това съобщиха от ОДМВР-Разград. Лек автомобил „Фолксваген Голф“ не спира при подаден звуков и светлинен сигнал от служебен „Опел Астра“. Последваният от полицейските служители автомобил изгубил управление и при опит да бъде изпреварен удря задната част на патрулката. В резултат на сблъсъка са причинени значителни материални щети по двете МПС-та. Водачът на Фолксвагена – Б.Б. на 34 години от Разград, е тестван за употреба на алкохол. Дрегерът отчел 2,18 промила. Мъжът с отнета шофьорска книжка отказал да предостави кръв за медицинско изследване. Задържан е в РУ-Разград. По случая е образувано бързо производство по чл.343 Б, ал.1 от НК.", "date": "2018.04.22", "title": "Разград: Пиян шофьор е блъснал патрулен автомобил в опит да осуети полицейска проверка"}
{"url": "http://www.focus-news.net/news/2018/04/22/2513789/pazardzhik-v-panagyurishte-se-provezhda-14-natsionalen-festival-za-mladi-izpalniteli-na-balgarska-patriotichna-pesen-rodolyubie.html", "text": "В Панагюрище започна вторият ден от ХІV Национален фестивал за млади изпълнители на българска патриотична песен „Родолюбие”  , съобщи за Радио „Фокус” – Пазарджик Радка Костуркова от Община Панагюрище. „Целта на конкурса е разпалване на родолюбиви чувства, издигане на националното самочувствие и самосъзнание, популяризиране на българската песен с патриотична насоченост, откриване и изява на млади таланти в певческото изпълнителско изкуство“, каза също Костуркова. Тя допълни, че в конкурсната програма индивидуалните изпълнители и вокалните формации участват с две песни. Първата песен задължително те с патриотично съдържание (за родината, за семейството, за родната природа). Втората песен може да бъде патриотична или забавна. Времетраенето е  до З минути за една песен. Стилът на песните трябва да бъде близък до оригинала и съобразен с целите на фестивала. По преценка на журито втората песен може да бъде прекъсвана. Организатори на фестивала са Община Панагюрище и Център за подкрепа за личностно развитие – Панагюрище.\r\nАлбена ЖИЛЕКОВА", "date": "2018.04.22", "title": "Пазарджик: В Панагюрище се провежда ХІV Национален фестивал за млади изпълнители на българска патриотична песен „Родолюбие”"}
{"url": "http://www.focus-news.net/news/2018/04/22/2513790/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-april.html", "text": "„Софийска вода” временно ще прекъсне водоснабдяването в някои части на столицата на 23 април 2018 г. (понеделник), съобщиха от пресцентъра на дружеството.\r\nВъв връзка с подмяна на спирателни кранове на ул. „Партений Нишавски“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- по ул. „Партений Нишавски“ от ул. „Одрин“ до бул. „Ген.Михаил Д.Скобелев“;\r\n- по ул. „Осогово“ от ул. „Партений Нишавски“ до ул. „Позитано“;\r\n- по ул. „Българска морава“ от ул. „Партений Нишавски“ до ул. „Камен Андреев“ + бл.15, 18 и бл.2 на бул. „Ген.Михаил Д.Скобелев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Партений Нишавски“ ъгъла с ул. „Българска морава“.\r\nВъв връзка с пресвързване на уличен водопровод на ул. „Борис Арсов“ кв. „Витоша“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Борис Арсов“, ул. „Нилс Бор“, ул. „Проф. Станчо Ваклинов“, ул. „Петър Карапетров“, ул. „Йордан Радичков“, ул. „Проф. Милко Борисов“ и ж.к. „Градините“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Арсов“ ъгъла с ул. „Йордан Радичков“.\r\nВъв връзка с изграждане на сградно водопроводно отклонение на ул. „Крушева градина“ кв. „Драгалевци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Крушева градина“, ул. „Ненко Балкански“, ул. „Гергьовче“, ул. „Кимчовец“, ул. „Еловица“, ул. „Захари Зограф“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушова градина“ №56.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.22", "title": "„Софийска вода” временно ще прекъсне водоснабдяването в някои части на столицата на 23 април"}
{"url": "http://www.focus-news.net/news/2018/04/22/2513792/tass-germanskite-opozitsionni-polititsi-iskat-rusiya-da-uchastva-v-sreshtata-na-g7-v-kanada.html", "text": "Опозиционните политици в Германия искат Русия да бъде поканена на срещата на Г7 в Канада през месец юни, съобщава агенция „DPA”, цитирана от ТАСС.\r\n„Ако Западът наистина възнамерява да влезе в конструктивен диалог с Русия, това е подходящ случай. Г7 трябва да се превърне в Г8 отново“, заяви Сара Вагенкнехт, германски ляв политик.\r\nСпоред лидера на парламентарната фракция на Свободната демократична партия (СДП) Александър Ламбсдорф, който е отговорен за външната политика на партията, сега има смисъл да се стабилизира диалогът с Русия. „Г7 + 1 може да бъде подходящ формат“, заяви той.\r\nВ неделя ще се проведе среща на външните министри на държавите от Г7 в Торонто, Канада. Представители на Украйна са поканени за пръв път.\r\nСпоред Вагенкнехт и Ламбсдорф руският външен министър Сергей Лавров също е трябвало да бъде поканен.\r\n„На срещата на най-високо ниво през юни Русия задължително трябва да бъде на масата за преговори. Защото мирът в Европа и Близкия изток е възможен само с участието на Русия“, заяви Вагенкнехт.\r\n„Ако кажем, че Русия отново трябва да участва в този формат, то това очевидно важи за всички нива на преговори, включително и срещи на върха“, допълни Ламбсдорф.\r\nВ края на март лидерът на СДП Кристиан Линднер предложи срещата на Г7 да продължи диалога си с Русия във формат Г7 + 1. В средата на април, обаче, германският външен министър Хайко Маас заяви, че възвръщането на формата Г8 с участието на Русия все още не е възможен. Йонислав Дочев", "date": "2018.04.22", "title": "ТАСС: Германските опозиционни политици искат Русия да участва в срещата на Г7 в Канада"}
{"url": "http://www.focus-news.net/news/2018/04/22/2513793/nimh-rechnite-niva-v-zapadnobelomorskiya-baseyn-shte-sa-bez-sashtestveni-izmeneniya-ili-shte-se-ponizhavat.html", "text": "Днес и през следващите три дни речните нива в Западнобеломорския басейн ще са без съществени изменения или ще се понижават. Това сочи справка в сайта на Националният институт по метеорология и хидрология (НИМХ) към Българската академия на науките (БАН). Водните нива на реките в басейна ще се задържат високи. Водните количества ще бъдат под праговете, изискващи повишено внимание.", "date": "2018.04.22", "title": "НИМХ: Речните нива в Западнобеломорския басейн ще са без съществени изменения или ще се понижават"}
{"url": "http://www.focus-news.net/news/2018/04/22/2513782/sofiya-v-sadebnata-palata-shte-se-provede-brifing-po-povod-zadarzhaniya-za-ranyavaneto-na-dvama-politsai-na-futbolniya-mach-mezhdu-otborite-na-levski-i-tsska-sofiya.html", "text": "От 11.30 ч. в Зала 2 на 4 етаж на Съдебната палата градският прокурор Емилия Русинова и директорът на СДВР Ивайло Иванов ще дадат брифинг по повод задържания, заподозрян за раняването на двама полицаи по време на футболен мач. Това съобщиха от пресцентъра на Прокуратурата на Република България.\r\nДостъп по събитието е предвиден през входа на сградата откъм улица „Лавеле“.", "date": "2018.04.22", "title": "София: В Съдебната палата ще се проведе брифинг по повод задържания за раняването на двама полицаи на футболния мач между отборите на \"Левски\" и \"ЦСКА-София\""}
{"url": "http://www.focus-news.net/news/2018/04/22/2513795/14-dushi-sa-raneni-pri-katastrofi-prez-izminaloto-denonoshtie-v-stranata.html", "text": "14 души са ранени при катастрофи през изминалото денонощие, съобщиха от пресцентъра на МВР. В страната са станали 12 пътнотранспортни произшествия, при които има един загинал. На територията на столицата са станали един тежък и 165 леки пътни инцидента, при които има един загинал.", "date": "2018.04.22", "title": "14 души са ранени при катастрофи през изминалото денонощие в страната"}
{"url": "http://www.focus-news.net/news/2018/04/22/2513794/razgrad-tyalo-na-32-godishen-narkozavisim-mazh-e-otkrito-v-zhilishte-v-zhk-orel-v-oblastniya-grad.html", "text": "Тяло на 32-годишен наркозависим мъж е открито в жилище в ж.к. „Орел“. Това съобщиха от ОДМВР-Разград. Сигнал за починало в апартамент лице е подаден около 23.20 часа на 20 април. На място в жилището в ж.к. „Орел“ в Разград е установена смъртта на 32-годишния Н.Н., който бил на гости у 39-годишния Д.Д. Двамата са наркозависими. При извършения оглед на трупа следи от насилие не са установени. Тялото е изпратено в МБАЛ-Разград за аутопсия. По случая е образувано досъдебно производство по чл.127, ал.1 от НК.", "date": "2018.04.22", "title": "Разград: Тяло на 32-годишен наркозависим мъж е открито в жилище в ж.к. „Орел“ в областния град"}
{"url": "http://www.focus-news.net/news/2018/04/22/2513799/razgrad-38-godishen-mazh-e-otkrit-v-netrezvo-sastoyanie-sled-nanesen-poboy-na-patya-mezhdu-selata-chudomir-i-trabach.html", "text": "38-годишен мъж е открит в нетрезво състояние, след нанесен побой на пътя между селата Чудомир и Тръбач. Това съобщиха от ОДМВР-Разград. Сигналът за лице в безпомощно състояние е получен около 23.25 часа на 20 април. На място от служители на РУ-Лозница е установен 38-годишният А.А. от село Чудомир във видимо нетрезво състояние. Установено е, че на мъжът е нанесен побой. Пострадалият е откаран в МБАЛ-Разград със счупена дясна ръка. В хода на образуваното досъдебно производство по чл.129, ал.1 от НК и предприетите издирвателни действия е установен извършителят на деянието – М.М. на 20 години от Чудомир, криминално непроявен, неосъждан.", "date": "2018.04.22", "title": "Разград: 38-годишен мъж е открит в нетрезво състояние, след нанесен побой на пътя между селата Чудомир и Тръбач"}
{"url": "http://www.focus-news.net/news/2018/04/22/2513777/zoran-zaev-nikoga-ne-sme-bili-po-blizo-do-razreshavane-na-spora-za-imeto-s-gartsiya-no-ako-ne-go-postignem-nyama-da-e-krayat-na-sveta.html", "text": "Македония никога не е била по-близо до постигането на решение в 25-годишния спор за името с Гърция, но дори да не успее да го реши, страната ще продължи да се интегрира в Европа, заяви премиерът на страната Зоран Заев в интервю за „Агенция Франс Прес“, предава скопското електронно издание „МКД“.\r\n„Вярвам, че никога не сме имали по-добри условия за постигането на цялостно решение, което да трае завинаги. А ако спорът не се реши, няма да бъде краят на света“, заяви Заев.\r\nТой допълни, че Македония ще продължи по европейската си програма и че по един или друг начин „ще вкараме Македония в Европа.“\r\nМакедонският премиер заяви и че е доволен, защото „голяма част от въпросите“ между Македония и Гърция са решени. Той добавя, че е оптимист за крайното решение, но отказа да даде допълнителни детайли, тъй като „това може да провали целия процес.“ Йонислав Дочев", "date": "2018.04.22", "title": "Зоран Заев: Никога не сме били по-близо до разрешаване на спора за името с Гърция, но ако не го постигнем, няма да е краят на света"}
{"url": "http://www.focus-news.net/news/2018/04/22/2513801/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция-Свищов. Водният стоеж на реката там е 557 см, а температурата на водата е 15.4 градуса.\r\nДнес по поречието на река Дунав ще бъде слънчево. Максималните температури ще са между 24° и 29°.", "date": "2018.04.22", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/22/2513787/iliana-benovska-g-n-borisov-koga-shte-se-yadosate-istinski-na-prezidentite-radev-i-makron.html", "text": "Г-н Борисов, кога ще се “ядосате“ истински на президентите  Радев  и Макрон? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването.\r\nПривидно изглежда, че няма пряка връзка между думите и делата на българския президент Радев и на френския президент Макрон. Външната прилика е в нестандартните спътнички в живота им – Десислава и  Бриджит. Българинът Радев се ожени бързешком, за да спази приличието преди да стане президент, за жената, с която съжителстваше и работеше за него като счетоводителката и пиар. Французинът Макрон се е влюбил в съпругата си като ученик и след много перипетии са оженва за жената, която му е била учителка. Прилики между президентшите Радева и Макрон няма - нито манталитетно, нито визуално. А анализът на разликите в техните крака и стил на обувки е интересен за психолозите, защото може да хвърли светлина върху вкуса  и посоките на изяви на президентите Радев и Макрон (прилагам уникална снимка на колегата от „24 часа“ Виктор Иванов).\r\nИ докато психолозите анализират, ние, българските граждани, членове на ЕС и НАТО очакваме яснота по най-малко 2 въпроса.\r\nПитаме българския президент Радев: Способен ли сте да сте лидер и обединител на нацията и ако отговорът Ви е „да“ – докажете го с, поне, 3 факта.\r\nПитаме френския президент  Еманюел Макрон: В какво качество оспорвате равните права на Западните Балкани и Западна Европа  да са членове на ЕС и питахте ли ЕС и нас, като членове на ЕС като си позволихте да изстрелвате ракети в Сирия и да предначертавате политиките на ЕС?\r\nНо, всъщност, тези въпроси очакваме да ги зададе премиера на България Бойко Борисов, ако, наистина, е държавник с национална отговорност и истински обединител на Западните Балкани и мисионер, който да сближи, в името на световния мир, Турция, ЕС и Русия.\r\nТа. Г-н Борисов, кога ще се „ядосате“ истински на президентите  Радев и Макрон и ще изясните ролите на тези двама президенти?\r\nАз съм Беновска. И питам.", "date": "2018.04.22", "title": "Илиана Беновска: Г-н Борисов, кога ще се “ядосате“ истински на президентите  Радев  и Макрон"}
{"url": "http://www.focus-news.net/news/2018/04/22/2513798/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ на тема „Политиката, глупако!“ днес, от 17.00 часа. Това съобщиха от екипа на предаването „Беновска пита“ по „Канал 3”. \r\nПредаването ще започне с коментар на Илиана Беновска. Нейни събеседници ще бъдат: Стефан Балабанов, заместник-министър на вътрешните работи - за борбата с престъпността; Емил Радев, евродепутат ЕНП-ГЕРБ - за нормите  в ЕС; Петр Баран, директор на ЧЕЗ (2011-2015 г.) - за ЧЕЗ; Божидар Лукарски, председател на СДС, и Емил Кабаиванов, бивш председател на СДС - За демокрацията; Мариус Донкин, директор на Народния театър - за духовността. \r\nПовторението можете да гледате по „Канал 3” и да слушайте по „Радио К2” от 22.30 часа. Можете да пишете на e-mail: benovskapita@gmail.com.", "date": "2018.04.22", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/04/22/2513803/granichna-politsiya-normalno-se-osashtestvyava-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се осъществява преминаването през граничните пунктове на територията на Югозападна България. Това съобщиха за Радио „Фокус“ – Пирин от „Гранична полиция“. Без проблеми се извършва преминаването през ГКПП „Кулата“, „Илинден“, „Златарево“ и „Логодаж“.\r\nКристина МИТКОВА", "date": "2018.04.22", "title": "„Гранична полиция“: Нормално се осъществява преминаването през граничните пунктове на територията на Югозападна България"}
{"url": "http://www.focus-news.net/news/2018/04/22/2513805/burgas-muzikalno-tantsoviyat-spektakal-ritamat-na-koreya-shte-bade-predstaven-v-darzhavnata-opera-v-grada.html", "text": "Впечатляващият музикално-танцов спектакъл „Ритъмът на Корея“ ще бъде представен от 17.00 часа в Държавната опера в Бургас. Това съобщиха от пресцентъра на Община Бургас. „Ритъмът на Корея“ е представление, което съчетава традиционни и съвременни музикални етюди, изпълнени от „Чонгга Акхуе“, както и танцови изпълнения на „Чинджо Крю“ – водеща корейска брейк денс група.\r\n„Чинджо Крю“ е брейк денс група, която е спечелила многобройни награди на международната сцена, включително и първи места на „Break the Floor“ 2018, 2017 и 2016 във Франция, „Floor Wars“ 2018 в Дания, „R16“ в Република Корея и много други. Този световно уважаван състав е известен с креативност, енергия и със създаването на сложни улични танци.\r\n„Чонгга Акхуе“ е високо оценен музикален състав, който е основан през 2000 г. Техните изпълнения са изгради въз основата на традиционни жанрове като кагок и пансори, но техният репертоар е разнообразен, създаващ пространство отвъд жанра, където миналото, настоящето и бъдещето съществуват едновременно, като по този начин запазват и трансформират наследството на техните предци.\r\nНа българската сцена „Чинджо Крю“ и „Чонгга Акхуе“ ще пресъздадат уникалния и вдъхновяващ ритъм на Корея. Концертът се организира от Посолството на Южна Корея в България, със съдействието на Почетното консулство на Южна Корея в Бургас и Община Бургас.", "date": "2018.04.22", "title": "Бургас: Музикално-танцовият спектакъл „Ритъмът на Корея“ ще бъде представен в Държавната опера в града"}
{"url": "http://www.focus-news.net/news/2018/04/22/2513807/sputnik-evakuiraha-mon-sen-mishel-vav-frantsiya-sled-kato-mazh-zaplashi-politsai-s-ubiystvo.html", "text": "В момента тече евакуация в курортното градче Мон Сен Мишел и едноименния остров, след като неидентифициран мъж заплаши полицай, предава Sputnik.\r\nДузина полицаи бяха изпратени в Мон Сен Мишел, една от най-популярните дестинации сред туристите във Франция, след като мъж заплаши полицаи с убийство, съобщава местна медия. Йонислав Дочев", "date": "2018.04.22", "title": "Sputnik: Евакуираха Мон Сен Мишел във Франция след като мъж заплаши полицаи с убийство"}
{"url": "http://www.focus-news.net/news/2018/04/22/2513808/st-komisar-anton-zlatanov-sdvr-da-proverim-4-hil-zriteli-sled-intsidenta-na-natsionalniya-stadion-krieshe-riskove-ot-bezreditsi-no-ne-sreshtnahme-saprotiva.html", "text": "Да организираме операцията отвън, да проверим всеки един от 4 хил. зрители на сектор „Б“ беше трудно и криеше рискове от безредици. Не срещнахме съпротива, деянието беше заклеймено и от публиката като недопустимо. Това каза зам.-директорът на СДВР ст. комисар Антон Златанов във връзка с инцидента на мача Левски- ЦСКА на 18 април, при който полицейска служителка беше ранена с бомбичка, по който вече има задържан, предаде репортер на Агенция „Фокус“.  „Да открием задържаното лице за нас беше не просто въпрос на дълг и работа, но и на чест“, заяви той. „Още на стадиона се усети дух на непримиримост и амбиция разкриването на инцидента да стане бързо от страна на всички полицейски служители. Духът на непримиримост се усети и от голяма част от публиката“, обясни Антон Златанов.\r\nБиляна ИВАНОВА", "date": "2018.04.22", "title": "Ст. комисар Антон Златанов, СДВР: Да проверим 4 хил. зрители след инцидента на Националния стадион криеше рискове от безредици, но не срещнахме съпротива"}
{"url": "http://www.focus-news.net/news/2018/04/22/2513796/afp-liderat-na-protestite-v-armeniya-nikol-pashiyan-e-nasilstveno-iznesen-ot-miting.html", "text": "Арменската полиция заяви, че лидерът на антиправителствените протести Никол Пашиян, е бил \"насилствено изнесен\" от протестен митинг, след сблъсък между полиция и протестиращи в столицата Ереван, предава AFP.\r\n\"Въпреки многократните призиви да се спрат незаконните митинги, Пашиян продължи да води демонстрацията\" в Ереван, съобщиха от полицията, добавяйки че Пашиян и други двама опозиционни членове на парламента са били \"насила изнесени от мястото\", след като полицията разпръсна митинга. Йонислав Дочев", "date": "2018.04.22", "title": "AFP: Лидерът на протестите в Армения Никол Пашиян е \"насилствено изнесен\" от митинг"}
{"url": "http://www.focus-news.net/news/2018/04/22/2513810/narodnite-predstaviteli-ot-gerb-plovdiv-shte-provedat-priemni-s-grazhdani-na-23-april.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 23 април 2018 г., съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2;\r\n- Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.04.22", "title": "Народните представители от ГЕРБ-Пловдив ще проведат приемни с граждани на 23 април"}
{"url": "http://www.focus-news.net/news/2018/04/22/2513811/tri-malki-mecheta-sa-spaseni-pri-savmestna-aktsiya-na-mosv-riosv-smolyan-i-fondatsiya-chetiri-lapi.html", "text": "Три мечета на възраст не повече от четири месеца са спасени при съвместна акция на МОСВ, РИОСВ – Смолян и фондация „Четири лапи“. Това стана след получен сигнал на дежурен телефон на РИОСВ, в събота около обяд. Това съобщиха от Регионалната инспекция.\r\nВ района на село Барутин, община Доспат, на асфалтов път в близост до река са намерени три малки мечета без майка. С цел безопасност , както за мечетата, така и за жителите на селото, животните са прибрани от Спешната група към екоинспекцията. Извършен е няколко часов оглед в района, като са търсени следи от майката. Тъй като тя не е намерена, със съдействието на МОСВ са предприети мерки по координиране на съвместни дейности с фондация „Четири лапи“. Поради факта, че мечетата са кърмачета и дълъг престой без мляко би довел до смъртта им, те веднага са транспортирани и приети в Парка за танцуващи мечки край Белица, стопанисван от \"Четири лапи\" и фондацията на Бриджит Бардо. Там за тях ще бъдат полагани грижи от опитни специалисти.  \r\nМеждувременно от РИОСВ – Смолян, в района на село Барутин ще се поставят фотокапани и ще се следи дали ще се появи майката на мечетата. Ако тя не бъде открита в рамките на следващата седмица, те ще бъдат настанени в спасителен център в Гърция, който е специализиран в оказването на помощ на осиротели мечета и връщането им в естествената им среда.", "date": "2018.04.22", "title": "Три малки мечета са спасени при съвместна акция на МОСВ, РИОСВ – Смолян и фондация „Четири лапи“"}
{"url": "http://www.focus-news.net/news/2018/04/22/2513812/pazardzhik-avtobus-blasna-zhena-v-rayona-na-peshehodnata-pateka-na-ul-lyuben-boyanov.html", "text": "Автобус блъсна жена в района на пешеходната пътека на ул. „Любен Боянов“ в Пазарджик преди минути, предаде репортер на Радио „Фокус“ – Пазарджик. На място има екип на Спешна помощ и патрул на КАТ. Изясняват се обстоятелствата около инцидента, както и състоянието на пострадалата.", "date": "2018.04.22", "title": "Пазарджик: Автобус блъсна жена в района на пешеходната пътека на ул. „Любен Боянов"}
{"url": "http://www.focus-news.net/news/2018/04/22/2513797/prokuror-emiliya-rusinova-mlad-mazh-e-zadarzhan-za-prichinenite-telesni-povredi-na-politseyski-sluzhiteli-na-macha-levski-tsska-na-18-april.html", "text": "На 21 април след активните и много бързи действия на МВР и СДВР вече имаме привлечено лице в качеството му на обвиняем за причинените телесни повреди на служителите на „Жандармерия“ 18 април. Това каза на брифинг в Съдебната палата градският прокурор Емилия Русинова във връзка с инцидента на мача Левски- ЦСКА на 18 април, при който полицейска служителка беше ранена с бомбичка, предаде репортер на Агенция „Фокус“. „Извършителят на деянието, за който твърдим, че е такъв е роден през 1993 година. Пострадалата жена е само 1 година по-голяма от него“, посочи тя. „Не е познат на МВР, няма регистрации, не е осъждан“, коментира Емилия Русинова. „Разпитани са около 64 футболни запалянковци. Разпитани са и близки на лицето, пред които той е признал“, обясби прокурорът. „Иззети са дрехите на обвиняемия, с които е бил облечен в момента на извършване на деянието“, каза още Русинова.\r\nБиляна ИВАНОВА", "date": "2018.04.22", "title": "Прокурор Емилия Русинова: Млад мъж е задържан за причинените телесни повреди на полицейски служители на мача Левски- ЦСКА на 18 април"}
{"url": "http://www.focus-news.net/news/2018/04/22/2513815/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ в Пловдив ще проведат приемни с граждани. Това съобщиха от пресцентъра на партията.\r\nВ понеделник, 23 април 2018 г., приемните ще се проведат по следния график:\r\n- Даниела Дженева, от 17:00 до 18:00 часа в офиса на  ГЕРБ в район „Южен”, ул. ”Академик Петър Динеков“ № 1А;\r\n- Спартак Николов, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Вихър Захов,  от 17:00 до 18:30 часа в офиса на  ГЕРБ в район „Източен” на ул. ”Коста Паница“ № 5;\r\n- Вера Тоскова, от 16:00 до 18:00 часа в офиса на  ГЕРБ в район „Тракия” в ж. к. ”Тракия“ бл. 91.;\r\n- Александър Радев, от 17:30  до 19:00 часа в офиса на  ГЕРБ в район „Централен” на ул. ”Прага” № 2; \r\n- Атанас Узунов, от 17:30  до 19:00 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16:00 до 18:00 часа в офиса на  ГЕРБ в район „Тракия” в ж. к. ”Тракия“ бл.91.\r\nОбщинският съветник Иван Вичков ще приема граждани във вторник, 24 април 2018 г., от 16:00 до 18:00 часа в офиса на  ГЕРБ в район „Тракия“ в блок 91. \r\nВ сряда, 25 април 2018 г., приемни с граждани ще проведат следните общински съветници:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А;\r\n- Георги Василев, от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А; \r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\nВ четвъртък, 26 април 2018 г. общинските съветници от ГЕРБ в Пловдив ще проведат приемни с граждани по следния график:\r\n- Петър Попов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Дамян Дамянов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Веселин Маневски, от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.04.22", "title": "Пловдив: Общинските съветници от  ГЕРБ ще проведат приемни с граждани"}
{"url": "http://www.focus-news.net/news/2018/04/22/2513814/a1on-makedoniya-ministar-edmond-ademi-shte-napravi-ofitsialno-poseshtenie-v-sasht.html", "text": "В периода от 22 до 27 април 2018 г. министърът без портфейл Едмонд Адеми ще направи официално посещение в САЩ, предава скопският телевизионен канал A1oN.\r\nЗа времето на престоя, министър Адеми ще посети Ню Йорк и Вашингтон, където ще се срещне с представители на Държавния департамент, Конгреса и диаспората на Македония в САЩ.\r\nВ Ню Йорк, Едмонд Адеми ще изнесе лекция в Колумбийския университет на тема: „Западни Балкани, Македония и интеграционният процес – има ли роля диаспората?“\r\nВъв Вашингтон Адеми ще проведе срещи с високи представители на държавните институции на САЩ, преди всичко с господин Ашвуд Еферн, координатор на програмите за чуждите диаспори в Канцеларията на Държавния секретар, с г-жа Сузан Фалатко, директор на канцеларията за Централна Европа в Държавния департамент на САЩ, както и с група конгресмени от Конгреса на САЩ, които са лобисти за Македония.\r\nВъв фокуса на срещите ще стане дума и за активизиране на стратегическото партньорство в двустранните отношения между Македония и САЩ и за новия подход на парламента на Македония към евроатлантическите интеграционни процеси и новия импулс в тези процеси. Йонислав Дочев", "date": "2018.04.22", "title": "„A1oN“ (Македония): Министър Едмонд Адеми ще направи официално посещение в САЩ"}
{"url": "http://www.focus-news.net/news/2018/04/22/2513800/prokuror-emiliya-rusinova-zadarzhaniyat-za-intsidenta-na-macha-levski-tsska-e-obvinen-v-prichinyavane-na-tezhka-telesna-povreda-nakazanieto-e-ot-5-do-15-godini.html", "text": "Лицето е задържано за 72 часа, мярката изтича в понеделник. Прокурорът ще иска налагане на постоянна мярка „задържане под стража“. Това каза на брифинг в Съдебната палата градският прокурор Емилия Русинова във връзка с инцидента на мача Левски- ЦСКА на 18 април, при който полицейска служителка беше ранена с бомбичка, по който вече има задържан, предаде репортер на Агенция „Фокус“. „Повдигнато му е обвинение за тежка телесна повреда по хулигански подбуди. Наказанието за това престъпление е от 5 до 15 години“, заяви тя. „Установени са множество свидетели, които дават показания за поведението му след извършване на деянието“, посочи Емилия Русинова. „Към момента според събраните данни дрехите, бомбата и маската са му дадени от непознато за него лице“, обясни прокурор Русинова.\r\nБиляна ИВАНОВА", "date": "2018.04.22", "title": "Прокурор Емилия Русинова: Задържаният за инцидента на мача Левски- ЦСКА е обвинен в причиняване на тежка телесна повреда, наказанието е от 5 до 15 години"}
{"url": "http://www.focus-news.net/news/2018/04/22/2513816/sofiya-politseyski-patrul-s-kamera-e-razpolozhen-na-45-km-ot-am-trakiya-v-posoka-plovdiv.html", "text": "Полицейски патрул с мобилна камера е разположен на 45 км от АМ „Тракия“ в посока Пловдив, съобщи читател на Агенция „Фокус“.", "date": "2018.04.22", "title": "София: Полицейски патрул с камера е разположен на 45 км от АМ „Тракия“ в посока Пловдив"}
{"url": "http://www.focus-news.net/news/2018/04/22/2513819/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Турция Реджеп Тайип Ердоган в събота призова за мир с Гърция, според съобщение на държавната „Anadolu Agency”.\r\n„Имаме нужда от мир сега. Нашият мир с вас е като никой друг“, заяви турският президент.\r\nЕрдоган е заявил още, че гръцкият премиер Алексис Ципрас е „млад и динамичен“ лидер, който има желание „да направи нова стъпка“, както и че гръцкият президент Прокопис Павлопулос е в „същия дух.“\r\n*** Екипът от експерти на Организацията за забрана на химическите оръжия (ОЗХО) посети обект в сирийския град Дума в събота, за да събере проби в опита си да установи дали химически оръжия са били използвани на 7 април в предполагаемата химическа атака, заявиха от ОЗХО.\r\nВ изявлението си ОЗХО заяви, че сега ще се направи оценка и ще се прецени дали има нужда от второ посещение в град Дума.\r\nПробите ще бъдат транспортирани в Холандия и след това ще бъдат разпределени по мрежата от лаборатории на организацията за анализ.\r\nВърху анализите на резултатите от пробите, както и друга информация и материали събрани от екипа, мисията ще състави доклад и ще го предаде на всички членки на организацията, се казва още в изявлението.\r\n*** Самоубийствен атентатор детонира експлозиви в тълпа, събрала се пред център за регистрация на гласоподаватели в Западен Кабул, Афганистан, съобщиха от полицията.\r\n„Случи се на входната врата на центъра. Беше самоубийствена атака. Има ранени, но не знаем каква е тяхната бройка за момента“, заяви Дауд Амин, началник на полицията в Кабул.\r\nЦентърът за регистрация на гласоподаватели, подготвя парламентарните избори, насрочени по-късно тази година.\r\n*** Министър-председателят на Армения Серж Саркисян и лидерът на антиправителствените протести Никол Пашинян се срещнаха в неделя за разговор, предаван по телевизията, но премиерът Саркисян си тръгна малко след началото на срещата, осъждайки я като „изнудване“ на опозицията.\r\n„Дойдох тук, за да обсъдя вашата оставка“, заяви Пашинян на министър-председателя пред камерите. „Това не е диалог, а изнудване“, заяви от своя страна Серж Саркисян преди да напусне сградата на срещата.\r\n*** Македония никога не е била по-близо до постигането на решение в 25-годишния спор за името с Гърция, но дори да не успее да го реши, страната ще продължи да се интегрира в Европа, заяви премиерът на страната Зоран Заев.\r\n„Вярвам, че никога не сме имали по-добри условия за постигането на цялостно решение, което да трае завинаги. А ако спорът не се реши, няма да бъде краят на света“, заяви Заев.\r\nТой допълни, че Македония ще продължи по европейската си програма и че по един или друг начин „ще вкараме Македония в Европа.“\r\nМакедонският премиер заяви и че е доволен, защото „голяма част от въпросите“ между Македония и Гърция са решени. Той добавя, че е оптимист за крайното решение, но отказа да даде допълнителни детайли, тъй като „това може да провали целия процес.“\r\n*** Арабските държави завършиха плановете си за създаване на независима, регионална трансгранична система за разплащане, след като сега установената система беше ударена от увеличение на таксите за услуги и съкращения на служители от някои международни банки.\r\nКъм момента много трансгранични разплащания между Арабските държави се осъществяват от кореспондиращи банки, които играят ролята на агенти за чуждите финансови институции, които нямат местно присъствие в дадена държава.\r\nЗатягането на законите против прането на пари от страна на американските и европейските банки в последните години, добави още към цената на тази практика, докато някои банки се отказаха от пазара в този регион, за да се фокусират върху по-доходоносни региони.\r\nБордът на Арабския валутен фонд (АВФ), който има 22 държави-членки обхващащи държавите от Персийския залив до Судан и Мароко, одобри създаването на независима регионална институция, която да разчиства и урежда плащанията помежду им, заявиха от АВФ в неделя.\r\nНе е уточнено кога системата ще бъде пусната, но представители на АВФ заявиха, че очакват тя да бъде функционираща до 2020 г.\r\nНовата институция, подкрепена от арабските централни банки, ще има капитал от 100 млн. долара и ще бъде собственост на Арабския валутен фонд.\r\n„Целта на институцията ще бъде промотирането на използването на местните валути в междуарабските платежни транзакции, редом до основните международни валути“, заявиха още от АВФ.\r\n*** В момента тече евакуация в курортното градче Мон Сен Мишел и едноименния остров, след като неидентифициран мъж заплаши полицай.\r\nДузина полицаи бяха изпратени в Мон Сен Мишел, една от най-популярните дестинации сред туристите във Франция, след като мъж заплаши полицаи с убийство, съобщава местна медия.\r\n*** В периода от 22 до 27 април 2018 г. министърът без портфейл Едмонд Адеми ще направи официално посещение в САЩ.\r\nЗа времето на престоя, министър Адеми ще посети Ню Йорк и Вашингтон, където ще се срещне с представители на Държавния департамент, Конгреса и диаспората на Македония в САЩ.\r\nВ Ню Йорк, Едмонд Адеми ще изнесе лекция в Колумбийския университет на тема: „Западни Балкани, Македония и интеграционният процес – има ли роля диаспората?“\r\nВъв Вашингтон Адеми ще проведе срещи с високи представители на държавните институции на САЩ, преди всичко с господин Ашвуд Еферн, координатор на програмите за чуждите диаспори в Канцеларията на Държавния секретар, с г-жа Сузан Фалатко, директор на канцеларията за Централна Европа в Държавния департамент на САЩ, както и с група конгресмени от Конгреса на САЩ, които са лобисти за Македония.\r\nВъв фокуса на срещите ще стане дума и за активизиране на стратегическото партньорство в двустранните отношения между Македония и САЩ и за новия подход на парламента на Македония към евроатлантическите интеграционни процеси и новия импулс в тези процеси.", "date": "2018.04.22", "title": "Преглед на международните новини до 13 часа (Агенция “Фокус”)"}
{"url": "http://www.focus-news.net/news/2018/04/22/2513820/predsedatelyat-na-narodnoto-sabranie-tsveta-karayancheva-shte-uchastva-v-konferentsiyata-na-predsedatelite-na-parlamentite-na-stranite-chlenki-na-es-na-23-i-24-april-v-talin.html", "text": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС в Талин, Естония. Форумът ще бъде открит на 23 април 2018 г. от председателя на Държавното събрание на Естония Ейки Нестор. Това съобщиха от пресцентъра на Народното събрание. Основно изказване в началото на конференцията ще направи председателят на Европейския парламент Антонио Таяни. \r\nПредседателят на Народното събрание Цвета Караянчева ще направи изказване в рамките на първата сесия, която ще бъде на тема „Бъдещето на Европейския съюз”. Говорители по темата ще бъдат маршалът на Сейма на Полша Марек Кухчински, председателят на Националния съвет на Словакия Андрей Данко и председателят на Националното събрание на Франция Франсоа дьо Рюжи. \r\nВ рамките на форума председателят на Народното събрание ще има срещи с председателя на Скупщината на Република Черна гора Иван Брайович, с председателите на Сената и на Националното събрание на Франция Жерар Ларше и Франсоа дьо Рюжи, с председателя на Долната камара на парламента на Нидерландия Хадиджа Ариб и с председателя на Камарата на депутатите на парламента на Чехия Радек Вондрачек. \r\nНа 24 април 2018 г . председателите на парламентите на страните-членки на ЕС ще обсъдят въпроси, свързани с европейска сигурност и отбрана. Основни изказвания е предвидено да направят председателят на Сейма на Латвия Инара Мурниеце, председателят на германския Бундестаг Волфганг Шойбле и председателят на Националния съвет на Австрия Волфганг Соботка. \r\nПредседателят на Народното събрание Цвета Караянчева ще има двустранни разговори с председателя на Германския Бундестаг Волфганг Шойбле и с председателя на Националния съвет на Република Австрия Волфганг Соботка.", "date": "2018.04.22", "title": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС на 23 и 24 април в Талин"}
{"url": "http://www.focus-news.net/news/2018/04/22/2513813/ministerstvo-na-otbranata-nyama-postradali-balgarski-voennosluzheshti-pri-atentata-v-kabul.html", "text": "Няма пострадали български военнослужещи при атентата, станал днес, 22 април, в Кабул. Това докладва полковник Георги Маргитин - национален командир на 35-ия контингент на Въоръжените сили на Република България, който участва в мисията на НАТО „Решителна подкрепа“ в Афганистан, съобщиха от пресцентъра на Министерството на отбраната. Експлозията е станала на голямо разстояние от базата, в която работят и живеят българските военни.", "date": "2018.04.22", "title": "Министерство на отбраната: Няма пострадали български военнослужещи при атентата в Кабул"}
{"url": "http://www.focus-news.net/news/2018/04/22/2513806/st-komisar-ivaylo-ivanov-lekarite-ne-se-naemat-s-period-v-koyto-da-kazhat-dali-shte-bade-vazstanoveno-zrenieto-na-postradalata-ni-sluzhitelka-na-natsionalniya-stadion.html", "text": "Лекарите не могат да се наемат с период, за да се види дали напълно ще бъде възстановено зрението й или ще има разлика между двете очи. Първоначално бяха дали срок от 3 до 6 месеца. Това каза директорът на СДВР ст. комисар Ивайло Иванов за състоянието на полицейската служителка, която пострада при инцидента с бомбичка на мача Левски- ЦСКА на 18 април, предаде репортер на Агенция „Фокус“. „Първата операция беше успешна, стъклото от окото й е извадено. Окото е спасено. Предстои още една операция, поставена й е изкуствена леща“, обясни той. „Тя доказа, че е достоен служител на МВР. Да се надяваме, че ще я видим пак в редиците ни“, заяви Ивайло Иванов.\r\nБиляна ИВАНОВА", "date": "2018.04.22", "title": "Ст. комисар Ивайло Иванов: Лекарите не се наемат с период, в който да кажат дали ще бъде възстановено зрението на пострадалата ни служителка на Националния стадион"}
{"url": "http://www.focus-news.net/news/2018/04/22/2513822/bdzh-vavezhda-predvaritelna-prodazhba-na-bileti-za-praznichnite-dni-prez-mesets-may.html", "text": "От утре (23 април) „БДЖ-Пътнически превози” ЕООД въвежда предварителна продажба на билети за всички бързи влакове през периода на почивните дни по повод Деня на храбростта (Гергьовден) – 6 май. Това съобщиха от пресцентъра на БДЖ. С цел осигуряване на комфортно пътуване за пътниците през празничните дни, ще бъде въведена организация за повече влакове по основните направления в страната да се извършва задължително закупуване на запазено място.\r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.\r\nПредварителната продажба на билети, която железопътният превозвач стартира, ще се извършва във всички гари и железопътни бюра в страната от утре (23-и април) до 7-и май.\r\nИнформация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ (www.bdz.bg).\r\nПътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час.\r\nБързите влакове, за които задължително ще се закупува запазено място за определени дати през празничните дни са:\r\nЗа 4 май:\r\n- Бърз влак № 1623 от София за Свиленград, който заминава в 15:28 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който заминава в 10:30 ч.;\r\n- Бърз влак № 2612 от Варна за София, който тръгва в 10:55 ч.;\r\n- Бърз влак № 2613 от София за Варна, който заминава в 12:55 ч.;\r\n- Бърз влак № 2615/4652 от София за Варна и Русе разпределителна, който тръгва в 16:00 ч.;\r\n- Бърз влак № 8601 от София за Варна, който заминава в 10:28 ч.;\r\n- Бърз влак № 8613 от София за Бургас, който тръгва в 14:28 ч.;\r\n- Бърз влак № 8631 от Пловдив за Варна, който заминава в 07:35 ч.;\r\n- Бърз влак № 8632 от Варна за Пловдив, който тръгва в 16:35 ч.;\r\n-Бърз влак № 8641 от София за Стара Загора, който заминава в 17:28 ч.\r\nЗа 5 май:\r\n- Бърз влак № 1621 от София за Свиленград, който тръгва в 08:28 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който тръгва в 10:30 ч.;\r\n- Бърз влак № 2612 от Варна за София, който заминава в 10:55 ч.;\r\n- Бърз влак № 3621 от София за Бургас, който тръгва в 07:20 ч.,;\r\n- Бърз влак № 8601 от София за Варна, който тръгва в 10:28 ч.;\r\n- Бърз влак № 8613 от София за Бургас, който заминава в 14:28 ч.;\r\n- Бърз влак № 8631 от Пловдив за Варна, който тръгва в 07:35 ч.;\r\n- Бърз влак № 8632 от Варна за Пловдив, който заминава в 16:35 ч.\r\nЗа 7 май:\r\n- Бърз влак № 1624 от Свиленград за София, който тръгва в 16:05 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който тръгва в 10:30 ч.;\r\n- Бърз влак № 2612 от Варна за София, който заминава в 10:55 ч.;\r\n- Бърз влак № 2613 от София за Варна, който тръгва в 12:55 ч.;\r\n- Бърз влак № 2615/4652 от София за Варна и Русе разпределителна, който тръгва в 16:00 ч.;\r\n- Бърз влак № 3622 от Бургас за София, който тръгва в 08:40 ч.;\r\n- Бърз влак № 3624 от Бургас за София, който заминава в 15:00 ч.;\r\n- Бърз влак № 8601 от София за Варна, който тръгва в 10:28 ч.;\r\n- Бърз влак № 8602 от Варна за София, който заминава в 08:50 ч.;\r\n- Бърз влак № 8613 от София за Бургас, който тръгва в 14:28 ч.;\r\n- Бърз влак № 8631 от Пловдив за Варна, който заминава в 07:35 ч.;\r\n- Бърз влак № 8632 от Варна за Пловдив, който тръгва в 16:35 ч.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.\r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес – http://bdztickets.com.", "date": "2018.04.22", "title": "БДЖ въвежда предварителна продажба на билети за празничните дни през месец май"}
{"url": "http://www.focus-news.net/news/2018/04/22/2513823/anadolu-agency-palestina-shte-se-bori-sreshtu-mesteneto-na-posolstva-v-yerusalim.html", "text": "Палестинците няма да позволят на нито една държава да премести посолството си в Йерусалим, заяви президентът на Палестина Махмуд Абас в събота, предава Anadolu Agency.\r\nСпоред официалната агенция на Палестина „WAFA”, Абас е заявил: „Администрацията на Палестина няма да позволи на президента на САЩ Доналд Тръмп или на някой друг да нарича Йерусалим столица на Израел.“\r\n„Правителството на Палестина ще се бори срещу решението на Тръмп и няма да позволи на никоя държава да премести посолството си в Йерусалим, докато Израело-палестинският конфликт не се реши“ е заявил Абас.\r\nНаблягайки върху разделянето на две държави, като основно решение, той допълни: „Източен Йерусалим е люлката на Авраамическите религии: Ислям, Християнство и Юдаизъм. Вярващите могат да идват тук, да се молят и свободно да изпълняват своите религиозни задължения. Ние винаги сме казвали, че Източен Йерусалим е столицата на нашата държава и че е отворен за всички религии.“\r\nМахмуд Абас също призова арабите и мюсюлманите да посещават окупираните територии, особено Йерусалим. Йонислав Дочев", "date": "2018.04.22", "title": "Anadolu Agency: Палестина ще се бори срещу местенето на посолства в Йерусалим"}
{"url": "http://www.focus-news.net/news/2018/04/22/2513809/st-komisar-ivaylo-ivanov-ostro-shte-nastoyavame-za-dobro-videonablyudenie-i-za-tova-da-se-znae-vsyako-litse-koeto-vliza-na-stadiona.html", "text": "Много остро ще настояваме за това да се знае всяко едно лице, което влиза на стадиона, а защо не и точното му място. Това каза директорът на СДВР ст. комисар Ивайло Иванов за инцидента с полицейската служителка, която пострада при инцидента с бомбичка на мача Левски- ЦСКА на 18 април, за което вече има задържан, предаде репортер на Агенция „Фокус“. „Една от основните мерки, които трябва да се вземат е идентификация на лицата, които влизат на стадиона и персонализиране на отговорността“, заяви той. „Както е в цяла Европа, да стане и в България. Щом там може да се случи, може и тук - при добра воля“, коментира ст. комисар Иванов. „Ще настояваме и за добро видеонаблюдение навсякъде, за да бъдат наблюдавани всички фенове“, изтъкна директорът на СДВР. „Който наруши правилата, да си носи отговорността“, каза още той.\r\nБиляна ИВАНОВА", "date": "2018.04.22", "title": "Ст. комисар Ивайло Иванов: Остро ще настояваме за добро видеонаблюдение и за това да се знае всяко лице, което влиза на стадиона"}
{"url": "http://www.focus-news.net/news/2018/04/22/2513825/yordan-yordanov-kmet-na-dobrich-ako-do-2000-chasa-problemat-s-narusheno-vodopodavane-v-grada-ne-bade-otstranen-shte-bade-obyaveno-chastichno-bedstveno-polozhenie.html", "text": "Ако до 20,00 часа проблемът с нарушено водоподаване в Добрич не бъде отстранен, ще бъде обявено частично бедствено положение. Това заяви на брифинг в Общината кметът на Добрич Йордан Йорданов, предаде кореспондентът на Радио „Фокус” – Варна. Продължава отстраняването авария на магистрален водопровод. Дейностите са започнали още в петък. Преди около час в Община град Добрич е проведено заседание на Щаба за бедствия и аварии. Взето е решение в 17,00 часа в четири точки на града да бъдат разположени водоноски, като водата ще може да се използва само за битови нужди. Водоноски ще има в ж. к. „Христо Ботев“ в района на „Джеронимо“, посочи кметът, в квартал „Балик“, над Спортното училище в кварта; „Дружба“ и на паркинга на площад „Тракийски“. До 16,00 часа Областният съвет на БЧК ще докладва на Общината за това каква готовност има за осигуряване на вода за питейни нужди и как това ще бъде организирано.  Йордан Йорданов съобщи, че към момента ДКЦ – 1 функционира нормално, ДКЦ – 2 е с ограничена дейност и има резерв утре за работа 4 часа, ако ситуацията с безводието продължи. МБАЛ – Добрич има резерви. По думите на кмета на добруджанския град аварията при Помпена станция „Приморци” е много сериозна.\r\n„Надяваме се до довечера голямата авария по водопреносната мрежа да бъде отстранена”, заяви по време на брифинга главният инженер на ВиК – Добрич Павел Павлов. По думите на инж. Павлов Помпена станция „Приморци”, където е възникнала голямата авария още в петък, а след това и още няколко локални в района, е начална и важна за града, защото там на практика се осъщствява водосбор от други помпени станции и именно от там идва основното количество вода за Добрич. След възникване на аварията на денонощие се доставят за града около 24 хиляди кубика вода при нормални между 48 000 – 53 000 кубика вода, които Добрич потребява за денонощие. На места в града има водоподаване, защото не е спирало подаването, което практически е целесъобразно, за да не се изпразват тръбите, което е добре за цялостната мрежа, подчерта инж. Павлов. Той поясни също, че водопреносната мрежа на града е изключително остаряла и амортизирана, „металът на места е като дантела“ и сега са зейнали огромни дупки, от които има големи течове. Като допълнение той отбеляза също, че с началото на дейностите по проекта на Общината за обновяване на водния сектор „водоснабдителната мрежа на града в момента тече като лейка“. \r\nВчера кметът на Добрич Йордан Йорданов е провел няколко пъти разговори по телефона с министъра на регионалното развитие и благоустройството Николай Ненков. Инж. Павлов добави също, че Добрич при около 50 000 кубика доставяна вода за денонощие може да се сравни с град като Берлин, който обаче е милионен град с около 20% загуба на вода, докато в добруджанския град тези загуби са приблизително 80%. \r\nЖулиета НИКОЛОВА", "date": "2018.04.22", "title": "Йордан Йорданов, кмет на Добрич: Ако до 20,00 часа проблемът с нарушено водоподаване в града не бъде отстранен, ще бъде обявено частично бедствено положение"}
{"url": "http://www.focus-news.net/news/2018/04/22/2513818/zatvoren-e-patyat-sofiya-mezdra-v-uchastaka-mezhdu-selata-novachene-i-lyuti-dol-v-rayona-se-e-obrazuvala-kolona-ot-avtomobili.html", "text": "Затворен е пътят София - Мездра в участъка между селата Новачене и Люти Дол. Това съобщи слушател на Радио „Фокус“. Той посочи също, че в района се е образувала колона от автомобили.", "date": "2018.04.22", "title": "Затворен е пътят София - Мездра в участъка между селата Новачене и Люти Дол, в района се е образувала колона от автомобили"}
{"url": "http://www.focus-news.net/news/2018/04/22/2513829/obshtinskiyat-savetnik-ot-bsp-v-sos-alyosha-dakov-shte-provede-priemna-za-grazhdani.html", "text": "На 23 април (понеделник) общинският съветник от БСП в Столичния общински съвет(СОС) Альоша Даков ще бъде на разположение на жителите на София от 16.00 до 18.00 часа, в клуба на БСП в ж. к. “Дианабад”, бл. 17 (срещу магазин „BMB“). Това съобщиха от пресцентъра на ГС на БСП-София.\r\nЖелаещите може да се запишат предварително на телефон 0899 834 282.", "date": "2018.04.22", "title": "Общинският съветник от БСП в СОС Альоша Даков ще проведе приемна за граждани"}
{"url": "http://www.focus-news.net/news/2018/04/22/2513826/kmetat-na-svishtov-i-gencho-genchev-za-parva-godina-uchastnitsite-v-natsionalniya-festival-folkloren-izvor-v-selo-tsarevets-shte-poluchat-parichni-nagradi.html", "text": "За първа година участниците в Националния фолклорен фестивал „Фолклорен извор“, който се провежда ежегодно в село Царевец, община Свищов, ще получат парични награди. Това съобщи за Радио „Фокус“ – Велико Търново кметът на Свищов и председател на фестивала Генчо Генчев. Той посочи, че осмото издание на фестивала ще се проведе на 2, 3, 4 и 5 август. Предвидени са парични награди за индивидуални и колективни изпълнители, в размер на 15 000 лева. Те са осигурени от партньори на фестивала. Ще бъдат раздадени пет големи награди – диплом на Министерство на културата, плакет „Постоянство и традиция“, статуетки „Гласът на Фолклорен извор“, „Лауреат“ и „Приз“. Генчев съобщи, че записването е започнало на 1 април. Само за първите 10 дни са подадени над 75 заявки за участие. Крайният срок е до 1 юни, но вероятно приемането на заявления ще бъде преустановено в средата на месец май. „Традиционно приключваме със записването  в средата на месец май, тъй като не можем да поемем всички състави“, допълни кметът и председател на фестивала.\r\nЗа първи път Национален фолклорен фестивал “Фолклорен извор” се провежда през 2011 година в село Царевец. Фестивалът се организира от Сдружение “Фолклорен извор”, Народно читалище „Светлина – Царевец 1927”, Община Свищов и Кметство село Царевец. Той се провежда под патронажа на Министерство на културата на Република България.\r\nНационален фолклорен фестивал „Фолклорен извор” има за цел да съхранява, популяризира и развива народното песенно и танцувално творчество на България. Фестивалът представя пъстротата на българското фолклорно изкуство. Насърчава приемствеността и привличането на младото поколение. Приобщава различни социални и възрастови групи от населението към активно общуване с фолклора.\r\nНадежда КРЪСТЕВА", "date": "2018.04.22", "title": "Кметът на Свищов и Генчо Генчев: За първа година участниците в Националния фестивал „Фолклорен извор“ в село Царевец ще получат парични награди"}
{"url": "http://www.focus-news.net/news/2018/04/22/2513828/mrrb-do-1-chas-se-ochakva-da-bade-vazstanoveno-vodopodavaneto-v-dobrich.html", "text": "До един час се очаква да бъде възстановено нормалното водоподаване в Добрич. Това увери директорът на ВиК - Добрич Тодор Гигински, съобщиха от пресцентъра на Министерството на регионалното развитие и благоустройството (МРРБ). Поради възникнали множество аварии по водопровода, захранващ града с вода, към помпена станция „Приморци“, част от Добрич е с нарушено водоподаване.\r\nПричината за авариите е недобре поддържаната, близо 20 години, ВиК инфраструктура.\r\nЗа отстраняването на авариите вече трети ден денонощно работят пет екипа, съобщи още директорът и заяви категорично, че след отстраняването на възникналите проблеми ВиК мрежата на града ще бъде подготвена за летния сезон.\r\nВиК - дружеството непрекъснато подава информация към Министерството на регионалното развитие и благоустройството за хода на ремонтните дейности.", "date": "2018.04.22", "title": "МРРБ: До 1 час се очаква да бъде възстановено водоподаването в Добрич"}
{"url": "http://www.focus-news.net/news/2018/04/22/2513830/dvizhenieto-po-patya-sofiya-mezdra-veche-se-osashtestvyava-normalno.html", "text": "Движението по пътя София – Мездра вече се осъществява нормално, съобщи слушател на Радио „Фокус“.", "date": "2018.04.22", "title": "Движението по пътя София – Мездра вече се осъществява нормално"}
{"url": "http://www.focus-news.net/news/2018/04/22/2513832/plovdiv-pozhar-e-vazniknal-v-restorant-na-bul-kn-mariya-luiza-nyama-danni-za-postradali-hora.html", "text": "Пожар е възникнал в ресторант на бул. “Кн. Мария Луиза“ в Пловдив. Няма данни за пострадали хора. Това каза за Радио „Фокус“ – Пловдив Цвятко Дешев, говорител на РДПБЗН – Пловдив. По думите му сигналът за пожара е подаден около 12.00 часа, а причината за възникването му е проблем с аспирацията, след което е огънят пламнал от комина на заведението. На мястото на инцидента са изпратени два екипа, за да потушат пламъците.\r\nВесела КРЪСТЕВА", "date": "2018.04.22", "title": "Пловдив: Пожар е възникнал в ресторант на бул. “Кн. Мария Луиза“, няма данни за пострадали хора"}
{"url": "http://www.focus-news.net/news/2018/04/22/2513831/stara-zagora-stotitsi-detsa-se-zabavlyavaha-na-praznik-v-zooparka-v-grada.html", "text": "Весел празник по повод Деня на земята организира днес Община Стара Загора по инициатива на Народно читалище (НЧ) „Родина-1860” и с участието на Център за подпомагане за личностно развитие, Регионален исторически музей, НЧ „Св. Климент  Охридски-1858”, НЧ „Настроение”. Това съобщиха от пресцентъра на Община Стара Загора. Стотици деца и родители дойдоха в Зоопарка, чийто рожден ден също бе част от празника. „Радвам се, че има толкова много деца и родители. Благодаря ви, старозагорци, че сте тук”, каза при откриването Иванка Сотирова, зам.-кмет на Община Стара Загора. \r\n„Днес имаме два празника, нека се забавляваме сред природата”, пожела Сотирова. Тя благодари на директора на Зоопарка д-р Радослав Михайлов и на екипа му, които се грижат с изключителна отговорност и отдаденост за животните. \r\n„Община Стара Загора помага, но ще бъде добре в близко време да има и европейски проект за обновяване на зоопарка”, допълни зам.-кметът.\r\nПрограмата откриха мажоретките от Центъра за подкрепа за личностно развитие. Дошлите на празника се насладиха и на моного  песни и танци заедно с ВС „Усмивки”, ВС „Траяна глас”, ДВФ „Звездопад”, ФШ „Жарава”, ДТС „Тракийче”, ДТС „Загорци”, Фолклорно танцово студио „Настроение”.\r\nМалките старозагорци се включиха в творчески ателиета и работилници, отворени за всички сръчни ръце и любознателни натури. \r\nПърви стъпки в археологията направиха мераклиите да откриват артефакти в ателието на Регионалния исторически музей. Напътствани от директора на Астрономическата обсерватория Алексей Стоев, децата наблюдаваха слънцето и слънчевата активност, и научиха много интересни факти за астрономията. Желаещите да рисуват имаха възможност да се проявят в различни практики, а млади експериментатори усвояваха нови полезни съоръжения за природата. Имаше и желаещи за  народни танци и хора и много други развлечения. Разбира се, всички разгледаха и животните в зоопарка, които за радост на малки и големи бяха навън в топлото време.", "date": "2018.04.22", "title": "Стара Загора: Стотици деца се забавляваха на празник в зоопарка в града"}
{"url": "http://www.focus-news.net/news/2018/04/22/2513827/pazardzhik-v-tezhko-sastoyanie-e-zhenata-blasnata-ot-avtobus-v-grada.html", "text": "Малко след 12.00 часа е получен сигнал на спешния тел. 112 за жена, която е блъсната от автобус на пешеходна пътека на ул. „Любен Боянов“ в Пазарджик, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. По думите му, 82-годишна жена е пресичала регламентирано пешеходната пътека. Пострадалата е откарана от екип на Спешна помощ в Областната болница в тежко състояние. На мястото на инцидента имат патрул на „Пътна полиция“, както и екип от Районно управление на МВР-Пазарджик, които извършват оглед и изясняват причините за катастрофата. По първоначални данни водачът на междуселищния автобус не е употребил алкохол. Движението в участъка се регулира от полицейски екип.\r\nАлебна ЖИЛЕКОВА", "date": "2018.04.22", "title": "Пазарджик: В тежко състояние е жената, блъсната от автобус в града"}
{"url": "http://www.focus-news.net/news/2018/04/22/2513834/burgas-normalno-natovaren-e-trafikat-na-gkpp-malko-tarnovo.html", "text": "Нормално натоварен е  трафикът на ГКПП „Малко Търново“. Това съобщи за Радио „Фокус“ – Бургас дежурният служител на пункта.  Няма опашки от леки или товарни автомобили. Не е натоварено движението и по пътния участък Бургас – Малко Търново.\r\nДеница ДИМИТРОВА", "date": "2018.04.22", "title": "Бургас: Нормално натоварен е  трафикът на ГКПП „Малко Търново“"}
{"url": "http://www.focus-news.net/news/2018/04/22/2513817/liderat-na-bsp-korneliya-ninova-gerb-vodyat-koordinirana-ataka-sreshtu-prezidenta-radev.html", "text": "ГЕРБ водят координирана атака срещу президента Радев и БСП, заяви лидерът на БСП Корнелия Нинова в интервю за предаването „Неделя 150“ по БНР в коментар за проведения Консултативен съвет за националната сигурност (КСНС) тази седмица.\r\n„Изненадах се след края на КСНС, защото вътре и дума не е ставало за излизане на България от ЕС и НАТО. Нито един от текстовете не навежда на такава мисъл и изведнъж отвън се говори това. Целта на това е страх от авторитета на президента Радев. Второ – неприемане, че те загубиха една институция. Те не могат да проумеят, че могат да имат институция, която не им е послушна. Третото е една координирана атака срещу президента Радев и БСП за сваляне на авторитета на президента. Координирана, защото мисля, че това се прави от г-н Цветан Цветанов в ролята му на уж лошото ченге, г-н Борисов – уж добрия. Вътре на КСНС Борисов и Цветанов атакуваха в синхрон г-н Радев. Единият за тъмнината и светлината, прозрачността и кражбата в държавата – Бойко Борисов, а другият за превъоръжаването на Армията и затова какъв самолет да бъде купен. Стратегия за сваляне на авторитета на Румен Радев виждам зад това“, аргументира се Нинова.  \r\nТя подкрепи казаното от президента Румен Радев по време на лекцията пред студенти от УНСС: Или трябва да променим статуквото, или ще дойдат националистически, популистки вълни, с които е непредсказуемо накъде ще тръгне Европа и България. Споделям казаното от президента Румен Радев.  \r\nПо повод призива на президента държавата да се управлява на светло, за да не гоним инвеститори и български граждани в чужбина, тя коментира: „Промяната може да се случи. Може да започне първо с това – прозрачност, информираност, да се знае всичко, да е на светло и да продължи със следващи крачки – онези, които грешат, крадат, да носят отговорност“.\r\nНинова коментира и задържането на кмета на район „Младост“, която е обвинена във взимане на подкуп. Според нея, начинът на задържането й е минал нормалността и границите: „Задържането пет часа на улицата, на тротоара с белезниците – повече показност, отколкото съдържание. Подобни показни арести, приключиха с осъдителни присъди за България в Страсбург и ги плати народа“.\r\nКорнелия Нинова отговори и на твърденията на нейни колеги, че призивът и за намаляване на депутатските заплати и почивни дни е популизъм като цитира нейно изказване от месец юли, миналата година, когато е избрана за вицепрезидент на Социалистически интернационал: „Това съм го казала преди една година, на върха на срещата, където са лидери от цял свят. „Ако искаме да променяме света, трябва да започнем от себе си. Пропастта между политическия елит в Европа, и в България, се увеличава. Смятам, че всяка привилегия на политиците е стъпка към политическото ни самоубийство в ситуацията, в която се развива Европа, а и България. Всички говорим лицемерно колко са големи неравенствата и как трябва да се справим с това, но със собствените си действия увеличаваме неравенствата вместо да се борим с тях. 400 хиляди българи работят на минимална заплата и тя се е увеличила с 50 лева, а депутатската за този период с 564 лева. Две трети от българите работят под средната заплата – тя се е увеличила с около 120 лева за този период, депутатската с 564 лева“.\r\nПо повод на мненията, че високата заплата гарантира корупционна бариера около политическия елит, Нинова каза: „Затова ли в миналия парламент ги бяхме броили 42 лобистки закона, с високите заплати. Ако има логика в това, защо  на кметове, общински съветници и на всички, от които зависи да ти издадат разрешение, лиценз, документ някакъв, и където се раждат корупционни практики, защо не направим и техните заплати 3500 лева. Няма никаква логика в това. Мисля, че ние или ще го разберем това и сами ще започнем промяната, или този национализъм, популизъм, тази вълна която идва не само в България, но и в Европа, просто ще помете политическото статукво. Това е дори чувство на самосъхранение. Защо колегите не го искат си го обяснявам с мандатното мислене“.\r\nЛидерът на БСП изрази мнение, че само намаляването на депутатските заплати няма да възстанови доверието към тях.", "date": "2018.04.22", "title": "Лидерът на БСП Корнелия Нинова:  ГЕРБ водят координирана атака срещу президента Радев"}
{"url": "http://www.focus-news.net/news/2018/04/22/2513835/pazardzhik-stotitsi-lyubiteli-na-vazdushnite-sportove-se-sabraha-na-letishteto-v-selo-pishtigovo-v-dneshniya-den-na-otvorenite-vrati.html", "text": "Стотици любители на въздушните спортове се събраха на летището в село Пищигово, където се провеждат дни на отворените врати, предаде репортер на Радио „Фокус“ – Пазарджик. Над 10 са видовете свръхлеки  самолети, с които ентусиастите могат да направят демо полети. Предлагат се и делтапланери, вертолети, автожири, мотоделти и парамотори, полетни уроци с желаещи, състезание по прецизно кацане със самолети, мотоделти и парамотори и издигания с топловъздушни балони. За публиката е обособен импровизиран къмпинг с храна и напитки. \r\nЗа малчуганите е предвиден детски кът с батут и хамаци. Всеки желаещ да научи повече за полетите, може да се консултира с наличните пилоти. Посетителите имат право да се качат в машините и да ги опознаят.\r\nАлбена ЖИЛЕКОВА", "date": "2018.04.22", "title": "Пазарджик: Стотици любители на въздушните спортове се събраха на летището в село Пищигово в днешния ден на отворените врати"}
{"url": "http://www.focus-news.net/news/2018/04/22/2513836/blagoevgrad-bez-problemi-se-izvarshva-preminavaneto-na-gkpp-kulata.html", "text": "Без проблеми се извършва преминаването на ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално натоварено е и движението на останалите пунктове на българо-гръцката граница.\r\nЛивия НИНОВА", "date": "2018.04.22", "title": "Благоевград:  Без проблеми се извършва преминаването на ГКПП „Кулата“"}
{"url": "http://www.focus-news.net/news/2018/04/22/2513837/elena-aleksandrova-istorik-prez-tseliya-si-zhivot-yane-sandanski-tarpi-mnozhestvo-transformatsii-i-evolyuira-vav-vazgledite-i-ideologiyata-si.html", "text": "Яне Сандански е една от най-противоречивите личности в българската история. През целия си живот той търпи множество трансформации и еволюира във възгледите и идеологията си. Това каза за Радио „Фокус“ – Пирин Елена Александрова, историк и уредник в Регионален исторически музей – Благоевград, по повод 103-та годишнина от убийството на революционера, случило се на 22 април 1915 година край село Пирин, Неврокопско (дн. Гоце Делчев). По думите ѝ този факт провокира интереса както на изследователите днес, така и на неговите съвременници и съратници, които в спомените си неведнъж отразяват неговата дейност. „Самият Яне Сандански също оставя спомени, записани от проф. Милетич след Илинденско-Преображенското въстание“, каза още Александрова. \r\nТя припомни, че  Яне Сандански е роден в село Влахи през 1872 година на 18 май в изключително бедното семейство на Иван и Милка Сандански. Баща му се включва в Кресненско-Разложкото въстание от 1878 година, поради което след това се налага да напуснат родния си край. Яне Сандански и семейството му се установяват в Дупница, където той живее и израства, вече в рамките на свободното българско княжество. „Поради недобрите финансови възможности на семейството, Яне Сандански не получава твърде солидно и завидно образование, тъй като се налага твърде рано да напусне училище – само две години учи в прогимназията, а след това започва да се занимава с обущарския занаят, но под влияние на вуйчо си адвокат Спас Харизанов, той се занимава и с административна дейност в Дупница. През 1894 година с чин „ефрейтор“, той е разквартируван от 13 пехотен полк, който по това време се е намирал в Кюстендил, а през 1895 година в Дупница се създава Македонски комитет, в който са привлечени предимно младежи с произход от Македония и Яне Сандански се включва в него“, каза още Александрова. Изключително голямо значение за израстването на Яне Сандански  в тези съвсем ранни за него младежки години има и Никола Малешевски, който е пунктов началник в Дупница. „През същата година, Яне Сандански се включва в така известната „Четническата акция“, която е организирана от офицерите в Княжество България. След приключване на акцията в Мелнишко и Западните Родопи, тя се разформирова и четниците се връщат по родните си места. През 1897 година, Яне Сандански се включва в друга малка чета, която преминава в Македония, като нейната дейност е по-скоро агитационна сред населението. В тези години той все още е изключително повлиян от идеите на Върховния македонски комитет, от идеите на военните. По-късно под влияние на Никола Малешевски, Сандански приема и прегръща идеите на Вътрешната македоно-одринска революционна организация“, допълни Александрова. \r\nПо време на Илинденско – Преображенското въстание заедно с четите на Върховния македоно-одрински комитет действа в Серско. В началото на септември 1903 година се осъществява конгреса в Серския революционен окръг, на което се взема решението въстанието да продължи и тук, тъй като то вече е избухнало в Битолско и Одринско. „Дейците на Серския революционен окръг определят датата за въстание – 14 септември, това е Кръстовден 1903 година. Няколко дни по-късно тук се присъединяват и четите на Върховния комитет, предвождани от капитан Йордан Стоянов  и поручик Любомир Стоенчев. В местността „Ливадката“, близо село Пирин капитан Стоянов и Яне Сандански си подават ръка. Между тях дълго време има една вражда, поради различия в идеологията и тактиката на водене на борбата, но идеята за въстание ги обединява и сплотява. Именно в Серския революционен окръг, четите на Върховния комитет  и четите на Вътрешната организация действат в синхрон и единство“, коментира Александрова. След въстанието, Сандански трайно се установява в Мелнишкия регион. Там той застава твърдо на позицията, че върховните дейци и военните от София не би трябвало драстично да се наместват в революционната дейност в Македония. Дълго време между тях съществуват конфликти, докато през 1905 година Върховния комитет преустановява постепенно дейността си. „Яне Сандански участва и в първия голям общ конгрес след Илинденско-Преображенското въстание – това е Рилския конгрес от 1905 година. На него успяват дейците по някакъв начин да тушират различията във възгледите си, стига се до някакви компромисни варианти, но след убийството на Гарванов и Сарафов през 1907 година от Тодор Паница, отношенията между така наречената „Левица“, която гравитира около Яне Сандански и задграничните представители – Матов и Гарванов, който в последствие бива убит, се стига до окончателното сриване на отношенията и криза в отношенията във Вътрешната македоно-одринска революционна организация“, каза историкът. Александрова отбеляза, че на Кюстендилския конгрес от 1908 година, серските дейци не са поканени, свои представители не изпраща и Христо Чернопеев, който е ръководител в Струмишки революционен окръг, а Младотурската революция довежда до едни значителни промени в отношенията на революционните дейци, установяват се след нея две основни фракции, едната е Народно федеративната партия, начело на която застава Яне Сандански, а другата партия, която се създава от другата половина на революционните дейци с десни възгледи, това е Съюза на българските конституционни клубове. \r\n„Разбира се в навечерието на Балканските войни, Вътрешната македоно-одринска революционна организация успява да обедини всичките си членове и отново под знамената на македоно-одринското опълчени да се включат  във войната в подкрепа и помощ на българската армия. Четата на Яне Сандански помага на 7-ма Рилска дивизия и действа по течението на река Струма, по посока Солун. Участва е Междусъюзническата война, но не успява да се включи в Първата световна война. Принципно той е бил против идеите на цар Фердинанд за присъединяване на България към тройния съюз. Убит е при засада на 21 април 1915 година в Пирин планина, там наблизо е и погребан – в местността Папаз чаир в присъствието на всичките му приближени и много хора от Мелнишкия регион“, отбеляза Александрова.\r\nЛивия НИНОВА", "date": "2018.04.22", "title": "Елена Александрова, историк: През целия си живот Яне Сандански търпи множество трансформации и еволюира във възгледите и идеологията си"}
{"url": "http://www.focus-news.net/news/2018/04/22/2513840/nikolay-tsvetkov-predpriemachi-gerb-vidin-vzaimodeystvieto-s-tsentralnata-i-mestnata-vlast-e-ot-golyamo-znachenie-za-predpriemachite.html", "text": "Взаимодействието с централната и местната власт е от голямо значение за предприемачите, каза за Радио „Фокус“ – Видин Николай Цветков, председател на Предприемачи ГЕРБ-Видин. Той посочи, че това взаимодействие е необходимо за създаване на условия и климат, които са важни за развитие на бизнеса,а  от друга страна – сътрудничеството между местна власт и бизнеса дава устойчивост на местното развитие. \r\n„От изключително значение е да има диалог и това, към което се стремим ние предприемачите в отношенията си с Община Видин е постигането на консенсус при идентифициране на  местните проблеми и при изграждане на приоритетите, по които работим заедно. От голямо значение са контактите на предприемачите със сродни организации от съседни области, защото чрез тях подпомагаме сътрудничеството между общините и бизнеса, създаваме работни контакти и обменяме опит“, каза Цветков. Той посочи, че предприемачите имат важна роля когато се говори за професионалното обучение на местните кадри, за връзката между образованието и бизнеса. \r\n„Тук мога да дам пример с филиала на Русенския университет във Видин. Специалностите, по които се обучават студентите бяха определени именно чрез диалог  с бизнеса и нуждите, които имаме ние от професионални кадри. Много е важно в диалога между предприемачите и местната власт да участва и неправителствения сектор“, допълни Николай Цветков. Според него тогава резултатите от взаимодействието са наистина видими. „Специално за Видин мога да дам многобройни примери от общи инициативи за развитие на образованието, за повишаване на здравната култура сред населението, опазване на околата среда, социалната дейност и развитието на спорта“, заяви Цветков.\r\nАнна ЛОЗАНОВА", "date": "2018.04.22", "title": "Николай Цветков, Предприемачи ГЕРБ-Видин: Взаимодействието с централната и местната власт е от голямо значение за предприемачите"}
{"url": "http://www.focus-news.net/news/2018/04/22/2513802/st-komisar-ivaylo-ivanov-zadarzhaniyat-za-intsidenta-na-stadion-vasil-levski-beshe-predpriel-deystviya-po-ukrivane.html", "text": "Задържаното лицето беше предприело действия по укриване. Не беше намерено на адресите, които обитава. Това каза директорът на СДВР ст. комисар Ивайло Иванов във връзка с инцидента на мача Левски- ЦСКА на 18 април, при който полицейска служителка беше ранена с бомбичка, предаде репортер на Агенция „Фокус“. „Установихме контакт с него, имаше желание да се предаде“, коментира той и уточни, че още в петък самоличността му е била установена. „Получихме много сигнали от различни източници. Всеки беше подробно анализиран и провeрен, докато стигнем до извършителя“, обясни Ивайло Иванов.\r\nБиляна ИВАНОВА", "date": "2018.04.22", "title": "Ст. комисар Ивайло Иванов: Задържаният за инцидента на стадион \"Васил Левски\" беше предприел действия по укриване"}
{"url": "http://www.focus-news.net/news/2018/04/22/2513804/st-komisar-ivaylo-ivanov-palni-samopriznaniya-e-napravil-zadarzhaniyat-za-intsidenta-na-macha-levski-tsska-parvite-mu-dumi-byaha-che-sazhalyava.html", "text": "Задържаният вчера се яви в СДВР с адвокат, направи пълни самопризнания. Това каза директорът на СДВР ст. комисар Ивайло Иванов във връзка с инцидента на мача Левски- ЦСКА на 18 април, при който полицейска служителка беше ранена с бомбичка, предаде репортер на Агенция „Фокус“. „Първите му думи бяха, че съжалява за стореното“, посочи той. „За нас задържаният беше известен като фен на Левски, който посещава футболни срещи“, коментира Ивайло Иванов. „Близък е до ядрото на агитката на Левски“, обясни ст.комисарят и допълни, че лицето не е осъждано.\r\nБиляна ИВАНОВА", "date": "2018.04.22", "title": "Ст. комисар Ивайло Иванов: Пълни самопризнания е направил задържаният за инцидента на мача Левски- ЦСКА, първите му думи бяха, че съжалява"}
{"url": "http://www.focus-news.net/news/2018/04/22/2513841/stara-zagora-70-ti-yubileen-kongres-na-balgarskiya-esperantski-sayuz-se-provezhda-v-grada.html", "text": "70-ти юбилеен конгрес на Българския есперантски съюз се провежда в Стара Загора в залата на Народно читалище „Св. Климент Охридски- 1858”. По време на конгреса ще се честват и 50 години от създаването на Есперантското дружество в Стара Загора. Това съобщиха от пресцентъра на Община Стара Загора. „Искрено се радвам, че сте избрали Стара Загора за провеждането на Вашия форум. Горд съм, че дружеството на есперантистите в нашия град също има дългогодишна история и ще чества 50 години от създаването си. Старозагорци винаги са били в крак с времето и са откликвали на всяко прогресивно начало в живота на хората”, се казва в обръщението на Живко Тодоров към участниците във форума.\r\nТой бе открит от зам.-кмета Иванка Сотирова, която пожела ползотворна работа на есперантистите, които изповядват идеята за международен език, който да обединява хората по света.\r\nОбщина Стара Загора бе наградена с плакет с лика на основателя на Есперанто Людвик Заменхов за ползотворното сътрудничество с Българския есперантски съюз. \r\nМеждународният език Есперанто се ражда преди повече от 130 години като резултат от надеждата на хората по света за по-голяма социална справедливост.  Той е създаден като международен език, за да се решават и избегнат международни конфликти и войни, за да има мир в света и международно добруване.\r\nЕзикът не само обогатява духовно страната ни, но и представя нейните успехи в Европа и по света. На есперанто са преведени много от шедьоврите на българската литература като романът „Под игото” на Иван Вазов, поезията на Христо Ботев, поемата „Септември” на Гео Милев, както и произведения на съвременни автори. Книги като „Фашизмът” на Желю Желев и „Апостолът на свободата” на Мерсия Макдермот също са издадени на есперанто.\r\nНенапразно определят есперанто като език на мира и приятелството. Още неговият създател Людвик Заменхов е искал чрез този неутрален език  да се сринат стените между народите и така да се сближат хората, че всеки да види у другия единствено човек и брат. И досега есперанто обединява хората от различни нации, улеснява общуването между тях и служи на демократичните стремежи на съвременното общество.\r\nУчастниците в Конгреса бяха поздравени и с  „Концерт на есперантски“ с участието на художествени колективи при НЧ „Св. Климент Охридски -1858“.", "date": "2018.04.22", "title": "Стара Загора: 70-ти юбилеен конгрес на Българския есперантски съюз се провежда в града"}
{"url": "http://www.focus-news.net/news/2018/04/22/2513833/reuters-srabskiyat-ministar-na-otbranata-otmeni-poseshtenieto-si-v-harvatiya.html", "text": "Министърът на отбраната на Сърбия Александър Вулин отмени в неделя посещението си на ежегодната мемориална служба на Сръбската православна църква за жертвите на лагер на смъртта от Втората световна война в Хърватия, заради изявлението на Хърватия, че той не е добре дошъл, съобщава Reuters.\r\nДвете бивши югославски републики започнаха да си разменят остри реплики миналата седмица, когато хърватска делегация отмени посещението си в Сърбия заради председателя на Сръбската радикална партия Воислав Шешел, който обиждаше делегацията и направи опит да разкъса хърватското знаме.\r\nВизитата на делегацията беше част от опит за заздравяване на отношенията между двете съседки. Йонислав Дочев", "date": "2018.04.22", "title": "Reuters: Сръбският министър на отбраната отмени посещението си в Хърватия"}
{"url": "http://www.focus-news.net/news/2018/04/22/2513838/dimitar-ivanov-zakonat-predvizhda-globa-ot-1000-do-5000-lv-ili-1-godina-zatvor-pri-nezakonen-ulov-na-kafyava-mechka.html", "text": "Законът предвижда глоба от 1000 до 5000 лв. или 1 година затвор при незаконен улов на кафява мечка. Това каза в интервю за Агенция „Фокус“ управителят на Парк за танцуващи мечки в Белица Димитър Иванов. „Имаме изключително много резервати, в които се следи, доколкото е възможно от служители на МОСВ, как се развиват нещата и как се опазват животните. Трябва обаче да имаме в предвид в какво състояние се намира България като цяло. Консервацията в България не е от най-добрите и съответно търпи всичките икономически проблеми, които се създават в страната ни“, допълни още той. „Законите не са някакъв мъртъв документ – те се променят с времето. Непрекъснато има желание за движения и пренаписване на законите и така и трябва да бъде, защото самата природа също се изменя, и ние трябва да я следваме и регулираме по правилния начин. Ако се случи някакъв вид незаконен улов на кафява мечка, законът предвижда доста сериозни наказания като глоба от 1000 до 5000 лева или 1 година затвор“, коментира той. „Въпреки това в България може да бъде обстреляна кафява мечка, ако тя прави прекалено много щети на човешка собственост и вече липсва нормалното поведение на дива мечка. Това се регулира от МОСВ и Министерството на земеделието. Респективно министърът на земеделието подписва разрешителните за обстрел“, каза още Димитър Иванов.\r\nЦветан ДИМИТРОВ", "date": "2018.04.22", "title": "Димитър Иванов: Законът предвижда глоба от 1000 до 5000 лв. или 1 година затвор при незаконен улов на кафява мечка"}
{"url": "http://www.focus-news.net/news/2018/04/22/2513839/voa-sdelkata-s-iran-i-transatlanticheskata-targoviya-s-neyasen-obraz-predi-poseshtenieto-na-emanyuel-makron-v-sasht.html", "text": "Президентът на САЩ Доналд Тръмп ще приеме френския президент Еманюел Макрон на държавно посещение през следващата седмица, докато в същото време иранското ядрено споразумение виси на косъм, а изтичането на временното освобождаване на Европейския съюз от вносните мита за стомана и алуминий наближава, пише Voice of America.\r\nВизитата на Макрон ще бъде първото държавно посещение за администрацията на Тръмп. През последната година Еманюел Макрон и Доналд Тръмп изградиха неочаквано партньорство. Медиите в САЩ окачествиха партньорството като „една от най-странните дипломатически двойки в историята.“\r\n„Връзката Тръмп-Макрон е може би едно от най-неочакваните партньорства в ерата на Тръмп“, заяви Найл Гардинър, директор на „Margaret Thatcher Center for Freedom“, в интервю за VOA.\r\n„Очевидно, Еманюел Макрон е много различен от Доналд Тръмп в много аспекти идеологически, но двамата лидери формираха много прагматична и работеща връзка.“Иранската сделка\r\nСтарши представител на администрацията на Тръмп, заяви че темите на визитата включват отпразнуването на отношенията между Франция и САЩ, търговски и инвеститорски въпроси, и въпроси по сигурността, като например борбата с тероризма и ситуацията в Сирия.\r\nОчаква се, че ядрената сделка с Иран ще бъде в центъра на вниманието в двустранните разговори. Анализаторите виждат визитата на Макрон и тази на германския канцлер Ангела Меркел, по-късно през седмицата, като опит за спасяване в последната минута на сделката преди крайния срок на Тръмп (12 май) за изтегляне на САЩ от сделката, ако условията не се предоговорят.\r\nПредставител на администрацията заяви пред репортери, че е трудно да се определи степента на детайлите, които двамата лидери ще засегнат по отношение на иранската сделка.Търговията между САЩ и ЕС\r\nПо отношение на търговията, удължението на освобождаването от мита за стомана и алуминий за Европейския съюз, ще бъде главният приоритет за Макрон. Представител на администрацията заяви, че е трудно да се каже дали ще има новина относно търговията след държавното посещение.\r\nЕрик Джоунс, директор на европейските и евразийски изследвания в университета „Джонс Хопкинс“, заяви че има много различия между Тръмп и Макрон по отношение на търговията, най-важното от които е, че екипът на Тръмп не приема идеята, че Европейският съюз е единна търговска единица.\r\n„Екипът на Доналд Тръмп нееднократно подхождаше, не само към Франция, но към Германия и други европейски държави, с идеята да осъществи двустранни сделки с тези страни. За жалост, това е групова грешка. Тези държави не могат да сключат двустранни сделки със САЩ, затова мисля, че част от това, което президентът Макрон се опитва да направи, е да прокара дискусията за това САЩ да си представи Европейския съюз като единна търговска единица и че двустранна сделка между САЩ и ЕС е това, което Белият дом трябва да опита да постигне“, допълни Джоунс.\r\nДържавната визита на Еманюел Макрон ще започне в понеделник, 23 април, с обиколка на „Маунт Върнън“ и закрита вечеря за двойки, домакин на която ще бъде Доналд Тръмп. Макрон и Тръмп ще се срещнат в Белия дом във вторник сутрин за сесия едно в едно в овалния кабинет, след което ще изнесат съвместна пресконференция. Същата вечер, Тръмп ще приеме Макрон на държавна вечеря в Белия дом. В сряда, Макрон ще посети съвместна сесия в Конгреса. Йонислав Дочев", "date": "2018.04.22", "title": "VOA: Сделката с Иран и трансатлантическата търговия с неясен образ преди посещението на Еманюел Макрон в САЩ"}
{"url": "http://www.focus-news.net/news/2018/04/22/2513824/predsedatelyat-na-ns-tsveta-karayancheva-prezidentat-da-kazhe-da-sprem-li-saniraneto-i-magistralite.html", "text": "Ако предложението на БСП за намаляване на депутатските заплати и ваканции е надлежно входирано в деловодството на Народното събрание то ще бъде разпределено по надлежния ред и всеки ще има възможност да огласи своята позиция на комисия и в пленарната зала, увери председателят на парламента Цвета Караянчева в интервю за \"Хоризонт\" и предаването \"Неделя 150\". \r\nОтносно изявленията на президента Румен Радев от изминалата седмица, сред които и тези в лекцията му пред студенти в УНСС и призива му за изсветляване на процесите в държавата Караянчева заяви:\r\n\"Президентът е институция и трябва да говори, да показва проблемите, но не по този начин, по който го прави. Трябва да чува и обратното мнение. Разбирам, че е военен, но не бива да реагира първосигнално и да напада личностно човек, който се е опитал да го критикува. Мисля, че това което той направи и личностно нападна г-н Цветанов не му прави чест. Така не се прави.“\r\nВизирайки критиките за некачествено законодателство на сегашния парламент Цвета Караянчева отчете, че \"законодателството, което сега се прави, е по-качествено от правеното през годините назад, а парламентът е една от прозрачните институции\". Относно апела на държавния глава за повече светлина в държавата и „да се включат прожекторите“ Караянчева изтъкна:\r\n„Нямаме драма в това. Аз не знам къде още трябва да се включат прожекторите в парламента. Всичко е отворено. Всичко е пред погледа на гражданите. Нека президентът да каже да спрем ли санирането, да спрем ли магистралите…“", "date": "2018.04.22", "title": "Председателят на НС Цвета Караянчева: Президентът да каже да спрем ли санирането и магистралите"}
{"url": "http://www.focus-news.net/news/2018/04/22/2513842/gd-granichna-politsiya-trafikat-e-intenziven-na-gkpp-kalotina-i-na-izhod-za-tovarni-avtomobili-na-gkpp-kapitan-andreevo.html", "text": "Трафикът е интензивен на ГКПП \"Калотина\" на българо-сръбската и на изход за товарни автомобили на ГКПП \"Капитан Андреево\" на българо-турската граница. Това съобщиха за Агенция \"Фокус\" от ГД \"Гранична полиция\".\r\nНа българо-македонската, българо-гръцката и българо-румънската граница трафикът е нормален на всички контролно-пропускателни пунктове.\r\nОт 19.00 ч. на 16 април 2018 фериботът на Свищов - Зимнич не работи поради техническа неизправност.", "date": "2018.04.22", "title": "ГД \"Гранична полиция\": Трафикът е интензивен на ГКПП \"Калотина\" и на изход за товарни автомобили на ГКПП \"Капитан Андреево\""}
{"url": "http://www.focus-news.net/news/2018/04/22/2513843/dimitar-ivanov-kafyavata-mechka-byaga-ako-nadushi-hora-a-ako-horata-sa-v-blizost-opitva-da-gi-izplashi-izpravyayki-se-v-tsyal-rast.html", "text": "Кафявата мечка бяга ако надуши хора, а ако хората са в близост опитва да ги изплаши, изправяйки се в цял ръст. Това каза в интервю за Агенция „Фокус“ управителят на Парк за танцуващи мечки в Белица Димитър Иванов. „Обикновено дивите животни, поне тези у нас, са доста срамежливи и много трудно се наблюдават, освен ако не е организирана екскурзия по начин, по който те да бъдат видени. Дивите животни са активни в моментите, когато ние не сме активни, тоест рано сутринта или късно вечерта, а ако са нощни – през нощта. Те не харесват хората и това си е с причина – защо да ни харесват? Дори кафявата мечка, която е царя на планината също избягва срещи с хора“, допълни още той. „Ако успее да надуши хора бяга от мястото, а ако хората са в близост опитва да ги изплаши, изправяйки се в цял ръст. Общо взето във всички планини се намира разнообразие от диви животни като кафява мечка се среща основно в Пирин, Рила, Родопи и Стара планина (Среден Балкан)“, каза още той. „Трябва да имаме в предвид, че ако ходим там евентуална среща с мечка е възможна и трябва да бъдем подготвени за това нещо. За това точно какво трябва да правим – експертите предават най-различна информация. Те ни казват, че когато влизаме в местност, която е с намалена видимост, тоест шубраци и млади гори, би трябвало да вдигаме малко повече шум, за да можем да предупредим животното. Обикновено мечката ще се отдръпне при такава ситуация. Другото, което би било хубаво е да спазваме маркировките и регулираните пътеки, защото по тези пътеки самите животни знаят, че там има хора“, допълни още Димитър Иванов.\r\nЦветелин ДИМИТРОВ", "date": "2018.04.22", "title": "Димитър Иванов: Кафявата мечка бяга ако надуши хора, а ако хората са в близост опитва да ги изплаши, изправяйки се в цял ръст"}
{"url": "http://www.focus-news.net/news/2018/04/22/2513846/ria-novosti-darzhavniyat-departament-prizova-ukrainskite-vlasti-da-vdignat-tsenata-na-gazta.html", "text": "И.д. държавен секретар на САЩ Джон Съливан се срещна с министъра на външните работи на Украйна Павел Климкин и обсъди с него необходимостта от борба с корупцията и увеличението на цените на природния газ, заяви представителят на американското дипломатическо ведомство Хедър Науърт, предава РИА Новости.\r\n„Той призова Украйна да удвои усилията си за провеждане на реформи и изпълняването на условията на програмите на Международния валутен фонд (МВФ) чрез приемането на съответните законодателни промени и създаването на действително независим антикорупционен съд и вдигане на цените на газта до паритетно ниво към вноса“, заяви Науърт.\r\nСпоред нейните думи, срещата се е провела на 21 април по време на срещата на външните министри на страните от Г-7 в Торонто.\r\nЕдно от изискванията на МВФ за продължаването на сътрудничество с Киев, припомня РИА, е вдигането на цените на газта за населението. По-рано украинският премиер Владимир Гройсман е заявил, че през текущия отоплителен сезон цените няма да растат. Заедно с това, според неговите думи, правителството готви нова формула за съставяне на цената на тази суровина.\r\nПревод и редакция:", "date": "2018.04.22", "title": "РИА Новости: Държавният департамент призова украинските власти да вдигнат цената на газта"}
{"url": "http://www.focus-news.net/news/2018/04/22/2513845/asen-gatev-ekspert-po-nedvizhimi-imoti-tendentsiyata-na-pazara-za-zemedelska-zemya-v-momenta-e-bez-rezki-skokove-nagore-ili-nadolu-pri-edno-ogranicheno-predlagane.html", "text": "Тенденцията на пазара за земеделска земя в момента е без резки скокове нагоре или надолу, при едно ограничено предлагане. Това заяви в интервю за Радио „Фокус” Асен Гатев, мениджър на офиса на национална компания недвижими имоти в Добрич. \r\n„Пазарът на земеделската земя няма особени промени. Тенденцията на изключително малко предлагане и на по-високо търсене остава. Земеделска земя предимно се купува от средни и малки собственици. Но предложенията са изключително малко. Сделки стават в зависимост от големината на парцела, локацията. В Общини като Крушари и Тервел, където земята има по-малко качество, сделките са реално от 1200 до 1600-1700 лв. за декар, докато в общините с по-високо качество на земята, като Община Добричка, Генерал Тошево, Балчик, Каварна сделките се осъществяват на цена 2200 – 2300 лв. за декар, но има парцели с много добра локация, с излаз на асфалт, при окрупняване също, сделките стига 2500 -2600 лв. за декар. Там няма такъв скок, различни са очакванията на лицата, които обработват земеделска земя предвид, че субсидиите са до 2020 година. Цените на земеделската продукция не са високи в последните години, бележат тенденция на намаляване. Постоянното надкачване на рентните цени, така да го наречем, е изчерпано. Част от малките производители се затрудняват изключително много да обслужват този пазар, печалбите им спадат рязко. Донякъде това важи и за по-големите, но тъй като там обемът на произведената продукция не се отразява толкова зле, те не са толкова активни при покупка на земя“, коментира специалистът. \r\nАсен Гатев коментира и една друга тенденция. По думите му не малка част от купувачите, които са на пазара на недвижими имоти, ползват кредити. “Банките и към момента продължават да дават изгодни кредити в границите на последните 6-7 години. Тенденцията за повишаване, която е коментирана на пазара, все още не се е случила, така че изгодни кредити от порядъка на 3,9% – 3,6% - 4,2% за ипотечни кредити или за жилищни кредити на пазара съществува. Също паднаха и лихвите по потребителските кредити. Така че това е една изгодна тенденция, която съществува на пазара и е полезна за лица, които имат постоянни трудови доходи и работят в стабилни фирми и имат дългосрочност при получаване на своите заплати. Вариантът, който много често наши сънародници най-вече от ромски произход, живеещи зад граница, търсят на пазара – разсрочено плащане или закупуване с разсрочка, почти не съществува на пазара, тъй като цените са стабилизирани, т.е. никой не иска да продаде имота си, ако не знае утре каква е неговата цена. Моята прогноза е, че цените ще се върнат на нормалните пазарни нива и няма как да се промени това, тъй като нито броят на населението продължава в нашия град да се променя, нито броят на откритите работни места, нито доходите, които получават служителите, работници, наетите лица, включително и управителите на фирми имат промяна. Предстои промяна и на Закона за данъчната оценка. Предложението вече е внесено за обсъждане. Става въпрос за формирането на данък сгради и данък смет, това ще натовари разходите на лицата, които не могат да ги поддържат. Искам да обърна внимание на още една тенденция, която отдавна не е виждана на пазара. Нека да внимават и купувачи, и продавачи. На пазара все още има имотни измами. Сключват се спекулативни сделки, има скрита информация при работа директно, защото много често имайки предложенията, продавачите избягват посредническите услуги, купувачите - също, но нашата информация е, че броят на сделките, които се сключват с висок риск и загуба на средства на пазара нараства. Информацията е от колеги от страната и на местния пазар. Така, че моят призив към купувачите е да избягват риска и да ползват професионалисти“, каза още Асен Гатев. \r\nЖулиета НИКОЛОВА", "date": "2018.04.22", "title": "Асен Гатев, експерт по недвижими имоти: Тенденцията на пазара за земеделска земя в момента е без резки скокове нагоре или надолу, при едно ограничено предлагане"}
{"url": "http://www.focus-news.net/news/2018/04/22/2513849/yavor-gechevchetiri-lapi-minimalen-e-shansat-trite-spaseni-mecheta-da-otseleyat.html", "text": "Колкото и добри грижи да се полагат за трите спасени мечета, шансът им да оцелеят е минимален. Това каза в интервю за Агенция „Фокус“ Явор Гечев от Фондация „Четири лапи“. „Трите мечета в момента са настанени в Парк за танцуващи мечки в Белица. Те са под карантина, защото идеята е, че не бива да бъдат излагани на риск от заболяване и на прекомерен контакт с хора. През следващите дни ще бъдат подготвени документите им за пътуване за Гърция. Там има спасителен център, който е специализиран в отглеждането на осиротели мечета, които след това да бъдат върнати обратно в дивата природа“, каза още той. „От тази гледна точка, контактът им с хора трябва да бъде минимален, защото мечето трябва да изгради навиците си на дива мечка, тоест да избягва контакт с хората. Най-вероятно майката на мечетата е била отстреляна от бракониери, иначе няма как да останат сами в природата“, обясни Гечев. „Мечетата са в добро общо състояние. Слабички са, защото най-вероятно са останали повече от 1 ден без майка си. Екип от специалисти в Парка за танцуващи мечки веднага започна тяхното захранване с мляко и предполагам, че до няколко дни ще се стабилизира състоянието им“, допълни още той. „Независимо от всичко, шансът им да оцелеят е минимален, защото по принцип отглеждането на диви животни без тяхната майка, особено в този критичен период от възрастта им е изключително трудно. Колкото и добри грижи да се полагат, смъртността при подобни случаи остава висока“, каза в заключение Явор Гечев. \r\nЦветелин ДИМИТРОВ", "date": "2018.04.22", "title": "Явор Гечев,\"Четири лапи\": Минимален е шансът трите спасени мечета да оцелеят"}
{"url": "http://www.focus-news.net/news/2018/04/22/2513847/varna-vav-vsyako-uchilishte-i-rayonna-administratsiya-e-osiguren-kompyutar-s-dostap-do-platformata-na-obshtinata-za-priem-v-parvi-klas.html", "text": "Кандидатстването и класирането се извършва изцяло в електронна платформа, като за улеснение на тези родители във всяко училище и районна администрация е осигурен компютър с достъп до платформата на Община Варна за прием в първи клас и длъжностно лице, което може да им окаже съдействие при необходимост. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. „Тук е важно да подчертая, че при кандидатстването не са необходими никакви документи. Попълва се само заявление в електронната система, а при самото записване на ученика на място в училище се удостоверяват всички посочени обстоятелства по допълнителните критерии съгласно чл. 10, ал. 4 от Системата от правила за електронен прием в общинските училища на територията на община Варна. Другите документи, които задължително се представят при записването, са оригинал на удостоверение за завършено задължително предучилищно образование, копие и оригинал (за сверка) на удостоверение за раждане на детето. Копие и оригинал (за сверка) на документ за адресна регистрация е необходимо само и единствено за децата, които не са присъствали в локалната база данни „Население“ при кандидатстване чрез електронната система и са кандидатствали на място в първото избрано като желание  училище“, отбеляза Лилия Христова.\r\nМарияна ВАЛЕНТИНОВА", "date": "2018.04.22", "title": "Варна: Във всяко училище и районна администрация е осигурен компютър с достъп до платформата на Общината за прием в първи клас"}
{"url": "http://www.focus-news.net/news/2018/04/22/2513844/zapoznayte-se-s-kalinka-gosho-i-izaura-ot-parka-za-tantsuvashti-mechki-v-belitsa.html", "text": "Паркът за танцуващи мечки в Белица е съставен от две части, свързани с 30 - метров обезопасен мост, по който свободно могат да преминават обитателите. Първата част е окрита през 2000 г. и е с площ 1.2 хектара, а втората по-голямата част бе открита през 2004г. и е с площ от 8.4 хектара. Заедно с прилежащите терени площта на парка е 12 хектара.\r\nНе веднъж Радио „Фокус“ – Пирин е разказвал за живота на мечките в парка, както и за грижите, които се полагат за тях.\r\nВ прикачените снимки може да се запознаете с „досиетата“ на обитателите на парка и любопитните подробности за живота им. \r\nОчаквайте по-късно интервю с управителя на Парка Димитър Иванов по повод защитените диви животни в страната и съвети как да реагираме, ако попаднем на такива при някоя разходка в планината. Ще може да прочетете и интервю с Явор Гечев от Фондация „Четири лапи“ във връзка с намерените три мечета в Смолянско. Интервютата ще бъдат публикувани в секция „Мнение“ на страницата на Агенция „Фокус“.", "date": "2018.04.22", "title": "Запознайте се с Калинка, Гошо и Изаура от Парка за танцуващи мечки в Белица"}
{"url": "http://www.focus-news.net/news/2018/04/22/2513851/navinyby-belarus-rusiya-i-sarbiya-opredeliha-zadachite-za-savmestnite-takticheski-ucheniya-v-novorosiysk.html", "text": "Представители на министерствата на отбраната на Русия, Беларус и Сърбия определиха тематиката на предстоящите руско-беларуско-сръбски сръбски военни маневри, съобщава Naviny.by.\r\nСрещата се е състояла в Новоросийск, съобщи пресслужбата на руското Министерство на отбраната.\r\nПо време на преговорите страните са се договорили да подготвят съвместно войнските подразделения за провеждането на военно-боеви действия при изпълнение на контра-терористически задачи в условията на информационно въздействие.\r\nОпределено е мястото и времето на втората планираща конференция, на която трябва да бъде утвърден замисъла и да бъде съгласуван характера на действията на подразделенията, привлечени на ученията.\r\nУченията „Славянско братство“ са планира за юни 2018 година в Новоросийск. В тях ще вземат участие десантни подразделения от Русия, Беларус и Сърбия. Маневрите се провеждат за четвърти път. За първи път те се проведоха в Сърбия, след това в Русия, а през 2017 година на беларуския пологин „Брестский“.\r\nПрез 2018 година Русия има намерение да проведе четири съвместни маневри със Силите за сигурност и отбрана на Беларус.\r\nПревод и редакция:", "date": "2018.04.22", "title": "Naviny.by: Беларус, Русия и Сърбия определиха задачите за съвместните тактически учения в Новоросийск"}
{"url": "http://www.focus-news.net/news/2018/04/22/2513850/bisera-borisova-psiholog-v-mnogo-darzhavi-rabotnata-sedmitsa-e-s-po-malko-chasove-ot-tazi-v-balgariya-koyato-e-s-prodalzhitelnost-40-chasa.html", "text": "В много държави работната седмица е с по-малко часове. Това каза за Радио „Фокус“ – Пирин Бисера Борисова, психолог. По думите й в някой източници се твърди, че България е третата държава в света с продължителност на работната седмицата 40 часа. „Не е лесно да се справим с умората, настъпила по време на работа, тъй като работата е само един аспект от нашия живот. Освен това имаме и други задължения, като например семейството“, коментира тя. Психологът отбеляза, въпросът за намаляване на работната седмица стои на дневен ред , но все още няма взето решение за намаляване седмичното работно времеа, тъй като тук се намесва икономическия фактор. „Много хора търсят дори втора работа, за да могат да изкарат допълнителни доходи, за да могат да осигурят един по-добър стандарт на живот на себе си и на своите близки“, заяви Борисова.\r\nТя добави, че, ако се намали продължителността на работната седмица, хората ще бъдат по-амбицирани и по-пълноценни в работния процес. Според психолога това ще им даде възможност за самоусъвършенстване, като по този начин ще могат да повишават своята квалификация, докато при 40-часовата работна седмица почти не остава време за нищо. Бисера Борисова допълни, че българското население работи по-повече часове в седмицата и работният му ден не е осемчасов, а значително по-продължителен.\r\nКристина МИТКОВА", "date": "2018.04.22", "title": "Бисера Борисова, психолог: В много държави работната седмица е с по-малко часове от тази в България, която е с продължителност 40 часа"}
{"url": "http://www.focus-news.net/news/2018/04/22/2513853/kyustendil-34-godishen-mazh-e-zadarzhan-za-bludstvo-s-4-godishno-dete-v-grad-rila.html", "text": "34-годишен мъж е задържан за осъществени блудствени действия с 4-годишно дете в град Рила. Това съобщи за Радио „Фокус“ – Пирин Катя Табачка, говорител на Областна дирекция на МВР – Кюстендил. Сигналът за инцидента е подаден след 16.00 часа на 21 април. „Родителите са възложили грижите за трите си деца на този човек за времето, в което са отсъствали от град Рила. Това са около 20 дни. Вчера са съобщили, че са осъществени блудствени действия с 4-годишното им дете. Предприети са незабавни полицейския действия и въпросният мъж е задържан. Започнато е досъдебно производство. Уведомен е дежурен прокурор“, каза още Табачка. Медицинското освидетелстване на детето е направено в Благоевградската болница.\r\nЛивия НИНОВА", "date": "2018.04.22", "title": "Кюстендил: 34-годишен мъж е задържан за блудство с 4-годишно дете в град Рила"}
{"url": "http://www.focus-news.net/news/2018/04/22/2513855/veliko-tarnovo-dva-tona-otpadatsi-sa-sabrani-v-grada-v-ramkite-na-kampaniyata-knigi-za-smet.html", "text": "Два тона отпадъци бяха събрани във Велико Търново в рамките на кампанията „Книги за смет“, предаде репортер на Радио „Фокус“ – Велико Търново. Десетки семейства се включиха в инициативата, провела се в голям търговски център в града. Организаторите посочиха, че хората носят предимно пластмасови бутилки за еднократна употреба от бира, безалкохолно и минерална вода. Бяха раздадени общо над 1500 книги. Сред изданията, които организаторите даваха срещу пластмасови отпадъци, бяха „Приключенията на барон Мюнхаузен“ от Рудолф Ерих Распе, „Палечка“ на Ханс Кристиян Андерсен, „Великият Гетсби“ на Франсис Скот Фицджералд и други.\r\nКампанията стартира през 2013 година в София, а след това през 2014 година в нея се включиха също Пловдив, Бургас, Варна и София. През 2015 година инициативата се разпространи успешно в Плевен, Велико Търново, Бургас, Пловдив и София. Всяка година в кампанията се включват нови градове и общини. Традиционно събитията се провеждат в месеците април и май. Във Велико Търново кампанията се провежда с подкрепата на Общината.\r\nНадежда КРЪСТЕВА", "date": "2018.04.22", "title": "Велико Търново: Два тона отпадъци са събрани в града в рамките на кампанията „Книги за смет“"}
{"url": "http://www.focus-news.net/news/2018/04/22/2513856/yavor-gechev-sofiya-burgas-i-veliko-tarnovo-otchitat-mnogo-dobri-rezultati-v-problema-s-bezstopanstvenite-zhivotni-seriozni-trudnosti-ima-vav-vidin.html", "text": "В София има трайна тенденция на намаляване на броя на бездомните животни от 2011 г. насам, техният брой в момента е под 4000 при последното преброяване през 2015. Това каза в интервю за Агенция „Фокус“ Явор Гечев от фондация „Четири лапи“. „В момента правим ново преброяване съвместно със Столична община. Резултатите очакваме да бъдат готови до около месец. По същият начин в Община Пловдив се държи една минимална бройка безстопанствени животни – под 1000. В Бургас те  са даже и под 500, но за да се намали трайно навсякъде броят на безстопанствените животни, всички общини трябва да работят и то по мерките, записани в българското законодателство“, допълни още той. „Проблемът с безстопанствените животни не е толкова далеч от разрешаване. Онези общини, които спазват законовите изисквания отчитат много добри резултати. Такива общини са Бургас, София, Пловдив, Велико Търново, но за съжаление се броят на пръсти. Повечето общини, обаче не предприемат необходимите мерки. Законът много добре е разписал какво трябва да се прави и какви са мерките за контрол върху собствениците, така че да не бъдат изоставяни животни на улицата; какви са мерките, така че животните да не се възпроизвеждат, ако са попаднали на улицата“, каза още Гечев. „Отново подчертавам, че прилагането на заложените в Закона за защита на животните и Закона за ветеринарно-медицинската дейност мерки са далеч от желаното. По-голямата част от общините не правят редовни преброявания на броя на безстопанствените животни. В онези общини, в които работим и правим преброяване, отчитаме намаляване на броя им. Изключение прави единствено община Видин, в която проблемът е много сериозен, но там не се работи с недостатъчно добри темпове“, допълни още Явор Гечев. \r\nЦветелин ДИМИТРОВ", "date": "2018.04.22", "title": "Явор Гечев: София, Бургас и Велико Търново отчитат много добри резултати в проблема с безстопанствените животни, сериозни трудности има във Видин"}
{"url": "http://www.focus-news.net/news/2018/04/22/2513852/atanas-shopov-pp-abv-pazardzhik-mladezhi-pochistiha-i-obosobiha-gradinka-v-selo-dragor-kmetat-georgi-tsonev-ya-zasipa-s-prast-na-sutrinta.html", "text": "Младежи почистиха и обособиха градинка в село Драгор, община Пазарджик, по инициативата на общински съветници от АБВ и Руди Синапов, общински съветник от „Реформаторския блок“, съобщи за Радио „Фокус“ – Пазарджик Атанас Шопов, общински съветник и председател на АБВ-Пазарджик. Той посочи, че за съжаление тази сутрин градинката е осъмнала засипана с пръст. По информация на хора от селото това е дело на местния кмет Георги Цонев, който не е бил съгласен с нейното обособяване. „През целия ден в събота около 25 млади хора от селото косиха трева и почистваха участъка, като също така боядисаха и околните пейки. Идеята беше да превърнем тази част от центъра на селото в място за отдих, а защо не - и за спортни дейности на открито. Имахме идея в понеделник да поставим и нови люлки за малчуганите“, уточни Шопов. Според него постъпката на кмета на селото, който взима еднолични решения, е удар срещу ентусиазма и амбицията  на младите хора да останат в родното си място. \r\n„Ние ще му простим, ако докаже, че вандалският му акт не е целенасочен, а е заради предварително изготвен план за облагородяването именно на този участък в селото“, коментира също Шопов. Той допълни, че инициативата по почистването на тази зелена площ в село Драгор не е инцидентна, а е част от поредица инициативи на АБВ и „Реформаторския блок“ в област Пазарджик, сред които са и поредица от почистени и облагородени паркови пространства.\r\nАлбена ЖИЛЕКОВА", "date": "2018.04.22", "title": "Атанас Шопов, ПП АБВ-Пазарджик: Младежи почистиха и обособиха градинка в село Драгор, кметът Георги Цонев я засипа с пръст на сутринта"}
{"url": "http://www.focus-news.net/news/2018/04/22/2513857/asen-gatev-ekspert-po-nedvizhimi-imoti-tsenite-na-imotite-v-zhilishtniya-sektor-v-dobrich-sa-na-nivata-na-tezi-v-golemite-gradove.html", "text": "Цените на имотите в жилищния сектор в Добрич са на нивата на тези в големите градове. Това заяви в интервю за Радио „Фокус” Асен Гатев, мениджър на офиса на национална компания недвижими имоти в Добрич. Тенденцията по думи на Гатев е от средата на миналата година. \r\n„Коментираме пазара на недвижими имоти основно в сектора жилищна собственост. Тенденциите, които идват при нас по-късно, тъй като ние не сме горещ пазар, не са от началото на тази година, а от средата на миналата. Някъде от средата на юли пазарната ситуация започна да се променя рязко. Първото нещо, с което се характеризира пазарът, е че се вдигнаха цените пропорционално на цените в големите градове. От порядъка на 20% до 30%, цените стигнаха нивата от 2007 година или са на такива нива. Това доведе до изчерпване на ликвидните продаваеми имоти много бързо, в продължение на месец-два, и на пазара останаха имоти, които повишиха цената си. Пазарният принцип на търсене и предлагане оказа своето влияние, но има една обратна тенденция. Както знаете, имаше доклад на Европейската комисия с отдел „Недвижимост – България“, като бе отчетено, че това е един изкуствено създаден балон. Рязкото скачане на цените няма икономическа обосновка. Такива „балони“ сме наблюдавали и по-рано, такива бяха скоковете на цените около голф игрищата, където в момента парцели се продават на една десета от базовата цена. Такива големи бяха цените на реализация 2006-та, 2007-ма до началото на 2008 година. Там много голяма собственост промени цената си и в момента се продават хотели, апартаменти на много по-ниска стойност. Такъв е и пазарът на жилищна собственост, която изкуствено е завишила цената си и не отговаря на реалните доходи на бъдещите купувачи. Такива обикновено са млади семейства, купувачи са хора, които променят обема на жилищата си поради да кажем напреднала възраст или друга ситуация, но това са хора, чиито доходи миналата и тази година остават на едни и същи нива. Масовото очакване, че пазарът на да кажем на селскостопанска продукция и бизнесът, който от там вдига цените, не е вярно, тъй като нито там цените правят такива скокове, нито малките производители могат да бъдат активни на такъв пазар с такива доходи. Всички знаем, че големите собственици в този бранш отдавна са закупили своята собственост и инвестират зад граница“, заяви той. \r\nАсен Гатев посочи конкретни цени на жилища в Добрич в зависимост от местоположение и вид строителство: „Ще започнем с ниския сектор. Ако базовата цена на един панелен апартамент в кварталите, например в един от най-популярните в Добрич – квартал „Балик“, беше от порядъка на 25 000 – 26 000 лв., сега предлагането е от порядъка 30 000 – 32 000 лв. Говорим за места с добра локация. Естествено има и предлагане на по-ниски цени, обаче това са жилищни имоти в райони предимно с ромско население, с лоша локация и с лоша пътна инфраструктура. На такива места условията за живот са изключително неблагоприятни и рискът за съществуването и ползването на имота е доста висок. Говоря за сектор панелно строителство, едностайни апартаменти. Двустайните от базова цена 35 000 лв. вече се предлагат за 42 000 – 45 000 до 48 000 лв. Тристайните апартаменти, панелно строителство, от базова цена 40 000 – 42 000 лв. минаха 52 000 лв. Има единични сделки дори на цена до 65 000 лв. Пак повтарям, че за реален пазар в момента не може да се говори, защото нито възвръщаемост на подобна инвестиция е оправдана, нито такива цени ще се запазят дълго на пазара. Той има инерционен ход, който е сравнително продължителен, той е консервативен. Донякъде скокът на цените се дължи на това, че все пак банките дадоха сравнително ниски лихви и доходността по депозитите е почти нулева. Това изкара свободни средства на пазара и накара хората да се замислят къде да вложат своите средства. Основно търсене е от хора, които искат да ползват закупените жилищни имоти. Излязоха и лица, които искат да инвестират в недвижима собственост, но такива разумни предложения в момента няма“. \r\nСпециалистът отправи съвет към продавачите, към тези които искат наистина да постигнат реализация на своя имот, да „слязат“ на нормалните пазарни нива, защото това рано или късно ще се случи. „Увеличаването на цените без реална икономическа основа никога не води до резултат, така могат да изпуснат други изгодни предложения, които биха могли да излязат пред тях“, коментира Асен Гатев. Пазарът на ново жилищно строителство ще остане на същите цени или малко по-високи, прогнозира той. Там предлагането е между 550 и 560 евро за кв. метър, което също е висока цена за голяма част от потребителите. Това е цена, която се предлага на стандарт БДС, т.е. без довършителни работи. Те допълнително оскъпяват имота преди неговото ползване, освен това е необходимо и обзавеждане и оборудване на имота, допълни специалистът. \r\nЖулиета НИКОЛОВА", "date": "2018.04.22", "title": "Асен Гатев, експерт по недвижими имоти: Цените на имотите в жилищния сектор в Добрич са на нивата на тези в големите градове"}
{"url": "http://www.focus-news.net/news/2018/04/22/2513860/ria-novosti-dnr-se-gotvi-da-vazbudi-nakazatelno-delo-protiv-ofitserite-ot-nato-v-donbas.html", "text": "В самопровъзгласената Донецка народна република (ДНР) се събират доказателства за възбуждане на наказателно дело срещу военнослужещи от НАТО, заяви заместник-командващият оперативното командване на републиката Едуард Басурин, цитиран от РИА Новости.\r\n„В момента събираме обвинителни фактически материали за разглеждане от следствените органи на въпроса са възбуждане на наказателно дело за съучастието на натовците във военни престъпления и отправянето им до международните съдебни инстанции, дори до международния съд в Хага“, заяви той.\r\nПо-рано в самопровъзгласените републики нееднократно заявяваха за присъствие на офицери от Алианса в Донбас. В тази връзка миналата седмица от Министерството на държавната сигурност на Луганската народна република разказаха, че са получили „поименен списък с паспортни данни на чуждестранна боева група на НАТО“. В нейния състав са били граждани на Норвегия, Канада, Латвия и Дания, които са участвали в подготовката на диверсионни групи на Въоръжените сили на Украйна (ВСУ).\r\nОт министерството не изключват привличането на военнослужещите към отговорност като причастни за смъртта на мирни жители.\r\nПо информация на разузнаването на ЛНР, чуждестранните военни специалисти са се разквартировали в село Теплое, в близост до линията на съприкосновение.\r\nПрез февруари от властите на ДНР съобщиха, че в района на контролирания от Киев град Волноваха работи група чуждестранни инструктури, оглавени от представител на ВС на Великобритания.\r\nПревод и редакция:", "date": "2018.04.22", "title": "РИА Новости: ДНР се готви да възбуди наказателно дело против офицерите от НАТО в Донбас"}
{"url": "http://www.focus-news.net/news/2018/04/22/2513859/ministar-lilyana-pavlova-privetstva-hilyadite-uchastnitsi-v-golyamoto-balgarsko-horo-v-bryuksel.html", "text": "За мен е гордост като министър за Българското председателство днес като част от нашия културен календар да представим българските традиции, българската култура и българския фолклор – нещо, с което можем и трябва да се гордеем. Това заяви министър Лиляна Павлова в приветсвието си към събралите се българи, представители на Балканите, на Европа и света, дошли в „сърцето на Брюксел“, за да се хванат ръка за ръка на Голямото българско хоро на Гран плас в белгийската столица. Това съобщиха от пресцентъра на Министерството за Българското председателство на Съвета на ЕС 2018.\r\nЗа втора поредна година събитието се организира от българския евродепутат Ева Майдел, а традицията бе поставена преди шест години от тогавашния еврокомисар на България Кристалина Георгиева. \r\n„Вече 11 години като членове на ЕС добринасяме за културното многообразие на Европа. Ние сме достойни европейци, имаме какво да покажем, има, с какво да се гордеем. На този фон виждаме и усещаме участието на Балканите с нас като една пълноправна и пълноценна част на Европа. Защото културата, традициите са това, което ни е свързвало в годините. Вярвам, че това ще допринесе Европа да бъде единна, да бъде по-силна за нашите деца, за това, което искаме да изградим за тях“ , каза още министър Павлова на Гран Плас. Пред хилядите хора тя представи Гергана Станкова, съосновател на „Шевица“ и един български талант, който създаде дизайна на шаловете на Българското председателство. „По много оригинален начин Гергана вплете традицията – нашите шевици, с модерното и съвременото, и така уникално показа българското“, посочи министър Павлова. \r\nГолямото българско хоро тази година е и част от програмата на фестивала „Балкан Трафик“, който се провежда в Брюксел в момента и е най-значимият форум за балканска музика в Западна Европа. Специална задача на форума е също да популяризира Пловдив като бъдеща европейска столица на културата през 2019 г. А малко по-късно през деня се очаква статуята на Манекен Пис символно да бъде облечена в българска носия. \r\nМинистър Павлова специално благодари на будните, съпричастни към националната и европейска кауза ученици, студенти и професионалисти от Академията за музикално и танцово изкуство в Пловдив и ансамбъл „Търновска царица“ от Велико Търново, както и на кукерите от Раковски, които днес пренесоха част от България в сърцето на Европа.", "date": "2018.04.22", "title": "Министър Лиляна Павлова приветства хилядите участници в Голямото българско хоро в Брюксел"}
{"url": "http://www.focus-news.net/news/2018/04/22/2513862/yavor-gechev-povecheto-obshtini-predpochitat-da-prehvarlyat-bezdomnite-zhivotni-organizirano-na-teritoriyata-na-druga-obshtina.html", "text": "Всяко второ куче, което е на улицата не е било родено там. Това каза в интервю за Агенция „Фокус“ Явор Гечев от фондация „Четири лапи“. „Над 80% от общините в България не извършват кастрационни кампании и кампании по обезпаразитяване на бездомните животни. Една малка част ги извършват просто протоколно, за да отчетат дейност, а онези общини, които редовно извършват кастрационни кампании наистина отчитат добри резултати. За съжаление, обаче те много често са жертва на болшинството общини, които предпочитат да прехвърлят бездомните животни организирано на територията на община, която работи, но това е временно решение, защото само след няколко месеца улиците са им отново пълни с поредната порция изоставени домашни животни“, допълни още той. „Целият проблем с безстопанствеността идва от безотговорното отглеждане на домашни животни, защото за всички е известно, че първото бездомно животно е било изоставено домашно такова. Нашите проучвания сочат, че всяко второ куче, което е на улицата не е било родено там. Тоест то е било родено в нечии двор, в нечии апартамент, но се е оказало нежелано и е попаднало на улицата. Санкциите за такива безотговорни собственици са минимални. Много често и местната власт съдейства на тези хора като предпочита да събере кучетата, да ги извози до съседна община и да използва други и жестоки незаконни методи за решаване на проблема, вместо да прилага стриктно законодателството“, каза още Явор Гечев. \r\nЦветелин ДИМИТРОВ", "date": "2018.04.22", "title": "Явор Гечев: Повечето общини предпочитат да прехвърлят бездомните животни организирано на територията на друга община"}
{"url": "http://www.focus-news.net/news/2018/04/22/2513848/redzhep-taiyp-erdogan-zaplahata-idva-ot-strategicheskite-ni-partnyori.html", "text": "Президентът на Турция Реджеп Таийп Ердоган заяви, че САЩ и съюзниците им снабдяват терористите с безплатно оръжие, докато в същото време отказват да продават същите оръжия на Турция, пише електронното издание на турския ежедневник Yeni Safak.\r\nВ интервю пред турската телевизия NTV той заяви: “Откъде идва заплахата? Идва предимно от стратегическите ни партньори. Ние не можем да купим оръжия от САЩ с нашите пари, но, за съжаление, САЩ и коалиционните сили дават тези оръжия, заедно с амуниции, на терористичните организации безплатно“.\r\n„Йени Шафак“ обяснява, че подкрепата на САЩ за терористичната групировка отдавна дразни Анкара и по-конкретно това, че Вашингтон гледа на ПКК (Работническата партия на Кюрдистан) и издънката й в Сирия – „Демократически съюз“ (ДС) и военното й крило „Отряди за народна самоотбрана“ (ОНС), като на „надежден партньор“ в борбата срещу „Ислямска държава“ и продължава да я снабдява с оръжия и оборудване въпреки яростните протести на Турция.\r\nЩо се отнася до предстоящите предсрочни избори, Ердоган заяви, че управляващата „Партия на справедливостта и развитието“ ще продължи да управлява ако народът желае това и ще отстъпи ако той каже „достатъчно“.\r\nВ петък, припомня турското издание, турският парламент прие закон, с който назначи провеждането на предсрочни президентски избори на 24 юни т.г. Преди това тези избори бяха назначени за ноември 2019 година (С тях ще завърши прехода на властовата система в Турция от парламентарна към президентска – бел. ред.)Агенция „Фокус“ припомня:\r\nПревод и редакция:", "date": "2018.04.22", "title": "Реджеп Таийп Ердоган: Заплахата идва от стратегическите ни партньори"}
{"url": "http://www.focus-news.net/news/2018/04/22/2513863/eurasia-daily-sasht-mozhe-da-ostavyat-samoletonosacha-hari-truman-v-sredizemno-more-za-sdarzhane-na-rusiya.html", "text": "Американският самолетоносач „Хари Труман“ може да остане в Средиземно море за „сдържане“ на Русия , съобщава американския военен портал Defence News, позовавайки се на свои неназовани източници, предава руското електронно издание EurAsia Daily.\r\nПорталът отбелязва, че американските власти все още не са взели окончателно решение по този въпрос, но продължаването на мисията на самолетоносача би било „отговор на действията на Русия в региона и би съответствало на новата Стратегия за национална сигурност“ на САЩ.\r\nDefence News подчертава, че „Хари Труман“ може за пореден път да напомни на сирийския президент Башар Асад предупрежденията на американския му колега Доналд Тръмп, че „нова употреба на химическо оръжие срещу мирното население на Сирия ще доведе до нови обстрели“.\r\nПревод и редакция:", "date": "2018.04.22", "title": "EurAsia Daily: САЩ може да оставят самолетоносача „Хари Труман“ в Средиземно море за сдържане на Русия"}
{"url": "http://www.focus-news.net/news/2018/04/22/2513864/aktsenti-v-sutreshniya-blok-na-radio-fokus-dobro-utro-balgariya-na-23-april.html", "text": "За 15 поредна година Велико Търново беше домакин на Международното изложение „Културен туризъм“. Форумът е и част от събитията, с които България се включва в годината на Европейското културно наследство. Повече за инициативата и за работата, която предстои от тук нататък пред местната власт ще разговаряме с кмета на Велико Търново Даниел Панов. \r\nМакедония и Гърция никога не са били толкова близо до разрешаването спора за името. Това мнение изрази македонският премиер Зоран Заев, но действително ли е така? Могат ли зачестилите гръцко-македонски контакти да бъдат повод за оптимизъм, близо ли е спорът до окончателното си изчистване и има ли възможни пречки по пътя към това? Отговорите ще потърсим от университетския преподавател Йоаким Каламарис. \r\nВ Световния ден на книгата, логично, ще ви срещнем със Цветанка Томова, експерт в направление „Програми и проекти“ в Националната библиотека „Св. Св. Кирил и Методий“, от която ще научим повече за проектите, с които е ангажирана културната институция. \r\nВ минутите след 09.00 часа - Ваня Николова от Радио „Фокус“-Пазарджик ще ни разкаже за изработката на килими в Костандово и някои от известните любители на килимите от родопския град. Людмила Йоргова от Радио „Фокус“-Сливен пък ще насочи вниманието ни към някои от атракциите, които ще съпътстват предстоящия парад на ретро автомобили в Сливен. \r\nТези и още теми - в сутрешния блок на Радио „Фокус“ „Добро утро, България“ на 23 април, от 06.00 до 10.00 часа, с водещ Виктория Месробович.", "date": "2018.04.22", "title": "Акценти в сутрешния блок на Радио „Фокус“ „Добро утро, България“ на 23 април"}
{"url": "http://www.focus-news.net/news/2018/04/22/2513866/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас. Това каза за Радио „Фокус“ – Бургас дежурният в Областно пътно управление-Бургас. Продължава извършването на кърпежи в редица пътни участъци в областта. Работни екипи има в отсечките Ахелой – Поморие, Бургас – Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас – Синеморец, Крайморие – Росенец, Средец – Айтос, Калово – Зеберново, Визица – Петрова нива, Кръстина – Камено, както и в участука кв. „Горно Езерово“, Бургас – село Братово.\r\nДеница ДИМИТРОВА", "date": "2018.04.22", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/04/22/2513858/a1-on-makedoniya-zabranata-za-vlizane-na-srabskiya-ministar-na-otbranata-predstavlyava-narushenie-na-choveshkite-prava-zayaviha-ot-belgrad.html", "text": "Забраната за влизане в Хърватия на сръбския министър на отбраната Александър Вулин представлява нарушение на основните права, върху които е изградена Европа и няма да допринесе за добрите отношения между Белград и Загреб, заяви вицепремиерът на Сърбия Зорана Михайлович, предава скопският телевизионен канал „А1 On“.\r\n„Свободата на движение и свободата на мнението са основни човешки права, върху които е изграден Съюзът. Но тези европейски правила не важат в Хърватия. А. тъй като това решение се взе по време, когато сърбите, евреите, циганите и хърватите си спомнят за страданията в усташкия лагер Ясеновац, то тази забрана има една изцяло друга конотация и цел“, изтъкна Михайлович в своето съобщение.\r\nТя добави, че Хърватия има право да не одобрява това, което говори един член на сръбския парламент, както и че това не се одобрява от никой в Сърбия, както през последните дни са казали хърватските власти, визирайки скандала, предизвикан от лидера на Сръбската радикална партия Воислав Шешел.\r\n„Сърбия не е и няма да бъде това, което представлява Воислав Шешел и ние ще направим всичко възможно, за да допринесем за стабилността в региона. От друга страна, Хърватия показа, че има много повече общо с Шешел. Защото решението да се забрани влизането на сръбски министър в страната може да бъде взето само от този, който все още е роб на политиката на миналото, на национализма и злосторствата срещу другите народи“, подчерта сръбският вицепремиер.\r\nС подобна реакция относно забраната за влизане в Хърватия излезе и самия министър на отбраната Алксандър Вулин, който оцени решението на хърватското правителство като провокация и опит да се запуши устата на някой, който говори истината за концентрационния лагер от Втората световна война – Ясеновац.\r\n„Най-страшната истина за Ясеновац не е само това, което наистина се е случило там, а това, че съвременна Хърватия не иска нито да се покае за това, което е направено там“, заяви Вулин пред РТС и добави, че за това решение на хърватския държавен връх скоро ще се изкаже и сръбския президент Александър Вучич.\r\nВулин смята, че „това е опит на Хърватия да запуши устата на някой, който говори истината за Ясеновац“.\r\n„Тежко е да се ходи в Ясеновац, на гроба на убитите деца, а след това в Блайбург – на гроба на касапите на тези деца“, подчерта Вулин.\r\nВ събота вечерта Министерството на вътрешните работи и европейските въпроси на Хърватия съобщи, че министърът на отбраната на Сърбия Александър Вулин не е добре дошъл в страната заради неговата изява, че за посещението му в Хърватия може да вземе решение само Върховният главнокомандващ на сръбските въоръжени сили, президентът на Сърбия Александър Вучич, а не хърватските министри, което е оценено като „несъответстващо и неприемлив опит за отричане на суверенитета на Република Хърватия“.\r\nПревод и редакция:", "date": "2018.04.22", "title": "„А1 On” (Македония): Забраната за влизане на сръбския министър на отбраната представлява нарушение на човешките права, заявиха от Белград"}
{"url": "http://www.focus-news.net/news/2018/04/22/2513861/dobrich-golyamata-avariya-na-pompena-stantsiya-primortsi-veche-e-otstranena.html", "text": "Голямата авария на Помпена станция – Приморци вече е отстранена. Това съобщи изпълнителният директор на ВиК – Добрич Тодор Гикински, предаде кореспондентът на Радио „Фокус” – Варна. Гикински уточни, че проблемът е преодолян около 14.00 часа.  Водата  е пусната по системата и се изчаква нивото на резервоарите да се покачи, за да има навсякъде нормално водоподаване в Добрич. Надеждите са, че още тази вечер домакинствата ще имат вода и положението ще се стабилизира. Тодор Гикински каза още, че в последните три дни всички екипи на дружеството са работили, дори са се отзовали служители и работници, които не са били повикани. Гикински изрази благодарност към всички екипи на ВиК- Добрич, които са работели, за да бъде отстранена аварията, която възникна в петък и бе последвана от още няколко по-малки. \r\nЖулиета НИКОЛОВА", "date": "2018.04.22", "title": "Добрич: Голямата авария на Помпена станция – Приморци вече е отстранена"}
{"url": "http://www.focus-news.net/news/2018/04/22/2513865/tass-emanyuel-makron-nareche-putin-silen-prezident-koyto-se-bori-za-velichieto-na-rusiya.html", "text": "Президентът на Франция Еманюел Макрон смята, че държавният глава на Русия Владимир Путин е силен лидер, който се стреми да направи своята страна велика, но призова Западните страни да са предпазливи с Москва, предава ТАСС, цитирайки думите на Макрон, изказани в интервю пред американския ТВ канал Fox News.\r\n„Мисля, че той е много силен човек, той е силен президент“, заяви Макрон. „Той иска Русия да е велика. Хората се гордеят с неговата политика“.\r\n„Той е силен и умен, но не бъдете наивни“, добави френският президент.\r\nМакрон, коментира ТАСС, независимо от нееднократните заявления на руските власти за невмешателство във вътрешните работи на други страни, заяви, че руското ръководство е настроено за „намеса в (западните) демокрации“.\r\n„Затова смятам, че ние никога не трябва да се показваме като слаби пред президента Путин. Ако вие сте слаби, той ще се възползва от това“, предположи Макрон.\r\nПревод и редакция:", "date": "2018.04.22", "title": "ТАСС: Еманюел Макрон нарече Путин силен президент, който се бори за величието на Русия"}
{"url": "http://www.focus-news.net/news/2018/04/22/2513868/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио „Фокус“ – Пазарджик. Повече автомобили се движат в посока Пловдив. Пътните настилки са сухи. Патрули на „Пътна полиция“ са разположени на изхода на Пазарджик в посока Пловдив, разклона за село Мало Конаре и на входа на с. Звъничево.\r\nАлбена ЖИЛЕКОВА", "date": "2018.04.22", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2018/04/22/2513869/blagoevgrad-remontni-deynosti-se-izvarshvat-po-patya-gotse-delchev-granitsa-s-makedoniya-v-uchastaka-ot-otklonenieto-za-s-topolnitsa-do-s-strumeshnitsa.html", "text": "Движението по третокласен път – 198 Гоце Делчев – Катунци – Чучулигово – Петрич – Първомай – граница с Македония, в участъка от отклонението за село Тополница до с. Струмешница, от км 61+800 до км 87+000, се осъществява в едната лента за движение, поради ремонт на мантинели. Това съобщиха за Радио „Фокус“ – Пирин от Областно пътно управление – Благоевград. Преминаването се извършва в лявата или дясната лента за движение, съгласно поставените пътни знаци. В областта няма въведени други ограничения за движение. Трафикът по автомагистрала „Струма“ и главен път Е-79 в Благоевградска област е интензивен. Натоварено е и движението по пътя от Банско за София. През деня няма регистрирани тежки пътни инциденти.\r\nСпокоен е трафикът по основните улици и булеварди в град Благоевград. Пътните настилки са сухи, времето е слънчево. В края на деня по-натоварено е движението в района на входните и изходните пътни артерии в Благоевград. Интензивен трафик, но без образуване на задръствания или колони от автомобили, има по булевардите „Васил Левски“, „Св. Димитър Солунски“ и „Св. св. Кирил и Методий“. През деня не са регистрирани тежки пътни инциденти в града. Градският транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.04.22", "title": "Благоевград: Ремонтни дейности се извършват по пътя Гоце Делчев – граница с Македония, в участъка от отклонението за с. Тополница до с. Струмешница"}
{"url": "http://www.focus-news.net/news/2018/04/22/2513871/plovdiv-zasileno-e-dvizhenieto-po-patya-plovdiv-asenovgrad-smolyan-i-v-uchastaka-na-avtomagistrala-trakiya-v-oblastta.html", "text": "Засилено движение се отчита по пътя Пловдив-Асеновград-Смолян, както и в участъка на автомагистрала „Тракия“ в Пловдивска област. Това каза за Радио „Фокус“ – Пловдив дежурен служител в Областно пътно управление-Пловдив. Пътищата в цялата област са сухи и нормално проходими. \r\nДо 30 юни движението по автомагистрала „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Остава ограничено движението на камиони над 12 тона по пътя Поповица-Болярци. Причината за наложеното ограничение е намален габарит на пътното платно на мост. Движението по пътя Шишманци-Белозем, в района на пътния възел при автомагистрала „Тракия“, се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април.\r\nДвижението на територията на град Пловдив се извършва с нормална интензивност. Засилен е трафикът по входно-изходните артерии на града.\r\nВесела КРЪСТЕВА", "date": "2018.04.22", "title": "Пловдив: Засилено е движението по пътя Пловдив-Асеновград-Смолян и в участъка на автомагистрала „Тракия“ в областта"}
{"url": "http://www.focus-news.net/news/2018/04/22/2513870/daily-sabah-spored-oon-obezlyudyavaneto-zaplashva-ikonomikite-na-iztochnoevropeyskite-strani.html", "text": "Девет от страните, които са пред сериозен риск да загубят голяма част от населението си през следващите десетилетия са от Източна Европа, чиито млади поколения се преселват на Запад, за да си намерят работа, пише в доклад на \"Блумбърг\", съставен на базата на данни от ООН, предава турското електронно издание Daily Sabah.\r\nЦитирайки информация от Службата на ООН за икономически и социални проблеми, в доклада се отбелязва, че от страните от бившия Източен блок изтича младото работоспособно население, което бърза на запад по начин, който наподобява индустриалната революция.\r\nНапример, само Латвия е загубила 25% от населението си през последните 27 години и се очаквала през 2100 година то да е намаляло с 41% (спрямо 1989 година). Очаква се Естония да е загубила 32% от населението си за същия период, а за Литва процентите са 41.\r\nВ доклада се отбелязва, че ситуациите в Украйна и Молдова са дори по-лоши. ООН предвижда, че те ще загубят съответно 36 и 51 процента от своите населения до края на века.\r\nСред факторите, които допринасят за обезлюдяването на региона са силните анти-имигрантски настроения, според мнението на Bloomberg, ниските доходи и недостатъчния растеж. В доклада се посочва, че средният годишен доход в ЕС през 2015 година е бил 24 183 евро, докато в Латвия, през същата година, е бил 6 814 евро.\r\nМного млади хора от Изток се изселват, за да започнат неквалифицирана работа в Нидерландия, Франция, Обединеното кралство и Ирландия заради икономическото положение в страните си, се отбелязва в доклада, като се добавя, че оставащото население в тези страни застарява.\r\nОще един въпрос, който се засяга от Bloomberg е анти-имигрантският сантимент в Източноевропейските страни, където правителствата отказват да приемат бежанци, които са задължени да приютят.\r\nЗа спиране на процеса на обезлюдяване е нужен икономически растеж, а за да се постигне растеж, страните трябва да обяснят на чуждестранните инвеститори какво смятат да правят относно намаляващото население, заяви бившият министър на икономиката на Латвия Вячеславс Добровскис пред „Блумбърг“.\r\nПревод и редакция:", "date": "2018.04.22", "title": "Daily Sabah: Според ООН, обезлюдяването заплашва икономиките на Източноевропейските страни"}
{"url": "http://www.focus-news.net/news/2018/04/22/2513854/tass-generalnata-prokuratura-na-armeniya-saobshti-che-liderat-na-armenskata-opozitsiya-i-oshte-dvama-deputati-sa-zadarzhani.html", "text": "Генералната прокуратура на Армения потвърди в неделя, че опозиционните депутати от парламента на страната Никол Пашинян, Арарат Мирзоян и Сасун Микаелян за задържани за незаконно провеждане на събирания. Това се казва в заявление от пресслужбата на ведомството, предава ТАСС.\r\n„Пашинян, Микаелян и Мирзоян нарушиха грубо обществения ред, независимо от многобройните призиви на полицията. Те бяха задържани на местопрестъплението“, се казва в заявление от Генералната прокуратура на Армения.\r\nКакто изискват законите на страната, за ареста на депутатите е информиран говорителят на парламента Ара Баблоян. Ако след 72 часа прокуратурата повдигне обвинения, то за ареста на депутатите ще бъде необходимо специално заседание на парламента и лишаване на заподозрените от имунитет.\r\nАрменската полиция, само в неделя, вече е задържала 228 активисти на опозицията, опитващи се да парализират движението по улиците на Ереван, съобщи пред кореспондент на ТАСС прессекретарят на полицията Ашот Агаронян.\r\n„По състоянието към  16:00 в отделенията на полицията са доведени 228 заподозрени в различни закононарушения“, отбеляза Агаронян.\r\nПо-рано Службата за национална сигурност на Армения заяви, че група хора планират да извършат престъпления срещу конституционния ред в страната. В неделя органите на реда използваха специални средства и разпръснаха силово демонстрациите в Ереван на булевард Арцах. Ситуацията в столицата остава крайно напрегната.Агенция „Фокус“ припомня:\r\nПревод и редакция:", "date": "2018.04.22", "title": "ТАСС: Генералната прокуратура на Армения съобщи, че лидерът на арменската опозиция и още двама депутати са задържани"}
{"url": "http://www.focus-news.net/news/2018/04/22/2513872/blagoevgrad-normalno-se-osashtestvyava-preminavaneto-prez-granichnite-punktove-kulata-i-ilinden.html", "text": "Нормално се осъществява преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от „Гранична полиция“. Без проблеми се осъществява и движението на останалите пропусквателни пунктове на българо-гръцката граница.\r\nЛивия НИНОВА", "date": "2018.04.22", "title": "Благоевград: Нормално се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/04/22/2513873/kyustendil-dvizhenieto-po-patya-bobov-dol-s-zhedna-se-osashtestvyava-v-edna-lenta-poradi-aktiviziralo-se-svlachishte.html", "text": "Движението по пътя Бобов дол – с. Жедна при км 14+900 се осъществява в една лента поради активизирало се свлачище. Това съобщиха за Радио „Фокус“ – Пирин от Областно пътно управление – Кюстендил. Участъкът е сигнализиран с пътни знаци. Водачите на моторни превозни средства трябва да имат предвид още, че движението по пътя в района на Рилски манастир от км 27+700 до км 27+750 се осъществява в една лента поради срутване на скална маса. С повишено внимание трябва да се осъществява преминаването в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550), сигнализирано съгласно проект за временна организация и безопасност на движението. Трафикът по автомагистрала „Струма“ и главен път Е-79 в частта им в Кюстендилска област е нормално натоварен. Без проблеми се осъществява движението през ГКПП „Гюешево“.\r\nЛивия НИНОВА", "date": "2018.04.22", "title": "Кюстендил: Движението по пътя Бобов дол – с. Жедна се осъществява в една лента поради активизирало се свлачище"}
{"url": "http://www.focus-news.net/news/2018/04/22/2513874/veliko-tarnovo-17-zhilishtni-bloka-v-svishtov-shte-badat-sanirani-sas-sredstva-ot-operativna-programa-regioni-v-rastezh.html", "text": "17 жилищни блока в Свищов ще бъдат санирани със средства от Оперативна програма „Региони в растеж“ 2014 – 2020. Това съобщи за Радио „Фокус“ – Велико Търново кметът Генчо Генчев. Той допълни, че дейностите са заложени в Интегрирания план за градско развитие и възстановяване на община Свищов. Предвижда се да бъдат санирани малки жилищни сгради с до 20 апартамент. Усвоените по програмата средства са в размер на 2,7 млн. лева. \r\nОчаква се дейностите да приключат до края на годината. След реализирането им ще бъдат усвоени близо 70% от инвестициите по Интегрирания план на община Свищов. Генчев съобщи, че останалите 30% са свързани с подобряване на социалната и културна инфраструктура. Той посочи, че се очаква всеки момент Правителството да отвори програмата за проекти в сферата на културата. По нея Община Свищов ще кандидатства за финансиране на ремонтни дейности в читалищата е селата Царевец, Вардим и Ореш на стойности около 3 млн. лева. \r\nКметът на Свищов припомни, че през 2017 година Общината е реализирала множество инвестиционни проекти в областта на обществената, образователната и социалната инфраструктура. От Министерство на регионалното развитие и благоустройство са възстановени около 40% от вложените средства.\r\nНадежда КРЪСТЕВА", "date": "2018.04.22", "title": "Велико Търново: 17 жилищни блока в Свищов ще бъдат санирани със средства от Оперативна програма „Региони в растеж“"}
{"url": "http://www.focus-news.net/news/2018/04/22/2513867/smolyan-zam-ministar-valentin-yovev-inspektira-noviya-obhoden-pat-za-s-tikale.html", "text": "Заместник-министърът на регионалното развитие и благоустройството инж. Валентин Йовев инспектира новия обходен път за с. Тикале, Смолянско. Това съобщиха от пресцентъра на министерството. Около пътя са изградени нови подпорни стени, заздравена е пътната основа, изградени са системи за отводняване и обезопасителни съоръжения, поставени са необходимите знаци и пътна сигнализация. Движението по пътя вече е пуснато. По него не могат да се движат тежкотоварни автомобили.   \r\nНа днешната проверка на участъка присъстваха и кметът на гр.Смолян Николай Мелемов, заместник – областният управител на Смолян Владимир Гърбелов, представители на ръководството на фирмата – изпълнител на обекта.\r\nПътят е алтернативно трасе, заобикалящо свлачището, което затвори главен път Смолян - Мадан в района на селото. \r\nСвлачището е в относително устойчиво състояние и не се забелязва движение при извършената проверка, установи на място още зам.-министър Йовев.", "date": "2018.04.22", "title": "Смолян: Зам.-министър Валентин Йовев инспектира новия обходен път за с. Тикале"}
{"url": "http://www.focus-news.net/news/2018/04/22/2513878/gd-granichna-politsiya-intenziven-e-trafikat-na-granitsata-sas-sarbiya-gartsiya-i-turtsiya.html", "text": "Интензивен е трафикът на границата със Сърбия, Гърция и Турция. Това съобщиха от пресцентъра на ГД „Гранична полиция“. Данните са към 18.00 ч. На българо-сръбската граница на ГКПП „Калотина“ движението е интензивно на вход, на българо-гръцката граница на ГКПП „Кулата“ – на вход за товарни автомобили, и на българо-турската граница на ГКПП „Капитан Андреево“ на изход за товарни автомобили. На границата с Македония и Румъния движението се извършва нормално на всички гранични контролно-пропускателни пунктове. \r\nОт 19.00 ч. на 16.04.2018 г. поради техническа неизправност фериботът на Свищов – Зимнич е преустановил дейност.", "date": "2018.04.22", "title": "ГД „Гранична полиция“: Интензивен е трафикът на границата със Сърбия, Гърция и Турция"}
{"url": "http://www.focus-news.net/news/2018/04/22/2513876/veliko-tarnovo-s-normalna-intenzivnost-e-trafikat-po-osnovnite-patni-arterii-na-teritoriyata-na-oblastta.html", "text": "С нормална интензивност е трафикът по основните пътни артерии на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. \r\nПроходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по пътя Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nДвижението по пътя село Самоводене – село Обединение се осъществява с повишено внимание поради частични ремонтни дейности на асфалтовата настилка. Ремонтите ще продължат до 30 април.\r\nНадежда КРЪСТЕВА", "date": "2018.04.22", "title": "Велико Търново: С нормална интензивност е трафикът по основните пътни артерии на територията на областта"}
{"url": "http://www.focus-news.net/news/2018/04/22/2513877/afp-vanshnite-ministri-na-stranite-ot-g-7-se-sreshtnaha-na-fona-na-izostryaneto-na-otnosheniyata-s-rusiya.html", "text": "Министрите на външните работи на страните от Групата на седемте индустриализирани нации се срещнаха в Торонто, в опит да формират обединен фронт срещу, както те го виждат, агресията на Русия на президента Владимир Путин, предава AFP.\r\nПратениците ще се опитат да получат информация от американския си колега за това дали президента на САЩ Доналд Тръмп има намерение да изкара Вашингтон от ядрената сделка с Иран и как смята да проведе планираната среща на върха със севернокорейския лидер Ким Чен-ун, пише френската агенция.\r\nМинистрите на седемте най-могъщи световни демокрации ще планират детайлите за срещата на върха на лидерите на богатия свят, както ги нарича AFP, в Шарлевоа, Квебек.\r\nПървата двустранна среща на и.д. държавен секретар на САЩ Джон Съливан в Торонто късно в събота беше с външния министър на Украйна Павел Климкин.\r\n„И.д. държавен секретар потвърди твърдата подкрепа на САЩ за суверенитета и териториалната цялост на Украйна в лицето на руската агресия“, заяви говорителят на Държавния департамент Хедър Науърт.\r\n„Той призова Украйна да удвои усилията си за провеждане на необходимите реформи и да изпълни задълженията си по програмите на МВФ (Международния валутен фонд) като приеме необходимите законодателни промени за създаване на действително независим анти-корупционен съд  и за вдигане на цените на газта до паритетни на вносните цени“, добави тя.\r\nВ неделя външният министър на Канада Кристия Фрийланд ще приеме колегите си от Г-7 плюс представител на Европейския съюз на работен обяд, на който ще бъде обсъдена кризата в Русия и Украйна.\r\nСтолиците на страните от Г-7 са силно разтревожени от ролята на Русия, която подкрепя режима на сирийския президент Башар Асад в бруталната гражданска война и предполагаемия опит за убийство на дезертьор (както го нарича AFP – може да се има предвид предател – бел. ред. )с нервен агент на британска земя.\r\nВ понеделник министрите публикуваха съвместно изявление, в което призоваха Кремъл да отговори „на всички въпроси, свързани с инцидента“ и да разкрият „напълно и окончателно информацията по необявената си програма „Новичок““.\r\nСлед обяда, министрите ще проведат и среща за Северна Корея и неразпространението на ядрено оръжие. Те ще убеждават Ким Чен-ун да се откаже от ядрената и ракетната програма на Пхенян.\r\nПревод и редакция:", "date": "2018.04.22", "title": "AFP: Външните министри на страните от Г-7 се срещнаха на фона на изострянето на отношенията с Русия"}
{"url": "http://www.focus-news.net/news/2018/04/22/2513880/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nПрез нощта ще е ясно, през деня ще остане топло и предимно слънчево. Около и след обяд над североизточните и планинските райони на Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България – ще се ориентира от изток-югоизток. Минималните температури ще са между 7° и 12°, дневните - предимно между 25° и 30°.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: \r\n- до 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пазарджик: от км 96+000 до км 96+600 в посока Бургас, движението се осъществява в изпреварващата лента, поради частични ремонтни дейности на асфалтовата настилка до 23.04.2018 г. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности до 30.06.2018 г.\r\nОбласт Стара Загора: от км 162 до км 165 в посока София, се извършват частични ремонтни дейности на асфалтова настилка в активната лента .Движението на МПС се осъществява в изпреварващата лента и се регулира от сигналисти до 23.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна до 20.12.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока Варна поради ремонтни-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п. в. Ботевград 20.12.2018 г.\r\nАМ „Струма“: \r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\n\tІ-ви етап: От 08:00 часа на 23.04.2018 г. ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.\r\nобласт Кюстендил: Шофьорите да се движат с повишено внимание, спазвайки пътната сигнализация в участъка Джерман-Мурсалево-Кочериново от км 61 до км 82, поради подмяна на мантинели до  23.04.2018 г.\r\nАМ „Марица“: \r\nОбласт Хасково: Движението по АМ „Марица“ в участъка Любимец-Свиленград  от км 89+500 до км. 114+000  в двете платна се осъществява само в скоростната лента поради частични ремонтни дейности на асфалтовата настилка. Шофьорите да се движат с повишено внимание до 25.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява двупосочно в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС -целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижение в една лента по път Монтана – Враца поради почистване на пътното платно. Движението се регулира от сигналисти. Срок до 23.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 23.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nобласт Кюстендил: Движение с повишено внимание по път І след тунел Дупница при км 328+400 в посока Благоевград, поради подмяна на СПО. Сигнализирано  с пътни знаци. Срок до  23.04.2018 г; Движение с повишено нимание в участъка „Усойка-Мурсалево” от км 340+000 до км 351+000  поради извършване на частични ремотни дейности на асфалтовата настилка. Сигнализирано с пътни знаци. Срок до 24.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; Движение в една лента по път село Каменар – гр. с ОПУ-Шумен от км 83+000 до км 93+500 поради частични ремонти на асфалтовата настилка. Срок до 23.04.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\nОбласт Ловеч: Движението по път І-4 Ябланица – Севлиево в участъка от пътен възел Коритна до с. Сопот от км 0+000 до км 24+000 се осъществява с повишено внимание поради почистване на банкети и окопи. Срок до 23.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\nОбласт Стара Загора: пр,,Шипка’’от км 170 до км 183+100 се извършват ремонтни дейности почисване на асфалтова настилка от инертни материали .Движението на МПС  се осъществява с повишено внимание и се регулира от сигналисти. Срок до 23.04.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: Движението по път І-7 Силистра – Шумен в участъка с.Цар Асен – с.Черковна от км 31+000 до км 36+000 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки. Движението в района се регулира от сигналисти. Срок до 23.04.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението по път I-8 Калотина – София при Драгоман от км 12+765 до км 14+465 е ограничено поради ремонтни дейности в двете платна. Движението се извършва по обходен маршрут с отбиване през град Драгоман по улица \"Международно шосе\". Срок 22.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 25.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-198: Движението по път IІІ-198 \"Гоце Делчев – Катунци – Чучулигово – Петрич – Първомай – граница Македония\" в участъка от отклонението за с. Тополница до с. Струмешница от км 61+800 до км 87+000, се осъществява в една лента за движение, поради ремонт на мантинели. Движението ще се извършва в лявата или дясната лента за движение, съгласно поставените пътни знаци. Срок до 23.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-906: Движението по път III-906 от км 43+000 до км 61+200 в участъка Оризаре – п.в. с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.\r\nПът III-6009: Движението по път III-6009 Каблешково – Ахелой от км 22+000 до км 28+000 в участъка се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n  Път  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 23.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 23.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът III-101: Движението по път ІІІ-101 Мърчево – Лехчево осъществява в една лента поради аварийно запълване на появили се деформации на пътната настилка. Срок до 23.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІІ-842 Юндола-Белово от км 21+000 до км 24+000 поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 23.04.2018 ч. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 83+000 е с повишено внимание  поради машинно полагане на плътна асфалтова смес. Срок до 24.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-1306: Движението по път ІІІ-1306 Глава - Лепица в района на Долни Дъбник - Кнежа от км 0+000 до км 30+000 е с повишено внимание  поради  студено асфалтиране. Срок до 24.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Разград – Кубрат от км 64+350 до км 70+260 в участъка между гр. Кубрат и гр. Камено да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 25.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с.Ситово до разклон за с.Калипетрово от км 92+900 до км 114+850 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки.Движението в района се регулира от сигналисти. Срок до 23.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът II-71: Движението по път ІІ-71Силистра – Добрич в участъка разклон за с.Войново – с. Средище от км 20+250 до км 31+880 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки.Движението в района се регулира от сигналисти на фирмата-изпълнител, предупредителни пътни знаци и конуси. Срок до 23.04.2018 г. \r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 130+000 до км 135+000, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка. Срок до 24.04.2018 г.\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-862: Движението по път ІІІ-862 Чуреково – Михалково, от км 46+000 до км 51+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 25.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът ІІІ-868: Движението по път ІІІ-868 Рудозем – Фатово, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново, от км 0+000 до км 7+720, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и оттоци на водостоци. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево, от км 24+000 до км 26+000, се осъществява с повишено внимание в свободната лента, съобразно създадената органи-зация на движение, поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните ригули и паднали камъни. Срок до 23.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-57: път II-57 Стара Загора – Раднево от км 0+000 до 31+800 се извършва частичен ремонт на асфалтова настилка. Движението на МПС се осъществява в една лента и се регулира от сигналисти. Срок до 23.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-27 Преселка-Тръница – частични ремонтни дейности по асфалтовата настилка от \tкм 19+000 до км 25+000 посока Тръница. Срок 23.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци  до 30.06.2018 г.\r\nПът III-7008: Движението по път III-7008 в участъка Елхово – Г. Манастир от  км 0+000 до км 19+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 27.04.1018 г.\r\nПът III-7072: Движението по път III-7072 в участъка Чарган – Ямбол от  км 17+000 до км 20+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 27.04.1018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.22", "title": "Актуална пътна обстановка"}
{"url": "http://www.focus-news.net/news/2018/04/22/2513883/bisera-borisova-psiholog-tryabva-da-si-osigurim-palnotsenen-san-za-da-mozhe-da-se-preborim-s-umorata-koyato-chuvstvame-ot-dalgata-rabotna-sedmitsa.html", "text": "Трябва да си осигурим пълноценен сън, за да може да се преборим с умора, която чувстваме от дългата работна седмица. Това каза в интервю за Радио „Фокус“ – Пирин психологът Бисера Борисова. По думите ѝ няма точно определен брой часове, които човек трябва да спи за да се чувства пълноценно наспал се, поради факта, че някои хора се наспиват по-бързо, на други им отнема повече време. „Но е важно сънят да бъда спокоен, да не е неспокоен или с кошмари“, коментира тя. Борисова обясни, че сънят е един от основните фактори за справяне с умората, тъй като по време на сън нашият мозък преработва информацията, която е натрупана през деня и дава възможност на целия организъм да си почине и да се саморегулира. „Другия важен момент е правилното разпределение на задачите по време на работа, както и тези извън работа свързани със семейството и други активности“, каза още  психологът. Тя добави, че влияние оказва и активния начин на живот. „Почивката ни не трябва да е свързана с образно казано стоенето пред компютъра или гледайки постоянно телевизия“, коментира Борисова. Психологът допълни, че трябва да имаме една активна почивка, състояща се в по-голяма връзка с природата, повече спорт, като задължително не трябва да има претоварване. Тя каза, че това ни помага за една пълноценна релаксация, така че да бъдем пълноценни  по време на работния процес.\r\nКристина МИТКОВА", "date": "2018.04.22", "title": "Бисера Борисова, психолог: Трябва да си осигурим пълноценен сън, за да може да се преборим с умората, която чувстваме от дългата работна седмица"}
{"url": "http://www.focus-news.net/news/2018/04/22/2513881/sofiya-okolo-4-km-e-zadrastvaneto-po-avtomagistrala-hemus-v-posoka-stolitsata.html", "text": "Около 4 км е задръстването по автомагистрала „Хемус” в посока столицата, предаде репортер на Агенция „Фокус”. Движението е натоварено. Колоната започва от тунел „Топли дол” и продължава до 36-и км от автомагистралата. Придвижването в участъка става за около 15 минути. Причината за огромното задръстване е стеснение на пътен участък заради ремонтни дейности. \r\nАгенция и Радио „Фокус” призовават шофьорите да спазват дистанция, да проявят търпение и да карат внимателно.\r\nЛюба АЛЕКСИЕВА", "date": "2018.04.22", "title": "София: Около 4 км е задръстването по автомагистрала „Хемус” в посока столицата"}
{"url": "http://www.focus-news.net/news/2018/04/22/2513875/dobrich-obshtinata-osiguri-vodonoski-na-chetiri-mesta-v-grada-voda-mozhe-da-se-poluchi-samo-za-bitovi-nuzhdi.html", "text": "Общината, както по-рано през деня обеща кметът Йордан Йорданов, осигури водоноски на четири места в Добрич, като вода може да се получи само за битови нужди, предаде кореспондентът на Радио „Фокус” – Варна. От 17,00 часа водоноски са разположени в ж. к. „Христо Ботев“ в района срещу месарския магазин, на пазара в квартал „Балик“, над Спортното училище в квартал „Дружба“ и на паркинга на площад „Тракийски“. Много граждани се възползват от възможността да получат вода.\r\nЖулиета НИКОЛОВА", "date": "2018.04.22", "title": "Добрич: Общината осигури водоноски на четири места в града, вода може да се получи само за битови нужди"}
{"url": "http://www.focus-news.net/news/2018/04/22/2513885/predstoyashti-sabitiya-v-stranata-za-23-april-agentsiya-fokus.html", "text": "*** \r\nВ 10.00 часа в информационния център на Министерство на отбраната вицепрезидентът Илияна Йотова ще открие Международен младежки семинар „Европа: Презареждане“.  \r\n*** \r\nВ НДК ще се състои Неформална среща на министрите на здравеопазването. От 09.30 часа ще се състои Първа сесия: Здравословното хранене при децата – Здравословното бъдеще на Европа. От 14.00 часа ще започне Втора сесия: Здравето като истински победител: ефективност, наличности и достъпност до лекарства. От 16.30 часа ще се състои пресконференция на здравният министър Кирил Ананиев и комисарят по здравеопазване и безопасност на храните Витянис Андрюкайтис.\r\n*** \r\nОт 11.00 часа в зала „Изток“ на Народното събрание, омбудсманът Мая Манолова и Националното сдружение на местните обществени посредници в Република България организират обществена дискусия за промени в Закона за местното самоуправление и местната администрация (ЗМСМА), регламентиращи избора и правомощията на обществените посредници в българските общини.\r\n*** \r\nОт 09.00 часа в зала „Рубин“, хотел „Рамада“, ще се проведе конференция на тема: „Рак на белия дроб – ранна диагноза и доказателства за скрининг“.\r\n*** \r\nОт 10.00 часа в Национален пресклуб на БТА Живот без тютюнев дим за европейските граждани ще представи резултатите от международна кръгла маса в навечерието на съвета на министрите на здравеопазването на ЕС в София.\r\n*** \r\nОт 10.30 часа в зала „Триадица 2“ в  „Гранд Хотел София“  ще се състои пресконференция на тема „Тенденции при потребителското поведение на онлайн пазара в България“. \r\n*** \r\nОт 11.00 часа 19 състав на СГС ще гледа делото срещу Веселин П. и Юлия Д. (делото за царските конюшни по обвинение за представяне на невярно заключение от лицензиран оценител или одитор).\r\n*** \r\nОт 11.00 часа в Гранд хотел София ще бъдат представени резултатите 4-то тримесечие на 2017 г. на тенденциите и нивата на незаконна търговия с цигари от проучването на празните опаковки. \r\n*** \r\nОт 12.30 до 13.00 часа ще се проведе национален протест на служителите в РЗИ пред МЗ - София, пл. \"Св. Неделя\" № 5, които ще настояват за справедливо и достойно заплащане на труда и за провеждане на структурни реформи. \r\n*** \r\nОт 13.00 часа в Конферентната зала в Ректората на Софийския университет ще се състои кръгла маса на тема „Библиотечно-информационното образование – между консерватизма и отвореността“.  От 17 .00 часа отново в Конферентната зала ще бъде представен най-новият труд на проф. дфн Ани Гергова „Книжовността на Българското възраждане“. \r\n*** \r\nОт 13.30 часа в „Гранд Хотел София“ ще се проведе обществено обсъждане на проект на Закон за движението по пътищата, проект на Закон за водачите на моторни превозни средства и проект на Закон за пътните превозни средства. В обсъждането ще вземат участие заместник-министърът на транспорта, информационните технологии и съобщенията Ангел Попов и представители от ИА „Автомобилна администрация“.\r\n*** \r\nОт 16.00 до 18.00 часа общинският съветник от БСП в Столичния общински съвет (СОС) Альоша Даков ще бъде на разположение на жителите на София в клуба на БСП в ж. к. “Дианабад”, бл. 17 (срещу магазин „BMB“). Това съобщиха от пресцентъра на ГС на БСП-София.\r\n***\r\nОт 18.00 часа във фоайето на Театър Азарян ще се състои официално откриване на изложбата „Силата на социалния плакат“. \r\n*** \r\nОт 18:00 в „Червената къща” ще се проведе дебата „Жените и радикализацията”. \r\n*** \r\nОт 10.00 часа в офиса на ПП ГЕРБ на ул. „Конт Андрованти\" 5, народният представител Ивелина Василева ще има приемен ден. \r\n*** \r\nОт 11.00 часа в Културен дом на нефтохимика в зала №59 ще се проведе пресконференция във връзка с предстоящия Фолклорен концерт на странджанската народна певица Ани Стоянова - представяне на първи самостоятелен албум \"Росенска китка\" (26 април 2018 г. от 18.00 часа, НХК - Бургас).\r\n*** \r\nОт 10.00 до 12.00 часа в офиса на ПП ГЕРБ на ул. „Г. Бенковски“ №1, народният представител Владимир Вълев ще има приемен ден. \r\n*** \r\nОт 12.00 до 12.30 часа пред сградата на РЗИ ще се проведе протест на служители на инспекцията, поради несправедливо заплащане. \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Владимир Вълев ще има приемен ден за граждани.\r\n*** \r\nОт 10.00 часа в Swiss-BelHotel Dimyat на бул. Княз Борис 1-ви 111 във Варна ще се проведе първа среща на Експертна група “Почтеност“ към Европейската комисия. На събитието ще присъства министърът на младежта и спорта Красен Кралев.\r\n*** \r\nОт 10.30 часа в пресклуба на БТА ще се състои пресконференция на членовете на УС на Инициативния обществен комитет \"Асеневци\". Ще бъде отчетена степента на реализация на идеите за позлатяване на куполите на Царевец, за издигане на паметник на цар Ивайло и за изграждане на мост над река Янтра.\r\n*** \r\nОт 13.30 часа в информационния център на РИОСВ – Велико Търново ще се състои награждаване на отличените творби от конкурса за изработване на фигури и инсталации от пластмасови отпадъци.\r\n*** \r\nОт 11.00 часа в Общинска библиотека ще бъде представена лекция на Атанас Коев „Звезделин Цонев - писател, историк и краевед\" по повод 115 години от рождението му. \r\n*** \r\nОт 9.00 часа в Спортна зала „Никола Петров“ ще се проведе Зонално първенство по волейбол за  юноши и девойки 8-10 клас от Ученически игри - 2018 година. \r\n*** \r\nОт 10.00 часа в Регионална библиотека „Дора Габе“ ще бъде отбелязан Световния ден на книгата и авторското право и 130 години от рождението на Дора Габе.  \r\n*** \r\nОт 11.00 часа в Дом-паметник „Йордан Йовков“ ще бъде отбелязан Световния ден на книгата и авторското право.  \r\n*** \r\nОт 12.00 до 12.30 часа пред сградата на РЗИ ще се проведе протест на служители на инспекцията, поради несправедливо заплащане. \r\n*** \r\nОт 18.30 часа в Концертна зала „Добрич“ ще се състои музикално-поетичен рецитал „Младостта се завръща“ на Недялко Йорданов и Хайгашод Агасян.\r\n***\r\nОт 09.00 часа в зала 1 на Пловдивския Апелативен съд ще се гледа делото, образувано по жалба на подсъдимия срещу присъда на Окръжен съд – Пловдив, с която подсъдимият Емил Д. е признат за виновен в това, че на 21.08.2016 г. е направил опит умишлено да умъртви М.И. , като деянието е останало недовършено по независещи от дееца причини.\r\n***\r\nОт  9.30 часа в  зала 5 на Пловдивския Окръжен съд ще се гледа делото срещу Валентин Д., на когото е повдигнато обвинение в това, че на 22.04.2017 г. на път II-86, 3+401 км, в област Пловдив, при управляване на моторно превозно средство е нарушил правилата за движение.\r\n***\r\nОт 13.30 часа в зала 10 на Пловдивския Окръжен съд ще се гледа делото срещу подсъдимия Атанас М., на когото е повдигнато обвинение в това, че на 29.05.2014 г. в гр. Стамболийски е  представил пред Общинска служба „Земеделие“ гр. Стамболийски неверни сведения в заявление за подпомагане в нарушение на задължение да предостави такива.\r\n*** \r\nОт 12.00 часа в Община Свищов министърът на туризма Николина Ангелкова ще се срещне с кмета Генчо Генчев, след което тя ще изнесе лекция пред ученици от ПДТГ “Димитър Хадживасилев“.\r\n*** \r\nОт 13.30 часа министърът на туризма Николина Ангелкова ще изнесе лекция през студенти от СА “Димитър А. Ценов“.\r\n*** \r\nОт 14.15 часа министърът на туризма Николина Ангелкова ще посети СПГ “Алеко Константинов“.\r\n*** \r\nОт 10.30 до 11.30 часа в офиса на ГЕРБ Сливен (ул. „Цар Освободител 17) народният представител от ГЕРБ Галя Захариева организира приемен ден. \r\n***\r\nВ 12.30 часа пред сградата на РЗИ – Смолян, служителите на инспекцията излизат на протест, с искане за по-високи заплати.\r\n*** \r\nОт 11.00 часа в парк „Пети октомври“ ще се състои маратон на четенето. \r\n*** \r\nОт 15.00 часа в зала 203 на общината ще се състои заседание на Постоянната комисия „Бюджет и финанси“.\r\n*** \r\nОт 16.30 часа в зала 203 на общината ще се състои заседание на Постоянната комисия Териториално развитие и селищно устройство“.\r\n*** \r\nЕкоексперти от РИОСВ – Шумен ще изнесат открити уроци пред децата от ДГ „Братя Грим“ и ОУ „Княз Борис I“ в Шумен и ще ги запознаят с възможностите за намаляване на замърсяването с пластмаси.\r\n*** \r\nОт 16.00 часа в Културно-информационен център „Безистен“ ще се състои дискусионна среща за книгите, четенето и съвременните форми на визуално представяне на съдържанието.", "date": "2018.04.22", "title": "Предстоящи събития в страната за 23 април (Агенция „Фокус“)"}
{"url": "http://www.focus-news.net/news/2018/04/22/2513886/pregled-na-mezhdunarodnite-novini-do-19-chasa-agentsiya-fokus.html", "text": "Президентът на Франция Еманюел Макрон в неделя повтори молбите за помилване на Европа от наказателните мита на САЩ върху алуминия и стоманата, няколко дни преди изтичането на временното изключване на Съюза от действието на мерките, предава AFP.\r\n„Надявам се... че той ще реши да изключи Европейския съюз“, заяви Макрон в интервю пред американския ТВ канал Fox News в неделя. „Не трябва да се води търговска война със съюзниците“.\r\nAFP припомня, че миналия месец САЩ наложиха по-високи мита на вносната стомана и алуминий, защото чуждестранните продукти вредят на националната сигурност на САЩ като подкопават домашното производство на тези материали, които са изключителна важност за военно-промишления комплекс. От новите мита бяха изключени временно няколко от големите производители като Канада, Мексико и ЕС, но срокът на изключението изтича на 1 май. Миналия месец се разбра, че представители на Брюксел и Вашингтон водят разговори за пълна отмяна на митата за Съюза.\r\n„Той каза, че изключението важи до първи май“, заяви Макрон. „Нека да видим какво ще стане на първи май. Само искам да попитам, къде са ви приоритетите?“\r\n„Ако обявите война на всички, защото сте в търговска война срещу Китай, търговска война срещу Европа, война в Сирия, война с Иран – стига, това не може да проработи“, подчерта Макрон, като добави: „Ние сме съюзници“.\r\n***Хърватските власти, присъствали на възпоминателното мероприятие за жертвите в усташкия-хърватски концлагер Ясеновац по време на Втората световна война, коментираха реакцията на сръбския министър на отбраната Александър Вулин за изявлението на Белград, че не е добре дошъл в Хърватия. Премиерът на Хърватия Андрей Пленкович не пропусна възможността да повтори, че Сърбия е била агресор срещу страната му от 1991 до 1995 година, предава македонската държавна агенция „Макфакс“.\r\nПленкович е категоричен, че забраната за влизане в Хърватия на Вулин е ясна демонстрация на позицията и решимостта на официален Загреб, че няма да се толерира отношение като това на сръбския военен министър. Той повтори, че решението за прекратяване на посещението в Сърбия на хърватската парламентарна делегация след инцидента в сръбския парламент е било добър ход.\r\nТой обаче изтъкна, че Хърватия иска да разсее напрежението между страните и да отвори място за диалог между тях.\r\n***Франция, САЩ и техните съюзници трябва да останат в Сирия след разгрома на „Ислямска държава“, за да „изградят нова Сирия“ и да ограничат влиянието на Иран, заяви президентът на Франция Еманюел Макрон в интервю пред американския ТВ канал Fox News, цитирано от РИА Новости.\r\n“Даже след края на войната против „Ислямска държава“ САЩ, Франция и нашите съюзници, всички страни от региона, даже и Русия и Турция, ще играят важна роля в изграждането на нова Сирия. Но бъдещето ще бъде определено, разбира се, от сирийския народ“, заяви Макрон.\r\nСпоред мнението на президента, пълното извеждане на международните сили ще укрепи позициите на Башар Асад и Иран. „Те подготвят нова война, те ще отгледат нови терористи“, смята френският лидер.\r\nТой отбеляза също, че Западът не трябва да демонстрира слабости по отношение на Русия, защото в противен случай Москва постоянно ще се възползва от тях.\r\nРИА припомня, че по-рано Макрон заяви, че именно той е убедил американския президент Доналд Тръмп да остави американските подразделения в Сирия. Държавният глава на САЩ, от своя страна, отговори, че САЩ могат да напуснат страната „много скоро, а за справянето със ситуацията трябва „да се занимават други“.\r\nКакто твърдят френските власти, пише руската агенция, ВВС на републиката са взели участие в ракетните удари срещу Сирия на 14 април заедно със САЩ и Великобритания. Тогава бяха атакувани правителствени обекти, които, според мнението на Запада, се използват за производство на химически оръжия. По-късно от руското Министерство на отбраната съобщиха, че не са фиксирали изстрели на ракети от френски носители. Агенция „Фокус“ припомня: \r\n***Забраната за влизане в Хърватия на сръбския министър на отбраната Александър Вулин представлява нарушение на основните права, върху които е изградена Европа и няма да допринесе за добрите отношения между Белград и Загреб, заяви вицепремиерът на Сърбия Зорана Михайлович, предава скопският телевизионен канал „А1 On“.\r\n„Свободата на движение и свободата на мнението са основни човешки права, върху които е изграден Съюзът. Но тези европейски правила не важат в Хърватия. А. тъй като това решение се взе по време, когато сърбите, евреите, циганите и хърватите си спомнят за страданията в усташкия лагер Ясеновац, то тази забрана има една изцяло друга конотация и цел“, изтъкна Михайлович в своето съобщение.\r\nТя добави, че Хърватия има право да не одобрява това, което говори един член на сръбския парламент, както и че това не се одобрява от никой в Сърбия, както през последните дни са казали хърватските власти, визирайки скандала, предизвикан от лидера на Сръбската радикална партия Воислав Шешел.\r\n„Сърбия не е и няма да бъде това, което представлява Воислав Шешел и ние ще направим всичко възможно, за да допринесем за стабилността в региона. От друга страна, Хърватия показа, че има много повече общо с Шешел. Защото решението да се забрани влизането на сръбски министър в страната може да бъде взето само от този, който все още е роб на политиката на миналото, на национализма и злосторствата срещу другите народи“, подчерта сръбският вицепремиер.\r\nС подобна реакция относно забраната за влизане в Хърватия излезе и самия министър на отбраната Алксандър Вулин, който оцени решението на хърватското правителство като провокация и опит да се запуши устата на някой, който говори истината за концентрационния лагер от Втората световна война – Ясеновац.\r\n„Най-страшната истина за Ясеновац не е само това, което наистина се е случило там, а това, че съвременна Хърватия не иска нито да се покае за това, което е направено там“, заяви Вулин пред РТС и добави, че за това решение на хърватския държавен връх скоро ще се изкаже и сръбския президент Александър Вучич.\r\nВулин смята, че „това е опит на Хърватия да запуши устата на някой, който говори истината за Ясеновац“.\r\n„Тежко е да се ходи в Ясеновац, на гроба на убитите деца, а след това в Блайбург – на гроба на касапите на тези деца“, подчерта Вулин.\r\nВ събота вечерта Министерството на вътрешните работи и европейските въпроси на Хърватия съобщи, че министърът на отбраната на Сърбия Александър Вулин не е добре дошъл в страната заради неговата изява, че за посещението му в Хърватия може да вземе решение само Върховният главнокомандващ на сръбските въоръжени сили, президентът на Сърбия Александър Вучич, а не хърватските министри, което е оценено като „несъответстващо и неприемлив опит за отричане на суверенитета на Република Хърватия“.\r\n***Президентът на Франция Еманюел Макрон смята, че държавният глава на Русия Владимир Путин е силен лидер, който се стреми да направи своята страна велика, но призова Западните страни да са предпазливи с Москва, предава ТАСС, цитирайки думите на Макрон, изказани в интервю пред американския ТВ канал Fox News.\r\n„Мисля, че той е много силен човек, той е силен президент“, заяви Макрон. „Той иска Русия да е велика. Хората се гордеят с неговата политика“.\r\n„Той е силен и умен, но не бъдете наивни“, добави френският президент.\r\nМакрон, коментира ТАСС, независимо от нееднократните заявления на руските власти за невмешателство във вътрешните работи на други страни, заяви, че руското ръководство е настроено за „намеса в (западните) демокрации“.\r\n„Затова смятам, че ние никога не трябва да се показваме като слаби пред президента Путин. Ако вие сте слаби, той ще се възползва от това“, предположи Макрон.\r\n***Генералната прокуратура на Армения потвърди в неделя, че опозиционните депутати от парламента на страната Никол Пашинян, Арарат Мирзоян и Сасун Микаелян за задържани за незаконно провеждане на събирания. Това се казва в заявление от пресслужбата на ведомството, предава ТАСС.\r\n„Пашинян, Микаелян и Мирзоян нарушиха грубо обществения ред, независимо от многобройните призиви на полицията. Те бяха задържани на местопрестъплението“, се казва в заявление от Генералната прокуратура на Армения.\r\nКакто изискват законите на страната, за ареста на депутатите е информиран говорителят на парламента Ара Баблоян. Ако след 72 часа прокуратурата повдигне обвинения, то за ареста на депутатите ще бъде необходимо специално заседание на парламента и лишаване на заподозрените от имунитет.\r\nАрменската полиция, само в неделя, вече е задържала 228 активисти на опозицията, опитващи се да парализират движението по улиците на Ереван, съобщи пред кореспондент на ТАСС прессекретарят на полицията Ашот Агаронян.\r\n„По състоянието към  16:00 в отделенията на полицията са доведени 228 заподозрени в различни закононарушения“, отбеляза Агаронян.\r\nПо-рано Службата за национална сигурност на Армения заяви, че група хора планират да извършат престъпления срещу конституционния ред в страната. В неделя органите на реда използваха специални средства и разпръснаха силово демонстрациите в Ереван на булевард Арцах. Ситуацията в столицата остава крайно напрегната.Агенция „Фокус“ припомня:\r\n***Президентът на Турция Реджеп Таийп Ердоган заяви, че САЩ и съюзниците им снабдяват терористите с безплатно оръжие, докато в същото време отказват да продават същите оръжия на Турция, пише електронното издание на турския ежедневник Yeni Safak.\r\nВ интервю пред турската телевизия NTV той заяви: “Откъде идва заплахата? Идва предимно от стратегическите ни партньори. Ние не можем да купим оръжия от САЩ с нашите пари, но, за съжаление, САЩ и коалиционните сили дават тези оръжия, заедно с амуниции, на терористичните организации безплатно“.\r\n„Йени Шафак“ обяснява, че подкрепата на САЩ за терористичната групировка отдавна дразни Анкара и по-конкретно това, че Вашингтон гледа на ПКК (Работническата партия на Кюрдистан) и издънката й в Сирия – „Демократически съюз“ (ДС) и военното й крило „Отряди за народна самоотбрана“ (ОНС), като на „надежден партньор“ в борбата срещу „Ислямска държава“ и продължава да я снабдява с оръжия и оборудване въпреки яростните протести на Турция.\r\nЩо се отнася до предстоящите предсрочни избори, Ердоган заяви, че управляващата „Партия на справедливостта и развитието“ ще продължи да управлява ако народът желае това и ще отстъпи ако той каже „достатъчно“.\r\nВ петък, припомня турското издание, турският парламент прие закон, с който назначи провеждането на предсрочни президентски избори на 24 юни т.г. Преди това тези избори бяха назначени за ноември 2019 година (С тях ще завърши прехода на властовата система в Турция от парламентарна към президентска – бел. ред.)Агенция „Фокус“ припомня:\r\n*** Президентът на САЩ Доналд Тръмп ще приеме френския президент Еманюел Макрон на държавно посещение през следващата седмица, докато в същото време иранското ядрено споразумение виси на косъм, а изтичането на временното освобождаване на Европейския съюз от вносните мита за стомана и алуминий наближава, пише Voice of America.\r\nВизитата на Макрон ще бъде първото държавно посещение за администрацията на Тръмп. През последната година Еманюел Макрон и Доналд Тръмп изградиха неочаквано партньорство. Медиите в САЩ окачествиха партньорството като „една от най-странните дипломатически двойки в историята.“\r\n„Връзката Тръмп-Макрон е може би едно от най-неочакваните партньорства в ерата на Тръмп“, заяви Найл Гардинър, директор на „Margaret Thatcher Center for Freedom“, в интервю за VOA.\r\n„Очевидно, Еманюел Макрон е много различен от Доналд Тръмп в много аспекти идеологически, но двамата лидери формираха много прагматична и работеща връзка.“Иранската сделка\r\nСтарши представител на администрацията на Тръмп, заяви че темите на визитата включват отпразнуването на отношенията между Франция и САЩ, търговски и инвеститорски въпроси, и въпроси по сигурността, като например борбата с тероризма и ситуацията в Сирия.\r\nОчаква се, че ядрената сделка с Иран ще бъде в центъра на вниманието в двустранните разговори. Анализаторите виждат визитата на Макрон и тази на германския канцлер Ангела Меркел, по-късно през седмицата, като опит за спасяване в последната минута на сделката преди крайния срок на Тръмп (12 май) за изтегляне на САЩ от сделката, ако условията не се предоговорят.\r\nПредставител на администрацията заяви пред репортери, че е трудно да се определи степента на детайлите, които двамата лидери ще засегнат по отношение на иранската сделка.Търговията между САЩ и ЕС\r\nПо отношение на търговията, удължението на освобождаването от мита за стомана и алуминий за Европейския съюз, ще бъде главният приоритет за Макрон. Представител на администрацията заяви, че е трудно да се каже дали ще има новина относно търговията след държавното посещение.\r\nЕрик Джоунс, директор на европейските и евразийски изследвания в университета „Джонс Хопкинс“, заяви че има много различия между Тръмп и Макрон по отношение на търговията, най-важното от които е, че екипът на Тръмп не приема идеята, че Европейският съюз е единна търговска единица.\r\n„Екипът на Доналд Тръмп нееднократно подхождаше, не само към Франция, но към Германия и други европейски държави, с идеята да осъществи двустранни сделки с тези страни. За жалост, това е групова грешка. Тези държави не могат да сключат двустранни сделки със САЩ, затова мисля, че част от това, което президентът Макрон се опитва да направи, е да прокара дискусията за това САЩ да си представи Европейския съюз като единна търговска единица и че двустранна сделка между САЩ и ЕС е това, което Белият дом трябва да опита да постигне“, допълни Джоунс.\r\nДържавната визита на Еманюел Макрон ще започне в понеделник, 23 април, с обиколка на „Маунт Върнън“ и закрита вечеря за двойки, домакин на която ще бъде Доналд Тръмп. Макрон и Тръмп ще се срещнат в Белия дом във вторник сутрин за сесия едно в едно в овалния кабинет, след което ще изнесат съвместна пресконференция. Същата вечер, Тръмп ще приеме Макрон на държавна вечеря в Белия дом. В сряда, Макрон ще посети съвместна сесия в Конгреса.\r\n*** Министърът на отбраната на Сърбия Александър Вулин отмени в неделя посещението си на ежегодната мемориална служба на Сръбската православна църква за жертвите на лагер на смъртта от Втората световна война в Хърватия, заради изявлението на Хърватия, че той не е добре дошъл, съобщава Reuters.\r\nДвете бивши югославски републики започнаха да си разменят остри реплики миналата седмица, когато хърватска делегация отмени посещението си в Сърбия заради председателя на Сръбската радикална партия Воислав Шешел, който обиждаше делегацията и направи опит да разкъса хърватското знаме.\r\nВизитата на делегацията беше част от опит за заздравяване на отношенията между двете съседки.\r\n***", "date": "2018.04.22", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/04/22/2513887/plovdiv-chetirima-hudozhnitsi-ot-avstriya-shte-predstavyat-proekta-absurd-no-ne-tochno-v-gradska-hudozhestvena-galeriya-v-grada.html", "text": "Четирима художници от Австрия ще представят проекта „Абсурд – но не точно“ в Градска художествена галерия – Пловдив. Това съобщиха за Радио „Фокус“ – Пловдив от отдел „Връзки с обществеността“ на културната институция. Известните автори на съвременно изкуство Хайде Ауфгевект, Йозеф Данер, Хюсеин Ишик и Георг Лебцелтер са създали концепцията на проекта специално за пространствата на Залите за временни експозиции на ул. “Княз Александър I“ №15 и са изработили част от произведенията си на място в Пловдив. Художниците ще представят на публиката своите идеи по време на откриването на 27 април от 18.00 ч.\r\nВ изложбата „Абсурд – но не точно“ те третират историите и митовете на настоящето и техния социален и медиен контекст. Оспорват и анализират тези естетически стандарти, както подсказва заглавието, с провокативната си алогичност. По един подчертано отличителен начин художниците използват разнообразни техники – от традиционна рисунка и живопис до цифров печат, видео анимация и намеса в пространството. Макар и концептуално обединени, произведенията се обособяват в две тематични ядра - „Абсолютно риалити шоу“ и „На живо от ковчега ми“.\r\nЗа изложбата си „Абсолютно риалити шоу“ в Пловдив артистите Хайде Ауфгевект, Йозеф Данер и Георг Лебцелтер създават ансамбъл от голямоформатни цифрови отпечатъци, включително върху витрините на първия етаж, като по този начин свързват галерията с общественото пространство извън нея. Тримата са основни артисти от отворения кръг ARGE EINWANDAUFBRUCH, в който художниците възприемат сътрудничеството си като работа в развитие, разширяема и адаптируема по отношение на съдържание и пространство. Изкуството, и преди всичко графиката, се използва като лаборатория за знаци и поетични акценти. Темите в произведенията им се пораждат от размишления върху „Сънят на разума“, проявен в нашата глобализирана медийна култура, и чудовищата, които той ражда.\r\nИнсталацията на Хюсеин Ишик „На живо от ковчега ми“ се състои от голямоформатни рисунки и около 10 000 копия, някои от които цветни, лежащи на пода като безжизнени есенни листа. Тематично инсталацията третира съвременното хаотично състояние на света от гледната точка на плъх, живеещ в ковчег и предаващ „на живо“ картината, която обхващат очите му.\r\nТворбата на Хюсеин Ишик засяга представата на Запада за Ориента – романтичното, екзотично изобразяване на ориенталския свят като един красив, безгрижен свят на изток и бруталната военна действителност в съвременния Ориент. По този начин клишето на западните изображения става видимо, приписваните характеристики и приетите истини се разобличават и очевидните неизбежности трябва да бъдат поставени под съмнение.\r\nВ Пловдив изложбата ще остане до 27 май, а от 7 юни ще бъде представена в залите на Художествена галерия „Станислав Доспевски“ – Пазарджик, която партнира на  пловдивската галерия. Културното събитие се реализира с подкрепата на район „Централен“.", "date": "2018.04.22", "title": "Пловдив: Четирима художници от Австрия ще представят проекта „Абсурд – но не точно“ в Градска художествена галерия в града"}
{"url": "http://www.focus-news.net/news/2018/04/22/2513889/burgas-118-sa-sklyuchenite-grazhdanski-brakove-v-grada-za-parvoto-trimesechie.html", "text": "118 са сключените граждански бракове в Бургас за първото тримесечие. Това каза за Радио „Фокус“ – Бургас Магдалена Карастоянова, управител на „Обреден комплекс“ в Община Бургас. „Броят сватби не е голям и е приблизителен с този от миналогодишното първо тримесечие. Това е абсолютно обяснимо за мен, зимните месеци не са толкова предпочитани от младоженците за сключване на граждански брак. Със затоплянето на времето настъпва т.нар. „сватбен сезон“ и тепърва предстоят дните с по-масови сватби“, каза още Карастоянова. По думите й изнесените церемони се случват, когато времето позволи, защото повечето от тях са на открито - на плажа, в градина на ресторант или на острова Света Анастастия. За 2017 г. в периода от януари до март са изнесени два ритуала, докато тази година до този момент не се е състоял нито един такъв. Тя добави още, че културният център „Морското казино“, в момента е в ремонт и затова бракосъчетанията се в момента само в зала „Вардар“. Записванията за сватби започват от януари за цялата година. Младоженците  трябва да си запазват час предварително в бюрото на зала „Вардар“, в зависимост от избраната от тях дата.\r\nДеница ДИМИТРОВА", "date": "2018.04.22", "title": "Бургас: 118 са сключените граждански бракове в града за първото тримесечие"}
{"url": "http://www.focus-news.net/news/2018/04/22/2513884/afp-sasht-tryabva-da-izbegne-targovskata-voyna-sas-sayuznitsite-si-zayavi-makron.html", "text": "Президентът на Франция Еманюел Макрон в неделя повтори молбите за помилване на Европа от наказателните мита на САЩ върху алуминия и стоманата, няколко дни преди изтичането на временното изключване на Съюза от действието на мерките, предава AFP.\r\n„Надявам се... че той ще реши да изключи Европейския съюз“, заяви Макрон в интервю пред американския ТВ канал Fox News в неделя. „Не трябва да се води търговска война със съюзниците“.\r\nAFP припомня, че миналия месец САЩ наложиха по-високи мита на вносната стомана и алуминий, защото чуждестранните продукти вредят на националната сигурност на САЩ като подкопават домашното производство на тези материали, които са изключителна важност за военно-промишления комплекс. От новите мита бяха изключени временно няколко от големите производители като Канада, Мексико и ЕС, но срокът на изключението изтича на 1 май. Миналия месец се разбра, че представители на Брюксел и Вашингтон водят разговори за пълна отмяна на митата за Съюза.\r\n„Той каза, че изключението важи до първи май“, заяви Макрон. „Нека да видим какво ще стане на първи май. Само искам да попитам, къде са ви приоритетите?“\r\n„Ако обявите война на всички, защото сте в търговска война срещу Китай, търговска война срещу Европа, война в Сирия, война с Иран – стига, това не може да проработи“, подчерта Макрон, като добави: „Ние сме съюзници“.\r\nПревод и редакция:", "date": "2018.04.22", "title": "AFP: САЩ трябва да избегне „търговската война със съюзниците си“, заяви Макрон"}
{"url": "http://www.focus-news.net/news/2018/04/22/2513906/zora-klisurova-ns-na-proizvoditelite-na-eterichno-masleni-kulturi-tazi-godina-rozovite-nasazhdeniya-se-razvivat-sas-zakasnenie.html", "text": "Тази година розовите насаждения се развиват със закъснение. Това каза за Радио „Фокус“ – Пловдив Зара Клисурова, председател на Националния съюз на производителите на етерично-маслени, маслодейни и енергийни култури в България. „Това е така, защото по-продължително беше хладното време, но тези слънчеви дни, които предстоят, може би ще допринесат отново за нормалния ритъм на изцъфтяване на розата“, каза Зара Клисурова. По думите й другото, което е притеснително, е на каква цена ще стартира маслодайната роза, тъй като миналата година е имало рекорден добив от розово масло, което е достигнало 5 тона. „Имаме опасения, че някои розобери не са реализирали на 100% крайната продукция и е възможно да обявят нулева година за изкупуване, а това ще доведе и до срив на маслодайната роза“, каза Зара Клисурова.\r\nВесела КРЪСТЕВА", "date": "2018.04.22", "title": "Зора Клисурова, НС на производителите на етерично-маслени култури: Тази година розовите насаждения се развиват със закъснение"}
{"url": "http://www.focus-news.net/news/2018/04/22/2513907/margarita-nedkova-ansambal-gotse-delchev-podgotvyame-za-izdavane-dvoen-album-s-makedonski-pesni-zabraneni-i-zabraveni-pesni.html", "text": "Подготвяме за издаване двоен албум с македонски песни – „Забранени и забравени песни“. Това каза за Радио „Фокус“ – Пирин Маргарита Недкова, ръководител на Ансамбъл „Гоце Делчев“. Тя отбеляза, че в него са включени 24 песни. „Албумът е дело на съвместната ни работа с Българските революционни комитети „Илинден“ и сдружението на родовете от Македония. Заготовките на песните вече са готови и се надяваме скоро да можем да представим албума чрез концерт“, каза още Недкова. Тя добави, че отделно от това не само чрез интернет, но и чрез албум искат да популяризират албума, който приживе записва Любка Рондова – „Песни за Балканската война“. „В този албум има песни, които са на над 100 години, но за съжаление не получиха своята популярност, защото това са песни, които са нехарактерни или казано с други думи – хора на маса трудно ще слушат. Смятам обаче, че хора, които са в идеята и които са с патриотичен плам винаги биха ги харесали“, добави Недкова. Тя отбеляза, че ансамбъла подготвя и други интересни неща, сред които голям концерт, посветен на 115 годишнина от гибелта на патрона на ансамбъла – Гоце Делчев. „Традиционно всяка година в началото на май правим концерт. Отделно искаме да направим и един флашмоб пред Народния театър, свързан с Гоце Делчев. Миналата година вече имахме едно такова успешно събитие, свързано със 110-годишнина от битката на връх Ножот. Оказа се, че младите такива инициативи са много интересни и чрез тях можем да популяризираме тежки моменти от нашата история“, подчерта Недкова.\r\nЛивия НИНОВА", "date": "2018.04.22", "title": "Маргарита Недкова, ансамбъл „Гоце Делчев“: Подготвяме за издаване двоен албум с македонски песни – „Забранени и забравени песни“"}
{"url": "http://www.focus-news.net/news/2018/04/22/2513882/makfaks-makedoniya-za-harvatskiya-premier-sarbiya-e-bila-agresor-no-toy-prodalzhava-da-iska-dialog.html", "text": "Хърватските власти, присъствали на възпоминателното мероприятие за жертвите в усташкия-хърватски концлагер Ясеновац по време на Втората световна война, коментираха реакцията на сръбския министър на отбраната Александър Вулин за изявлението на Белград, че не е добре дошъл в Хърватия. Премиерът на Хърватия Андрей Пленкович не пропусна възможността да повтори, че Сърбия е била агресор срещу страната му от 1991 до 1995 година, предава македонската държавна агенция „Макфакс“.\r\nПленкович е категоричен, че забраната за влизане в Хърватия на Вулин е ясна демонстрация на позицията и решимостта на официален Загреб, че няма да се толерира отношение като това на сръбския военен министър. Той повтори, че решението за прекратяване на посещението в Сърбия на хърватската парламентарна делегация след инцидента в сръбския парламент е било добър ход.\r\nТой обаче изтъкна, че Хърватия иска да разсее напрежението между страните и да отвори място за диалог между тях.\r\nПревод и редакция:", "date": "2018.04.22", "title": "„Макфакс“ (Македония): За хърватския премиер Сърбия е била агресор, но той продължава да иска диалог"}
{"url": "http://www.focus-news.net/news/2018/04/22/2513909/pazardzhik-82-godishna-zhena-beshe-blasnata-ot-avtobus-na-peshehodna-pateka-v-grada-obzor.html", "text": "82-годишна жена беше блъсната от автобус на пешеходна пътека на ул. „Любен Боянов“  в Пазарджик. Сигналът за инцидента е получен на тел. 112 малко след 12.00 часа. По данни на ОДМВР – Пазарджик жената е пресичала регламентирано пешеходната пътека. Пострадалата е била откарана от екип на Спешна помощ в Областната болница в тежко състояние. Екипи на Районното управление на МВР-Пазарджик извършиха оглед на мястото. По първоначални данни водачът на междуселищния автобус не е употребил алкохол. До приключване на следствените действия движението в участъка се регулираше от екип на „Пътна полиция“.\r\nАлбена ЖИЛЕКОВА", "date": "2018.04.22", "title": "Пазарджик: 82-годишна жена беше блъсната от автобус на пешеходна пътека в града (ОБЗОР)"}
{"url": "http://www.focus-news.net/news/2018/04/22/2513888/tass-sayuzat-poiska-osvobozhdavane-na-zadarzhanite-v-armeniya-opozitsioneri.html", "text": "Европейският съюз поиска освобождаването на задържаните опозиционни лидери в Армения за провеждане на незаконни митинги и призова всички страни към сдържаност. Това се казва в разпространено в неделя заявление от неназован представител на външнополитическата служба на Съюза, предава ТАСС.\r\n„Всички незаконно задържани, в хода на реализацията на законните права на свободни събрания трябва да бъдат незабавно освободени“, се казва в документа.\r\n„Изключително важно е всички страни да проявят сдържаност и отговорен подход“, се отбелязва още в заявлението.\r\nПревод и редакция:", "date": "2018.04.22", "title": "ТАСС: Съюзът поиска освобождаване на задържаните в Армения опозиционери"}
{"url": "http://www.focus-news.net/news/2018/04/22/2513911/regnum-kiev-zaplashva-budapeshta-da-vzeme-ukrainskite-ungartsi-kato-zalozhnitsi.html", "text": "Решението на президента на Украйна Петро Порошенко да внесе във Върховната рада законопроект, утежняващ правилата за получаване на украинско гражданство и въвеждащи нови основания за лишаване от него, създавайки нов сериозен конфликт по линията Киев – Будапеща. Много издания акцентират на това, че инициативата на президента удря по жителите на Крим . Както се казва в текста на законопроекта „основание за загубване на украинско гражданство се явява придобиване на гражданство на Руската федерация в резултат на извършени противоправни и недобросъвестни действия на временно окупираната територия на автономна република Крим и град Севастопол , ако тези граждани са гласували на изборите, организирани от руските власти. Също така обаче поправките не се отнасят само за Крим, става дума за „чужди държави“ по принцип.\r\nМежду  другото лишаване от гражданство се допуска в случай на „използване от пълнолетно лице, което притежава украинско гражданство“, паспорт на чужда държава на територията на Украйна, или при влизане или излизане от Украйна. Както се казва в пояснителна записка до ръководителя на администрацията на президента на Украйна Алексей Днепров „днес се явява извънредно актуален проблема относно двойното гражданство в Украйна…действителен механизъм, предотвратяващ възникването на случаи на двойно гражданство на законодателно ниво отсъства“. Това засяга не само жителите на Крим. Също така граничарите в Буковина съобщават за съществен ръст на опити за преминаването на границата на Украйна с паспорти от Румъния и Молдова. Граничарите привличат такива хора към административна отговорност. След одобрението на поправките в закона за украинското гражданство последствията могат да бъдат доста по-сурови. \r\nДруг въпрос е, че Киев може да нареди на силовите ведомства да подхождат към  притежателите на румънски и молдовски паспорти със снизхождение, защото  с Букурещ и Кишинеу особени проблеми няма . Не така стои въпросът с Унгария, която системно атакува украинските власти, обвинявайки в притеснения за унгарското малцинство в Закарпатието украинските власти и препятства евроинтеграцията на Украйна.\r\nЗаместник външният  министър на Украйна Василий Боднар предупреждава, че за Унгария безопасността на украинските унгарци трябва да е от ключов интерес  и добавя „аз не мисля, че Будапеща е заитересована от влошаване на отношенията с Украйна, имайки такова голямо малцинство тук“.\r\nТова е директен намек, че Украйна разглежда украинските унгарци в Закарпатието като заложници, към които може да се отнасят лошо, ако унгарските власти продължават да „слагат прът в колелото“ на Украйна по пътя им към Европейския съюз и НАТО.\r\nАко Киев започне да предприема действия против унгарците в Закарпатието, Будапеща не може да предприеме нищо. Макар, че Унгария е искала наблюдателна мисия на Организацията за сигурност и сътрудничество в Европа (ОССЕ), за да предотврати потенциален конфликт. Киев е против подобно решение , като категорично отказва да обсъжда унгарска автономия. В този случай на Унгария ще се наложи да създаде международна коалиция, която да окаже натиск на украинските власти, привличайки всички възможни съюзници. Юлиян Марков", "date": "2018.04.22", "title": "REGNUM:  Киев заплашва Будапеща да вземе украинските унгарци като заложници"}
{"url": "http://www.focus-news.net/news/2018/04/22/2513912/veliko-tarnovo-bibliotekata-pri-nch-nadezhda-1869-nabira-knigi-za-obogatyavane-na-fonda-si.html", "text": "Библиотеката при НЧ „Надежда 1869” във Велико Търново набира книги за обогатяване на фонда си. Това съобщи за Радио „Фокус“ – Велико Търново библиотекарят при читалището Бисера Дживодерова. Тя прикани гражданите да подарят на най-старото читалище в града своя книга. „Ако сте закупили някоя книга през последните 15 години, прочели сте я и няма да я прочетете втори път, можете да я дарите на нашата библиотека. Така и други хора ще могат да й се порадват. Ако имате книги за деца, макар и по-стари, също приемаме, защото детските книги са вечни. Нищо, че са от 70-те или 80-те години, те вършат чудесна работа“, допълни Бисера Дживодерова. Тя припомни, че от 2009 година насам, за празника на Велико Търново  – 22 март, библиотеката при най-старото читалище в града, обявява кампания „Подари  книга на библиотеката“. Изпращат се писма да издателствата и се приканват граждани да подарят книга. „Получаваме много дарения и сме много благодарни за това. През цялата година се радваме на дарения“, допълни още библиотекарят. Тя припомни, че над 300 читатели ползват услугите на читалищната библиотека. Фондът и наброява 46 хиляди тома литература.\r\nНадежда КРЪСТЕВА", "date": "2018.04.22", "title": "Велико Търново: Библиотеката при НЧ „Надежда 1869” набира книги за обогатяване на фонда си"}
{"url": "http://www.focus-news.net/news/2018/04/22/2513908/burgas-narodnoto-chitalishte-kiril-i-metodiy-organizira-proyavi-za-detsa-po-sluchay-mesetsa-na-knigata.html", "text": "По случай месеца на книгата Народното читалище „Кирил и Методий” организира прояви за деца до 27 април. Това каза за Радио ‚Фокус“ – Бургас Плума Желязкова, организационни дейности към читалището. „За световния ден на книгата и авторското право, 23 април, сме предвидили занимателен урок за деца от първи клас от СУ „Константин Петканов“. Три паралелки ще присъстват в библиотеката на читалището. Сами ще изработят книжка. Също така сме избрали една приказка „Дядо вади ряпа“. Нея децата ще прочетат по роли, едно дете започва и предава на друго“, добави още Желязкова. Другата среща, която e организирана, е на 27 април и е за децата от втори и от трети клас от същото училище, които ще се срещнат с детската писателка Ами Тола. Срещата ще се осъществи в актовата зала на СОУ „Константин Петканов“. Писателката ще представи своята книжка „Приказни пиеси“ , том 1. Децата ще разиграят различни етюди от известни приказки на Шарл Перо. \r\nПо думите на Желязкова мероприятията са разделени в различни дни, поради големия интерес. В понеделник трите класа ще идват по различно време, за да може да се обърне достатъчно внимание на децата. „На 2 април също имахме такава среща с от четвърта възрастова група от детска градина „Слваейче“  в кв. „Меден Рудник“. Децата сами си изготвиха си книжка, но този път темата беше Великден“, каза още Плума Желязкова. На въпроса как насърчават децата да четат, тя отговори, че чрез покани на такива прояви като в Деня на детската книга , Световният ден на книгата и авторското право.\r\nДеница ДИМИТРОВА", "date": "2018.04.22", "title": "Бургас: Народното читалище „Кирил и Методий” организира прояви за деца по случай месеца на книгата"}
{"url": "http://www.focus-news.net/news/2018/04/22/2513879/ria-novosti-sasht-i-sayuznitsite-im-tryabva-da-ostanat-v-siriya-i-sled-razgroma-na-islyamska-darzhava-zayavi-makron.html", "text": "Франция, САЩ и техните съюзници трябва да останат в Сирия след разгрома на „Ислямска държава“, за да „изградят нова Сирия“ и да ограничат влиянието на Иран, заяви президентът на Франция Еманюел Макрон в интервю пред американския ТВ канал Fox News, цитирано от РИА Новости.\r\n“Даже след края на войната против „Ислямска държава“ САЩ, Франция и нашите съюзници, всички страни от региона, даже и Русия и Турция, ще играят важна роля в изграждането на нова Сирия. Но бъдещето ще бъде определено, разбира се, от сирийския народ“, заяви Макрон.\r\nСпоред мнението на президента, пълното извеждане на международните сили ще укрепи позициите на Башар Асад и Иран. „Те подготвят нова война, те ще отгледат нови терористи“, смята френският лидер.\r\nТой отбеляза също, че Западът не трябва да демонстрира слабости по отношение на Русия, защото в противен случай Москва постоянно ще се възползва от тях.\r\nРИА припомня, че по-рано Макрон заяви, че именно той е убедил американския президент Доналд Тръмп да остави американските подразделения в Сирия. Държавният глава на САЩ, от своя страна, отговори, че САЩ могат да напуснат страната „много скоро, а за справянето със ситуацията трябва „да се занимават други“.\r\nКакто твърдят френските власти, пише руската агенция, ВВС на републиката са взели участие в ракетните удари срещу Сирия на 14 април заедно със САЩ и Великобритания. Тогава бяха атакувани правителствени обекти, които, според мнението на Запада, се използват за производство на химически оръжия. По-късно от руското Министерство на отбраната съобщиха, че не са фиксирали изстрели на ракети от френски носители. Агенция „Фокус“ припомня: \r\nПревод и редакция:", "date": "2018.04.22", "title": "РИА Новости: САЩ и съюзниците им трябва да останат в Сирия и след разгрома на „Ислямска държава“, заяви Макрон"}
{"url": "http://www.focus-news.net/news/2018/04/22/2513914/afp-nay-malko-11-migranti-zagivat-blizo-do-libiyskiya-bryag.html", "text": "Най-малко 11 мигранти загиват, а 263 са спасени в близост до либийския бряг в две отделни операции, заявяват от Либийската брегова охрана, цитирани от AFP.\r\nПо време на първата операция „бреговата охрана е успяла да спаси 83-ма мигранти и да открие 11 тела в гумена лодка на 5 морски мили от град Сабрата‘, заявява началникът на бреговата охрана  генерал Аюб Касем.\r\n„Единайсетте мъртви мигранти са се удавили, когато лодката се е обърнала, но бяха спасени от оцелели и върнати обратно в лодката“, казва Мохамед Ерхума от бреговата охрана.\r\nПо време на другата операция са спасени общо 180 мигранти от две надуваеми лодки. Юлиян Марков", "date": "2018.04.22", "title": "AFP: Най-малко 11 мигранти загиват близо до либийския бряг"}
{"url": "http://www.focus-news.net/news/2018/04/22/2513915/reuters-obstrelvat-s-raketi-baza-na-frenskata-armiya-v-mali-nyama-postradali.html", "text": "Обстрелват с ръчно изработени ракети база на френската армия в град Тимбукту, като никой не е пострадал, предава Reuters.\r\nРакетите са паднали в близост до бази, както на ООН, така и на Френската армия. Били са изстреляни три ракети. \r\nАгенцията припомня, че на 14 април при атентат с кола-бомба и ракетно нападение в същите бази загива войник на ООН от Буркина Фасо и са ранени седем френски войници. Юлиян Марков", "date": "2018.04.22", "title": "Reuters: Обстрелват с ракети база на френската армия в Мали – няма пострадали"}
{"url": "http://www.focus-news.net/news/2018/04/22/2513916/tass-sasht-i-evropeyskite-strani-ne-sa-se-razbrali-za-promyana-na-yadrenoto-sporazumenie-s-iran.html", "text": "САЩ, Франция, Германия и Великобритания имат прогрес в преговорите за промяна на Иранското ядрено споразумение, но окончателна договореност не е постигната, предава TACC.\r\nНа брифинг на изпълняващия длъжността държавен секретар на САЩ Джон Съливан в Торонто преди срещата на външните министри на страните от Г-7 той заявява: „Ние водим преговори с европейците от януари  и имаме голям напредък, но все още не сме достигнали (до решение)“, като добавя,че става дума за допълнително споразумение.\r\nГотвените промени се изразяват в четири проектодокумента – една декларация и  три допълнителни текста, в които се казва, че в други международни конвенции ще бъде записана безсрочна забрана на Иран за създаване на ядрено оръжие (сегашното споразумение е за срок от десет години), разширява се мониторинговата мисия на Международната агенция по атомна енергетика, а за разработването от Техеран на междуконтинентални балистични ракети ще бъдат въведени тежки санкции.\r\nПредвидени са мерки за противодействие на влиянието на Иран в Близкия Изток. Също така предвидените инициативи не трябва кардинално да променят ядрената сделка с Иран и да предизвикат възмущение в другите участници – Русия, Китай и самия Иран. Юлиян Марков", "date": "2018.04.22", "title": "ТАСС: САЩ и европейските страни не са се разбрали за промяна на ядреното споразумение с Иран"}
{"url": "http://www.focus-news.net/news/2018/04/22/2513910/pazardzhik-rodopskata-tesnolineyka-organizira-praznichno-patuvane-po-povod-6-may.html", "text": "За трета поредна година Родопската теснолинейка организира празнично пътуване по повод 6 май, съобщиха за Радио „Фокус“ – Пазарджик организаторите от Сдружение „За теснолинейката“. Основната дестинация ще бъде Якоруда, където на този ден се отбелязва Денят на града. Началната спирка е гара Септември с влак „Родопи” в 8.31 ч. Пристига се в Якоруда малко преди 12.00 ч. Посетителите се отправят към ливадите в полите на Рила, край планинската река Якорущица, където в миналото се е намирала старата Якоруда. Там са съхранени и останките на един от най-древните християнски храмове по българските земи – „Св. Георги”, до които днес е изграден красив параклис. От няколко години насам будни и дейни якорудчани възраждат старите традиции на този край и навръх Гергьовден отиват до Джерджевденските ливади, облечени в народни носии, типични за района, и пеейки народни песни от рило-родопския край. На този ден българите християни и мюсюлмани се събират заедно в двора на храма, взимат си курбан за здраве, а местният отец произнася молитва за здравето на всички. Вечерта, около 17.00 ч., празникът се пренася на градския площад, където отново по стара традиция се извършва ритуалът „Топене на белези”, играе се българско хоро. Връщането е с влакчето от Якоруда в 15.50 (има връзка за София, Пазарджик, Пловдив, Ст. Загора и др.) или в 19.15 ч. (има връзка за Пазарджик, Пловдив, Димитровград, Ст. Загора, Варна и др.) За събитието отново ще се предлагат запазени места, като те ще влязат в продажба около 5 дни преди събитието. Цената на двупосочен билет Септември – Якоруда – Септември е 8.30 лв. без запазено място. Запазеното място струва допълнителни 0,50 лв. за 1 посока.\r\nАлбена ЖИЛЕКОВА", "date": "2018.04.22", "title": "Пазарджик: Родопската теснолинейка организира празнично пътуване по повод 6 май"}
{"url": "http://www.focus-news.net/news/2018/04/22/2513890/visokopostaven-republikanets-ne-e-realistichno-da-se-misli-che-tramp-mozhe-da-omagyosa-kim-chen-un-da-sdade-yadrenite-si-orazhiya.html", "text": "Най-високопоставеният Републиканец в Комисията по външните работи на американския Сенат Боб Коркър определи като нереалистични създалите се очаквания, че Ким Чен-ун може да бъде омагьосан да сдаде ядрените си оръжия, пише американското издание Washington Examiner.\r\nСенатор Боб Коркър заяви пред американския ТВ канал ABC News в неделя, че е нереалистично да се мисли, че Северна Корея ще се съгласи доброволно на денуклеаризация.\r\n„Той смята, че наличието на ядрени оръжия е неговия билет за това да умре на преклонна възраст в леглото си“, заяви Коркър за Ким. „Той видя какво се случи с (либийския президент Муамар) Кадафи. Кадафи сега е мъртъв, защото сдаде ядрените си оръжия“.\r\n„Да се мисли, че някой може да отиде и да го омагьоса да направи това е нереалистично“, продължи американският сенатор. „Може ли да се направи някакъв прогрес? Надявам се. Но знаете, че има сериозни препятствия“.\r\nАмериканското издание припомня, че миналата седмица Кин обяви, че е готов да спре ядрените и ракетните тестове в Северна Корея. Лидерът на севернокорейското правителство обяви също, че ще затвори една от площадките за изпитания. Американският президент Доналд Тръмп приветства изявлението на Ким като „много добра новина за Северна Корея и света“ и демонстрация на „голям напредък“. Очаква се Ким и Тръмп да се видят в историческа среща на върха през май или юни, като все още не е известно къде ще бъде проведена тя.\r\nПревод и редакция:", "date": "2018.04.22", "title": "Високопоставен Републиканец: „Не е реалистично“ да се мисли, че Тръмп може да „омагьоса“ Ким Чен-ун да сдаде ядрените си оръжия"}
{"url": "http://www.focus-news.net/news/2018/04/22/2513913/politicoeu-pregradkata-na-bryuksel-smachkva-balkanskite-nadezhdi-za-chlenstvo-v-es.html", "text": "Стево Мук е председател на управителния съвет на института Alternative, неправителствена организация в Черна гора, а Сърдан Цвижич е висш политически анализатор в Института за европейска политика на Отворено общество в Брюксел. Европейската редакция на водещото издания Politico представя техен авторски материал.Когато комисар Йоханес Хан обяви във вторник, че страните от Западните Балкани осъществяват \"добър напредък\" в присъединяването си към ЕС, би могло да му бъде простено и да му се чуди човек дали наистина говори за същия регион, в който и двамата сме израснали\r\nПредставяйки пакета за разширяването на ЕС за 2018 г. и шест доклада за отделните държави от Западните Балкани, комисарят похвали процеса на разширяване на блока за \"модернизиране на икономиките и обществата в региона, който постепенно стана по-проспериращо и стабилно място\".\r\nКомисарят и колегите му трябва да  се спрат, за да обмислят как дългите им любящи прегръдки на Балканите всъщност потискат надеждите ни за членство в ЕС.\r\nОмагьосвайте ни от ЕС с морков, но нежеланието да се хвърлят пръчки и камъни води до нереалистични очаквания. Ако Комисията продължи да прославя и обещава, ще има остра балканска реакция срещу блока, когато националните правителства на ЕС внезапно се въздържат от перспективата да се възползват от корупцията и организираната престъпност, обхванала балканските страни.\r\nЧерна гора, избрана за следващия член на ЕС, е чудесен пример за това как политиката на разширяване се проваля. В неделя Мило Джуканович спечели седмия си национален избор, за да стане президент на най-малката страна в Балканите.\r\nВ продължение на повече от 25 години управление на Джуканович политиката на Брюксел е една от безусловната подкрепа, поддържаща прозападното му правителство в опит да задържи Русия далеч от адриатическото крайбрежие. Насилието срещу журналисти,  корупцията и поредица от убийства на гангстери предизвикаха само слабо неодобрение.\r\nВ доклада на Комисията от вторник, например, организираната престъпност е разгледана по следния начин: \"има първоначален опит в преследването в борбата срещу контрабандата на мигранти и срещу трафика на наркотици. Необходими са обаче допълнителни резултати, за да се постигне убедителна успеваемост, по-специално в борбата срещу прането на пари и трафика на хора\".\r\nАвторите сигурно са пропуснали войната между гангстери, която се разгаря в цялата страна. Те не споменаха бандите, които се сблъскаха за контрола върху доходоносния трафик от контрабанда на кокаин и поредица от големи удари в мафиотски стил. Според Мрежата за докладване на престъпността и корупцията (КРИК) и Радио \"Свободна Европа\" 28 от 35-те убийства, свързани с организираната престъпност от 2012 г. насам, остават нерешени.\r\nОбщественото възприемане на специалната държавна прокуратура в тази област отразява отчайващите й резултати. В проучване, проведено през ноември, 56% от черногорците заявиха, че не вярват, че специалният държавен прокурор е допринесъл за борбата срещу корупцията и организираната престъпност.\r\nСъщото проучване откри дълбоко недоверие към правителствената агенция за борба с корупцията, като 44% от анкетираните смятат, че тя се отнася по различен начин към длъжностните лица в зависимост от политическата им принадлежност. Повече от половината заявиха, че смятат, че агенцията няма резултати върху борбата с корупцията.\r\nПодкрепата на ЕС за Джуканович помогна на техния човек в изключителния изборен успех в Черна гора. Неговото благосъстояние процъфтява, а това на неговата страна изостава. Въпреки че е заемал само публични функции през целия си живот, според изчисления на Международния консорциум на разследващите журналисти оценката му възлиза на 14,7 милиона долара. Обратно, средната месечна заплата на Черна гора е 511 евро.\r\nЧерна гора започна процеса на присъединяване преди шест години, като стартира с реформи на законите и разпоредбите в съответствие със стандартите на ЕС. Днес обаче те остават в голяма степен непроменени. Това е така, защото политическата власт на Джуканович и неговата Демократическа партия на социалистите разчита на контрола им върху държавните ресурси и парите, изтичащи от тях.\r\nВ изследване, проведено от Inform, финансиран от ЕС изследователски проект, почти една четвърт от анкетираните от Черна гора признаха, че приемат подкупи в замяна на своя вот.\r\nМоже би най-добрият пример за правителствен натиск е скандал от 2013 г. Ежедневният вестник \"Дан\" публикува преписи от изтекли записи, в които партийни представители обсъждат предоставянето на държавна работа в замяна на гласове. Никой от длъжностните лица не пострада. Напротив, през 2017 г. един от замесените беше назначен за старши служител в кабинета на държавния одитор.\r\nНа теория тези недостатъци трябва да бъдат разгледани по време на процеса на присъединяване към ЕС. Но твърде често Брюксел приема без съмнение балканските статистики и твърдения.\r\nТова е голяма грешка. По-рано тази година правителството на Черна гора изпрати доклад до Европейската комисия, в който изтъкна дисциплинарен случай, за който се твърди, че е бил открит срещу държавен прокурор. Но Върховният прокурорски съвет, който трябва да ръководи такава процедура, никога не е чувал за случая. През 2016 г. правителството съобщи, че от 2009 г. насам са изостанали 300 случая на борба с корупцията. До 2017 г. този брой мистериозно е спаднал до 80, без никакво обяснение.\r\nДокато Брюксел си затваря очите, балканските правителства нямат стимул да постигнат значителен напредък по критериите за членство. В Черна гора Джуканович процъфтява, като прави предимно козметични промени. Той няма достатъчно стимули да направи повече. Всъщност, приемането на страната му в блока би означавало да се сложи край на неговия монопол върху парите и властта.\r\nАко Черна гора трябва да изпълни амбициите си да се присъедини до 2025 г. и да създаде прецедент за останалите, балканската любов на ЕС трябва да стане много по-строга. Сега, когато страната се присъедини към НАТО, Брюксел може да си позволи да я върне в  реалността. Руските кораби никога не е било  по-малко вероятно да се появят пред плажовете на страната. Юлиян Марков", "date": "2018.04.22", "title": "Politico.eu: Прегръдката на Брюксел смачква балканските надежди за членство в ЕС"}
{"url": "http://www.focus-news.net/news/2018/04/22/2513917/bbc-protestite-v-armeniya-ne-zatihvat-sled-arestuvaneto-na-lidera-im.html", "text": "Протестиращите продължават да изпълват „Площада на Републиката“ след ареста на Никол Пашинян, предава BBC.\r\nАреста на Пашинян и други лидери на протеста не отказва протестиращите и те държат плакати, на които пише „Аз съм Никол“ и скандират неговото име, както и „Серж иди си!“.\r\nАвтобуси с полицаи, облечени с бронежилетки могат да бъдат видяни, по улиците, водещи към площада. Министерство на правосъдието напомни на гражданите, че полицията има право да разпръсне протестиращите независимо от естеството на протеста.\r\nПротести срещу Серж Саркисян има и във втория по големина град Гюмри, както и в град Ванадзор.  Юлиян Марков", "date": "2018.04.22", "title": "BBC: Протестите в Армения не затихват след арестуването на лидера им"}
