{"url": "http://www.focus-news.net/news/2019/05/24/2662027/haskovo-zhiteli-na-topolovgrad-chestvaha-denya-na-grada-s-populyarni-lichnosti-ot-stranata.html", "text": "С ритуал за издигане на националния трикольор започна празничната програма, посветена на Деня на Тополовград - 24 май.Това съобщиха от Общината. Много граждани и гости  дойдоха, въпреки мрачното и дъждовно време, за да присъстват на връчването на почетните звания на новоотличените с почетните символи. Водещата на събитието Красимира Ятакчиева припомни, че не случайно родолюбивите тополовградчани са избрали за Ден на града празника на славянската писменост, просвета и култура – 24 май.  Двадесет и четвърти май  е празник, свързан със стародавния стремеж на будните тополовградчани към просвета и култура. Кметът на общината Божин Божинов връчи почетните символи на удостоените със званието „Почетен гражданинин на Тополовград“. \r\nЗа изключителен принос за развитието на културата са отличени: Иван Ласкин/посмъртно/; проф. Стефан Данаилов; Христо Мутафчиев. За изключителен принос за развитието на здравеопазването награда получи акад.проф. Ивона Даскалова.  \r\nМинистърът на туризма Николина Ангелкова е удостоена с високото звание за изключителен принос за развитието на туризма, а  омбудсманът Мая Манолова за изключителни заслуги в полза на гражданите. \r\nЗа съществен принос за развитието на спорта наградата получиха: Росен Русев, Алекси Алексиев и Ради Радев/ посмъртно/. \r\nВъв връзка с 24 май – Празник на  българската просвета и култура и на славянската писменост и Ден на Тополовград са наградени изявени дейци на просветата и културата и в други области на обществения живот: \r\nС „Почетен плакет на Община Тополовград” за принос в развитието на културата е отличен Румен Димитров – зам.министър в Министерството на културата. Същата    награда получиха  историкът Румен Манов за принос в развитието на община Тополовград още пет души, представители на културата и дарители. С „Почетен плакет на Община Тополовград” са отличени представители на образованието, изявени лекари и медицински специалисти, представители на Неправителствени организации и 14 спортисти. \r\nНаграда  за принос в развитието на лозарството и винарството получиха трима души и един за за принос в развитието на минното дело. \r\nПочетният плакет на Община Тополовград по повод на юбилеи кметът на общината връчи на: Читалище „Св.Св.Кирил и Методий-1894” – Тополовград - за 125 години от основаването му;   НУ „Св.св.Кирил и Методий”-Тополовград - за неговата 130 годишнина ; Ловно-рибарско дружество – Тополовград - за 120 години от създаването му и ДГ „Щастливо детство”-Тополовград – за 40 годишнината й. Връчиха се още Почетен знак „МОНЕТА”на двама души за принос в развитието на община Тополовград и за проявени доблест и благородство. \r\nС Почетни грамоти за дългогодишна педагогическа и читалищна дейност дейност са отличени четирима педагози и читалищни дейци. \r\nИзявени ученици получиха предметни награди за постижения в областта на образованието.   \r\nПоздравителни адреси към жителите на Тополовград отправиха  президентът на Републиката Румен Радев и много инсттуции на държавно ниво.", "date": "2019.05.24", "title": "Хасково: Жители на Тополовград честваха Деня на града с популярни личности от страната"}
{"url": "http://www.focus-news.net/news/2019/05/24/2662044/sport-aleksandar-zverev-se-klasira-na-parvi-final-na-kley-za-godinata.html", "text": "Александър Зверев достигна до своя първи финал на клей за годината, след като победи Федерико Делбонис в турнира в Женева. Дни преди старта на основната схема на Ролан Гарос, световният номер пет се наложи над аржентинеца със 7:5, 6:7, 6:3.   \r\nТова ще бъде втори финал за Зверев тази година след надпреварата в Акапулко, както и 17-и в кариерата му. В заключителната част на турнира германският тенисист ще играе срещу чилиеца Николас Хари, който отстрани Раду Албот с 6:3, 6:4.", "date": "2019.05.24", "title": "Спорт: Александър Зверев се класира на първи финал на клей за годината"}
{"url": "http://www.focus-news.net/news/2019/05/24/2662023/faz-predizbornata-kampaniya-za-ep-v-germaniya-priklyuchva-s-prizivi-sreshtu-natsionalistite.html", "text": "Тереза Герова", "date": "2019.05.24", "title": "FAZ: Предизборната кампания за ЕП в Германия приключва с призиви срещу националистите"}
{"url": "http://www.focus-news.net/news/2019/05/24/2662026/sport-ludogorets-e-na-45-minuti-ot-shampionskata-titla.html", "text": "Лудогорец води с 2:1 на Черно море в Разград, в мач от последния 36-и кръг на българската Първа лига и ако резултатът се запази клубът ще триумфира с осмата си поредна титла. Домакините поведоха с гол на Димо Бакалов в 10-ата минута, гостите от Варна изравниха с попадение на Жоржиньо в 23-ата, а Якуб Швиерчок върна аванса на Лудогорец в 32-ата минута. В мача между конкурента за трофея ЦСКА и Ботев Пловдив, отборите се оттеглиха на почивка при нулево равенство.", "date": "2019.05.24", "title": "Спорт: Лудогорец е на 45 минути от шампионската титла"}
{"url": "http://www.focus-news.net/news/2019/05/24/2662024/pazardzhik-godishen-kontsert-spektakal-dobroto-vav-vseki-ot-nas-podgotvyat-detsata-i-uchitelite-ot-dg-kalina-malina.html", "text": "Концерт-спектакъл, посветен на Доброто ще представят на 29-ти май децата от трите подготвителни групи в ДГ „Калина Малина“ в Пазарджик, съобщи за  Радио „Фокус“ – Пазарджик  Маргарита Агелова от детската градина. За място на провеждане е избрана голямата сцена на  ДКТ „Константин Величков“. 90 деца от четвъртите групи и техните  учители  се подготвят повече от месец за финалната изява, с която ще приключи учебната година за бъдещите първокласници. Началният час на концерта е 17.30 часа. Тя обясни, че през изминалата учебна година децата са участвали в различни концерти и изяви. Представители от вторите, третите и четвъртите групи са се включили в много конкурси и инициативи и са получили награди и грамоти за участие. \r\nВаня НИКОЛОВА", "date": "2019.05.24", "title": "Пазарджик: Годишен концерт-спектакъл „Доброто във всеки от нас“ подготвят децата и учителите от ДГ „Калина Малина“"}
{"url": "http://www.focus-news.net/news/2019/05/24/2662029/mvnr-nyama-danni-za-postradali-balgari-pri-eksploziyata-v-lion.html", "text": "Към 21.00 ч. българско време нямаме информация за пострадали българи при експлозията в Лион. Това съобщиха от пресцентъра на  Министерство на външните работи . Посланик Ангел Чолаков е разговарял с представители на българската общност във френския град, които са го информирали, че постоянно живеещите ни сънародници там са живи и здрави. Очакваме официална информация от управлението на полицията.", "date": "2019.05.24", "title": "МВнР: Няма данни за пострадали българи при експлозията в Лион"}
{"url": "http://www.focus-news.net/news/2019/05/24/2662028/afp-osem-dushi-sa-postradali-pri-eksploziyata-v-lion-antiteroristichnata-prokuratura-poe-razsledvaneto.html", "text": "Взривът на пешеходна улица в сърцето на френския град Лион, причинен от бомба, заложена в пакет, рани няколко души в навечерието на гласуването на европейските избори, предава  AFP . \r\nПрезидентът на Франция Еманюел Макрон определи случилото се като \"атака\", като добави, че към момента няма постъпили данни за \"смъртни случаи\". \r\nРайонът, в който избухна експлозията, е на тясна ивица земя между реките Саон и Рона в историческия център на югоизточния френски град. Периметърът е евакуиран и ограден от полицията, според кореспондент на агенцията от мястото на събитието. \r\nИзточник от полицията разкри пред AFP, че пакетът е бил поставен пред пекарна близо до оживен ъгъл на две популярни улици. \r\nМъж на възраст малко над 30 години и е бил забелязан близо до местопрестъплението малко преди взрива, поясни източник, близък до разследването. \r\nПолицията съобщи, че са пострадали осем души, но нито един от пострадалите не е с опасност за живота.  \r\nМеждувременно стана ясно, че Антитерористичната прокуратура в Париж е поела разследването. Органът има юрисдикция по всички терористични дела в страната. \r\nВъв Франция е в сила високо ниво на предупреждение за опасност от терористични атаки след атентатите от ноември 2015 г., при които загинаха повече от 250 души.  \r\nЛион е третият по големина град в страната. Населението на града плюс обширните му предградия е 2,3 млн. души. \r\nЗа последно във Франция е регистриран инцидент с бомба в пакет през декември 2007 г., когато експлозия пред адвокатска кантора в Париж отне живота на един човек и рани още един. Полицията така и не разкри кой е отговорен за атаката. Тереза Герова", "date": "2019.05.24", "title": "AFP: Осем души са пострадали при експлозията в Лион, Антитерористичната прокуратура пое разследването"}
{"url": "http://www.focus-news.net/news/2019/05/24/2662025/gazeta-express-kosovo-haradinay-otgovori-na-zaplahite-na-vuchich-za-mitata-prizova-go-da-se-darzhi-evropeyski.html", "text": "Министър-председателят на най-младата държава на БалканитеРамуш Харадинай реагира на изявлението на сръбския президент Александър Вучич, който предупреди за \"много мощни мерки\" за противодействие на 100-процентните мита, наложени от правителството в Прищина за вноса на стоки от страната - мярка, въведена през ноември миналата година, съобщава електронното издание на косовския вестник  Gazeta Express . \r\nВ съобщение в социалната мрежа \"Фейсбук\", Харадинай поиска от сръбския президент да отчете, че подобна политическа позиция е причинила трагедии и болка в миналото. \"Време е да представим европейските ценности, а не позициите, възприети в миналото, които са причинявали трагедии и болка. Държавата Косово е дом и на косовските сърби... Нуждаем се от надежда и Косово е готово за споразумение, приемащо реалността на две държави, под съществуващите граници и в духа на взаимно уважение\", напис Харадинай. \r\nПо-рано Вучич заяви пред медиите в Белград, че е подготвил много мощни, но ограничени мерки за противодействие на митата, наложени на сръбските стоки от Прищина. „Работата ми е да информирам европейските представители в Париж за отговора на Сърбия след девет месеца на антицивилизационни и незаконни тарифи, които по същество са геноцид, формиране на армия и всички възможни действия срещу сръбския народ“, заяви сръбския президент. Той също така изрази загриженост относно планове за операции от специалните части на косовската полиция. \"Знаем, че са били приведени в бойна готовност и се готвят да арестуват десетки сърби в Северно Косово,\" каза той и призова страните от четворката (Франция, Германия, Италия и САЩ) и международната общност да предотвратят нова албанска провокация, насочена към изтласкване на сърбите.  Тереза Герова", "date": "2019.05.24", "title": "Gazeta Express (Косово): Харадинай отговори на заплахите на Вучич за митата, призова го да се държи \"европейски\""}
{"url": "http://www.focus-news.net/news/2019/05/24/2662030/gabrovo-14-bibliotekari-ot-oblastta-vzeha-uchastie-v-obuchenie-po-biblioterapiya.html", "text": "14 библиотекари от област Габрово взеха участие в обучение по библиотерапия. Това съобщиха за  Радио „Фокус“ – Велико Търново  от Регионална библиотека „Априлов-Палаузов“ в Габрово, която бе домакин на професионално насочено тренингово обучение. В курса взеха участие 12 библиотекари от екипа на габровската регионална библиотека, един от Градска библиотека – Севлиево и един от библиотеката при НЧ „Св. Климент Охридски – 1899“ в севлиевското село Сенник. Обучението е проведено от психолога Минчо Николов от Стара Загора – той, заедно с д-р Дончо Дончев. Те са първите специалисти в България, разработили темата за лечението по време на личностни кризи чрез методите на библиотерапията – направление в общата психотерапия. Двамата провеждат ежегодни обучения за библиотекари, проявили желание към темата от 2016 година до днес и продължават своята мисия с вдъхновение и желание, споделяно от всички колеги, включили се в тези курсове. \r\nЦелта на библиотерапевтичните обучения за консултанти по библиотерапия е да се формират умения, чрез които библиотекарите биха могли да предоставят подкрепа на читатели, базирана на работа с различни литературни произведения. Чрез техниките на библиотерапията може да се въздейства върху читателската култура, определени елементи от личността на читателя, както и да се оказва емоционална подкрепа на хора в криза. Основни теми в библиотерапията са психологическо консултиране и психотерапия. Какво означава консултант по библиотерапия, възникване и развитие на библиотерапията. Въведение в библиотерапията, библиотерапия и други психотерапевтични направления, проблемът за личността – структурни, съдържателни и динамични концепции за личността, диагностика на личността в библиотерапевтичната практика – графологична категоризация, диференциално диагностично интервю, библиопсихология – същност на триединството „писател – текст – читател”, психолингвистични особености при възприемане на художествен текст, психология на литературното творчество, технология на библиотерапветичния процес, дефиниране на библиотерапевтични цели – динамика на целите, същност, предназначение и технология за изготвяне на библиорецептурник и техники на библиотерапията:- техники за четене и други. \r\nНадежда КРЪСТЕВА", "date": "2019.05.24", "title": "Габрово: 14 библиотекари от областта взеха участие в обучение по библиотерапия"}
{"url": "http://www.focus-news.net/news/2019/05/24/2662033/kyustendil-v-ramkite-na-mayskite-praznitsi-na-kulturata-muzeyat-v-dupnitsa-predstavya-dve-izlozhbi.html", "text": "В рамките на Майските празници на културата музеят в Дупница представя две изложби. Това съобщи за  Радио „Фокус” – Кюстендил  Анелия Геренска, директор на Общински исторически музей – Дупница. Временните изложби носят имената „Дупнишката шевица – възродена и претворена“ и „Испания – мечта и вдъхновение”. „Завършваме едногодишния проект „Да везем като баба! Възраждане на дупнишката шевица“, с изложбата, в която се включиха автори, вдъхновени от красотата на дупнишката шевица. Сърдечно им благодарим за участието”, каза Анелия Геренска. \r\nВенцеслав ИЛЧЕВ", "date": "2019.05.24", "title": "Кюстендил: В рамките на Майските празници на културата музеят в Дупница представя две изложби"}
{"url": "http://www.focus-news.net/news/2019/05/24/2662032/tass-politsiyata-v-lion-ottsepi-zhelezopatnata-gara-zaradi-izostavena-chanta.html", "text": "Силите за сигурност във френския град Лион отцепиха централната железопътна гара в града заради изоставена чанта, предава  TACC , като се позовава на местен вестник. \r\nСпоред разпространената информация, полицията претърсва района с обучени кучета. Сигналът бе подаден след взрива на една от пешеходните улици в града, при който пострадаха осем души. \r\nДруги подробности не се съобщават към момента. Тереза Герова", "date": "2019.05.24", "title": "TAСС: Полицията в Лион отцепи железопътната гара заради изоставена чанта"}
{"url": "http://www.focus-news.net/news/2019/05/24/2662031/reuters-tramp-potvardi-v-blizkiya-iztok-shte-badat-izprateni-okolo-1500-amerikanski-voynitsi.html", "text": "Държавният глава на САЩ Доналд Тръмп потвърди, че е одобрил изпращането на около 1500 американски войници в Близкия изток, най-вече като защитна мярка на фона на засиленото напрежение с Иран, предава  Reuters . Лидерът на Белия дом обаче омаловажи възможността за военен конфликт в региона, като изрази увереност, че Иран не иска конфронтация със САЩ. \r\n„Искаме да имаме закрила в Близкия изток. Ще изпратим сравнително малък брой войници, най-вече за защита\", заяви Тръмп при излизането си от Белия дом на път за Япония. \r\nПентагонът заяви, че само около 900 от 1500-те войници ще бъдат разположени в близко време, а останалите 600 вече са в региона. Предстои изпращането на персонал, обслужващ ракетната батарея с \"Пейтриът\", екипажи на самолети за наблюдение и инженери.  \r\nПо-рано този месец американските военни разположиха ударна бойна група в Близкия изток, която включва бомбардировачи и ракети \"Пейтриът\", в отговор на това, което Вашингтон опса като тревожни индикации за възможна подготовка за нападение от страна на Иран. Тереза Герова", "date": "2019.05.24", "title": "Reuters: Тръмп потвърди - в Близкия изток ще бъдат изпратени около 1500 американски войници"}
{"url": "http://www.focus-news.net/news/2019/05/24/2662034/sport-ludogorets-stana-shampion-na-balgariya-za-osmi-poreden-pat.html", "text": "Лудогорец стана шампион на България за осми пореден път, след като победи Черно море в Разград с 4:1 в среща от последния 36-и кръг на Първа лига. Преди мача от отбора на варненци по неясни причини бяха извадени двамата основни вратари, титулярните централни защитници и капитана Георги Илиев. Якуб Швиерчок отбеляза хетррик за разградчани, а още едно попадение добави Димо Бакалов. Почетното попадение за гостите отбеляза Жоржиньо. С една точка по-малко от Лудогорец завърши ЦСКА, който победи Ботев Пловдив с 1:0 с гол на Жоржиньо.", "date": "2019.05.24", "title": "Спорт: Лудогорец стана шампион на България за осми пореден път"}
{"url": "http://www.focus-news.net/news/2019/05/24/2662035/plovdiv-knigata-etyudi-varhu-balgarski-srednovekovni-kultove-na-istorika-dots-d-r-dimo-cheshmedzhiev-shte-bade-predstavena-v-pu-paisiy-hilendarski.html", "text": "Книгата „Етюди върху български средновековни култове“ на историка доц. д-р Димо Чешмеджиев ще бъде представена в Пловдивския университет „Паисий Хилендарски“. Това съобщиха за  Радио „Фокус“ – Пловдив  от висшето учебно заведение. Представянето ще се състои на 27 май от 17.00 часа в 18-та аудитория на университета. Книгата е част от едно по-голямо изследване, което включва проучването на всички български култове през Средновековието. От него вече има публикувани една монография и няколко студии и статии, и се подготвя втора монография. Авторът разглежда някои по-малко изследвани български култове от периода на Второто българско царство (св. Филотея, св. Михаил Воин, св. Евтимий, патриарх Търновски, св. Йоаким I, патриарх Търновски). Обръща се внимание и на спорни въпроси около култовете в този период – за развитието на някои аспекти от култа към св. Петка Търновска, за храмове посветени на нея или за които се смята така в историографията, доколкото в тях са били полагани мощите на светицата, за знаменития служебник на киевския и московски митрополит Киприан, обединител на руските земи в църковно отношение, скандалният въпрос с „откриването“ на гроба на патриарх Евтимий в Бачковския манастир. Към тях е прибавено и едно изследване за българското почитание на светия император Константин I Велики, един общохристиянски култ, който има изключително значение в изграждането на владетелската идеология на християнските държави, включително в България, след покръстването и през Второто българско царство.", "date": "2019.05.24", "title": "Пловдив: Книгата „Етюди върху български средновековни култове“ на историка доц. д-р Димо Чешмеджиев ще бъде представена в ПУ „Паисий Хилендарски“"}
{"url": "http://www.focus-news.net/news/2019/05/24/2662036/kathimerini-tsipras-opredeli-evropeyskite-izbori-kato-vot-na-doverie-za-upravlenieto-mu.html", "text": "Премиерът на Гърция Алексис Ципрас тълкува изборите за Европейски парламент и като вот на доверие към управлението му, а министър от кабинета разкри, че е възможно да се проведат национални избори в зависимост от резултата от гласуването в неделя, съобщава електронното издание на атинския ежедневник  Kathimerini . \r\nЦипрас, чийто мандат приключва през октомври, този месец обяви пакет от данъчни облекчения и обезщетения за пенсионерите, засегнати силно от 2010 г. насам, когато започна дълговата криза. Неговата партия СИРИЗА изостава зад консервативната опозиционна партия „Нова демокрация“ в проучванията на общественото мнение. \r\nВ изказване на ERT TV, левият лидер заяви, че вижда неделните избори за ЕС като вот на доверие по неговия план относно политиките за строги икономии през 2019 г. и до 2020 г. \r\nИзборите в страната трябва да се проведат през октомври, припомня изданието. \r\nЗапитан дали обмисля извънредни избори през юни и дали това зависи от резултата от гласуването за ЕП, Ципрас каза: „В неделя хората може да не гласуват за правителство, но те ще гласуват за политиките, които ще управляват страната в следващите години. Ако тези мерки бъдат отхвърлени, всички [перспективи] са отворени\", заяви Ципрас, без да предоставя подробности. \r\n„Всеки процент от поражението за партия СИРИЗА ще отвори дискусия, която не мога да предскажа как ще свърши. Ще влезем в едно приключение\", допълни премиерът на Гърция. \r\nДържавният министър Христофорос Вернадакис, един от най-близките помощници на Ципрас, заяви, че правителството ще разгледа възможностите си след резултата от гласуването на европейските избори. \r\nЗапитан за перспективата за предсрочни национални избори през юни, той призна пред местна телевизия: \"Не мога да ги изключа.\" \r\nГърция излезе от третата спасителен план през август миналата година. Последният пакет на правителството почти веднага предизвика загриженост от финансовите министри от еврозоната. \r\nЦипрас отбеляза, че победата в неделя ще му даде възможност да преговаря с кредиторите за облекчаване на строгите ограничения. Тереза Герова", "date": "2019.05.24", "title": "Kathimerini: Ципрас определи европейските избори като вот на доверие за управлението му"}
{"url": "http://www.focus-news.net/news/2019/05/24/2661726/afp-nato-zaplashi-rusiya-s-otgovor-na-eventualni-kiberataki.html", "text": "Генералният секретар на НАТО Йенс Столтенберг предупреди Русия и други потенциални врагове в четвъртък, че западният военен съюз е готов да използва всички средства, с които разполага, за да отговори на евентуални кибератаки, цитира думите му  AFP \r\nПредупреждението на Столтенберг дойде с опасенията на членовете на блока за намеса в изборите за Европейски парламент, които започнаха във Великобритания и Холандия в четвъртък. \r\n\"За да има възпиращ ефект, потенциалните нападатели трябва да знаят, че не сме ограничени да реагираме само в киберпространството, когато сме атакувани в киберпространството\", заяви Столтенберг по време на съвместна пресконференция  в Лондон с външния министър на Великобритания Джереми Хънт. \r\n\"Ние можем и ще използваме пълния набор от възможности, с които разполагаме.\" \r\nХънт каза, че Националният център за кибернетична сигурност на Великобритания (NCSC) е споделил подробности за злонамерената руска дейност в 16 от 29-те членове на НАТО през последните 18 месеца.  Юлиян Марков", "date": "2019.05.24", "title": "AFP: НАТО заплаши Русия с отговор на евентуални кибератаки"}
{"url": "http://www.focus-news.net/news/2019/05/24/2661722/predstoyashti-sabitiya-v-stranata-za-24-may-agentsiya-fokus.html", "text": "*** \r\nОт 10.00 часа Българският патриарх Неофит ще възглави тържествения молебен в Патриаршеската катедрала „Св. Александър Невски“ по повод Деня на българската просвета и култура и на славянската писменост. \r\n*** \r\nОт 10.30 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие по повод Деня на българската просвета и култура и на славянската писменост – 24 май. \r\n*** \r\nОт 11.00 часа ще се състои тържествен водосвет пред Националната библиотека „Св. Св. Кирил и Методий“, след което президентът Румен Радев и генералният директор на ЮНЕСКО Одри Азуле ще отправят приветствия към гражданите и ще поднесат цветя пред паметника на Светите братя Кирил и Методий.   \r\n*** \r\nОт 11.40 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, след което от 14.40 часа Румен Радев и Одри Азуле ще посетят Националния исторически музей в София.   \r\n*** \r\nОт 18.30 часа в Националния исторически музей в столицата президентът Румен Радев и съпругата му Десислава Радева ще бъдат домакини на традиционния прием по случай Деня на българската просвета и култура и на славянската писменост. \r\n*** \r\nОт 10.00 часа министърът на културата Боил Банов ще открие официално изложбата „Мечът на хан Кубрат“ в Балната зала на Двореца - Националната галерия. Участие в церемонията ще вземе и кметът на Столична община Йорданка Фандъкова.   \r\n*** \r\nОт 10.00 часа в Столичната библиотека ще бъдат представени документалните изложби \r\n„България в Европа, Европа в България“ със стари пощенски картички и албуми от цяла Европа от колекциите на проф. Михаил Неделчев и „Събуждащият книгите“ с редки издания на книги. \r\n*** \r\nОт 10.00 часа пред парка „Княжевска градина“ срещу Софийския университет „Св. Климент Охридски“ ще се проведе диктовка на открито, организира по случай 24 май Институтът за български език „Проф. Любомир Андрейчин“ на Българската академия на науките. \r\n*** \r\nОт 10.00 часа преподаватели, студенти и служители в Националната художествена академия ще се съберат в двора на Академията по повод Деня на българската просвета и култура и на славянската писменост. От 10.30 часа те ще поднесат на цветя на паметника на „Св. Пимен Зографски“, паметната плоча на Константин Величков и пред паметника „Св. Св. Кирил и Методий“ и ще вземат участие в празничното шествие. От 12.00 часа в галерия „Академия“ ще започне празничен концерт на Академичен хор „Света Параскева“ към НХА с диригент Галина Луканова по повод 24 май. \r\n*** \r\nОт 10.00 часа Регионалния исторически музей ще бъде представена нетрадиционна миниатюрна изложба-базар под надслов „Стопан – Съвременна художествена подвързия в две колекции“. \r\n*** \r\nОт 11.45 часа в Аулата на Софийския университет ще се проведе академично тържество по случай Деня на българската просвета и култура и на славянската писменост. \r\n*** \r\nОт 12.00 часа пред Народен театър „Иван Вазов” ще започне Детски празничен концерт за Деня на Българската просвета и на славянската писменост. \r\n*** \r\nОт 12.00 часа в столицата започват специални литературни маршрути, водени от известни български писатели, които са организирани от фондация „Прочети София“ с подкрепата на програма „Култура“ на Столична община. В 12.00 часа разходката ще започне от площад „Журналист“ и ще бъде водена от Миглена Николчина. В 13.00 часа ще започне литературната разходка, организирана от „читАлнЯта“, която стартира пред павилиона им в Градската градина. \r\n*** \r\nОт 17.00 часа на Лятната сцена на НДК ще започне Празник на буквите. \r\n*** \r\nОт 10.30 часа на пл. „Акад. Николай Хайтов“ ще се проведе тържествено честване на 24 май – Ден на българската просвета и култура и на славянската писменост. \r\n*** \r\nОт 18.30 часа на пл. „Акад. Николай Хайтов“ ще се състои тържествен ритуал на Община Асеновград по изпращане на абитуриенти от СУ „Св. Св. Кирил и Методий”, СУ „Княз Борис I”, ПГ „Цар Иван Асен II” и ПГ „Св. Патриарх Евтимий”.   \r\n*** \r\nОт 12.00 часа в Банкя ще се извие Празнично хоро, придружено от фолклорна програма с участието на актрисата Димитрина Василева и Танцов клуб „Пендари“. \r\nОт 17.00 часа е съборът на село Иваняне - единственото в България, в което на центъра се издига Паметник на буквите. \r\n*** \r\nОт 10.45 часа от Съдебна палата, през пешеходната улица „Тодор Александров“ до пл. „Македония“ ще тръгне шествие на училищата на Община Благоевград по повод Деня на българската просвета, култура и славянската писменост. Там ще пристигне и вторият лъч, който ще тръгне от НХГ „Св.св. Кирил и Методий“, където в 11.00 часа ще се състои ритуал по полагане на венци и цветя пред паметника на солунските братя.  \r\n*** \r\nОт 11.30 часа на пл. „Македония“ ще започне концерт на Камерна опера-Благоевград и Музикално училище „Престо“. \r\n*** \r\nОт 19.30 часа на пл. „Македония“ ще започне концерт на Мария Илиева и Любо Киров.  \r\n*** \r\nОт 10.30 часа от площад „Тройката“ ще тръгне празнично шествие по повод Деня на българската просвета и култура и на славянската писменост. То ще премине  по ул. „Александровска“, ул. „Алеко Богориди“, Приморски парк,  Културен център „Морско казино“.  \r\n*** \r\nОт 11.00 часа на открита сцена „Охлюва“ ще започне празничният концерт „България - дела велики и народ възродени“ по повод 24 май. \r\n*** \r\nОт 14.00 часа в храм „Свети Иван Рилски“ ще започне тържество с децата от Неделното училище към храма по повод Деня на българската просвета и култура и на славянската писменост. След това празникът ще продължи с благодарствен пленер към светите братя Кирил и Методий и техните ученици. \r\n*** \r\nОт 09.20 часа с благодарствен молебен в Катедралния храм „Успение Богородично“ ще започне празничната програма за 24 май във Варна. Традиционно в 10.00 часа на пл. „Св. Св. Кирил и Методий“ ще тръгне шествието на варненските деца, ученици, студенти, преподаватели, дейци на образованието, науката и културата.  \r\n*** \r\nОт 11.00 часа в залива на Варна ще се проведе Регата на Буквите. 400 балона с буквите от българската азбука ще излетят в небето по повод 24 май - Ден на българската просвета и култура и на славянската писменост.  \r\n*** \r\nОт 16.00 часа е центъра на село Осеново ще започне празнична програма по случай 140-годишнина на селото.  \r\n*** \r\nОт 10.30 часа от площад „Велчова завера“ до Община Велико Търново ще се проведе празнично шествие по повод 24 май – Ден на българската просвета, култура и на славянската писменост.  \r\n*** \r\nОт 11.00 часа пред Община Велико Търново по повод 24 май – Ден на българската просвета, култура и на славянската писменост  ще бъде рецитирано стихотворение, слово ще произнесе  кметът на Велико Търново Даниел Панов, ще бъде обявен и носителят на Награда „24 май“, ще бъдат връчени  ленти „Отличник на Община Велико Търново“, ще се състои благослов и празничен хоровод.  \r\n*** \r\nОт 12.00 часа в ритуалната зала на Община Велико Търново ще се състои среща на кмета на Велико Търново Даниел Панов с дейци на образованието и културата.  \r\n***   \r\nОт 18.30 часа по ул. „Васил Левски“ ще премине Дефиле на абитуриенти от Випуск 2019.  \r\n***   \r\nОт 21.30 часа от Площад „Цар Асен I” ще може да се наблюдава Аудиовизуалния  спектакъл „Царевград Търнов – звук и светлина“. \r\n*** \r\nОт 10.00 часа кметът на Община Видин Огнян Ценков ще се срещне с изпълнителния директор на БФС Борислав Попов на видинския колодрум, за да направят оглед на ремонтните дейности по проект „Миникомплекс по футбол – Видин-Колодрум“. \r\n*** \r\nОт 10.45 часа ще започне празнично шествие от СУ „Цар Симеон Велики“ до Художествената галерия „Никола Петров“ по повод Деня на българската просвета и култура и на славянската писменост. \r\n*** \r\nОт 11.00 часа на Крайдунавския парк ще се състои награждаването на изявени деятели в областта на образованието, културата и изкуството. След което ще започне концерт на ансамбъл за народни песни и танци „Дунав“ и детски танцов състав и фолклорен ансамбъл „Цвят“ при НЧ „Цвят 1870“.  \r\n*** \r\nОт 12.00 часа официално ще бъде открит паметник-чешма в памет на кинорежисьора Людмил Кирков. \r\n*** \r\nОт 10.00 часа от пл. „Македония“ ще тръгне празнично шествие по повод Деня на българската просвета и култура и славянската писменост. То ще премине по бул. „Никола Войводов“ и ще се насочи към монумента на светите братя Кирил и Методий пред сградата на общинска администрация, където ще бъде дадено началото на тържеството по повод 24 май. \r\n*** \r\nОт 20.00 часа пред паметника на Христо Ботев, ще бъдат официално открити Ботеви дни 2019. Веднага след това пред сцената пред Община Враца ще започне концертът на „Фондацията“. \r\n*** \r\nОт 21.30 часа върху фасадата на читалище „Развитие“ ще бъде прожектирано светлинно-звуково шоу, което ще пресъздаде историята на славянската писменост и делото на видни български възрожденци. \r\n*** \r\nОт 11.00 часа от площад „Гоце Делчев” ще тръгне празнично шествие по повод Деня на славянската писменост и българската просвета и култура. То ще премине през улица „Търговска” и ще завърши на площад „Македония” пред Дома на културата, където в 11.30 часа ще започне празничната програма по повод 24 май. \r\n*** \r\nОт 09.00 часа в храм „Св. Георги“ ще бъде отслужен благодарствен молебен по повод Ден на българската просвета и култура и на славянската писменост. От 09.45 часа пред паметника на св. св. Кирил и Методий ще бъдат поднесени цветя, а от 10.00 часа от там ще тръгне празнично шествие.  \r\n*** \r\nОт 11.30 часа  на сцената на пл. „Свобода“ ще започне празничната програма „Хоро се вие“ на Представителна фолклорна танцова студия „Добруджа“ с гл. худ. ръководител Стоян Господинов. \r\n*** \r\nОт 16.00 часа в Градски парк „Св. Георги” ще започне празничен концерт на Духов оркестър – Добрич  с диригент Стоян Монов. \r\n*** \r\nОт 17.30 часа на площад „Свобода“ ще започне Вечер на българската песен. \r\n*** \r\nОт 09.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nОт 11.00 часа на площад „Свобода” ще бъдат връчени традиционните награди „Учител на годината”.  \r\n*** \r\nОт 10.00 часа в Спортна зала „Олимпиада“ ще се проведе Държавно първенство по тенис на маса за момичета н момчета до 12 години. \r\n*** \r\nОт 10.30 часа пред НЧ „Съгласие-1890“ ще се проведе манифестация и празничен концерт  по повод Деня на българската просвета и култура и на славянската писменост. \r\n*** \r\nОт 16.00 часа пред Община Каварна ще се състои церемонията по изпращане на абитуриенти.  \r\n*** \r\nОт 10.30 часа по централните улици на града ще премине празнично шествие за 24 май, което ще стигне до площад „Севтополис”, където ще се състои общоградско тържество.  \r\nВ 19.00 часа на организирана от Община Казанлък открита сцена под надслов „Веднъж в живота” абитуриентите ще имат възможност да изявят своя талант. От 20.30 часа ще се състои празничен концерт на формация „Петте сезона” с ръководител Стефан Диомов. \r\n*** \r\nОт 10.30 часа от Дома на Културата ученици и преподаватели ще се отправят в празнично шествие към паметника на Освободителите в Градската градина по повод Деня на Българската просвета и култура и славянската писменост. От 11.00 часа пред паметника ще започне тържествената програма за празника.  \r\n*** \r\nОт 13.00 часа в ресторант „Градина” ще се проведе среща-коктейл с културните и просветни дейци от града, на който кметът на града ще награди за отличилите се с постижения в областта на просветата и образованието дейци. \r\n*** \r\nОт 11.00 часа от площад „Велбъжд“ ще тръгне празнично шествие по повод Денят на българската просвета и култура и на славянската писменост.  \r\n*** \r\nОт 12.00 часа в Художествена галерия „Владимир Димитров – Майстора“ ще бъде открита юбилейна изложба на Елица Тодорова. \r\n*** \r\nОт 09.45 часа в катедрален храм „Св. св. Кирил и Методий“ ще бъде отслужен молебен по повод Деня на българската просвета и култура и на славянската писменост. От 10.00 часа пред храма ще се състои тържественото откриване на празника и церемония по връчване на ежегодните персонални награди на изявени дейци в областта на образованието и възпитанието Барелеф „Св. св. Кирил и Методий“. \r\n*** \r\nОт 11.00 часа пред читалище „Наука-1870 г.“ ще започне концерт на студентска формация „Жарава“ при Пловдивски университет „Паисий Хилендарски“.  \r\n*** \r\nОт 10.30 часа на пл. „Жеравица“ ще се проведе шествие и Празничен концерт с участието на ПМПГ „Св. Климент Охридски” по Деня на българската просвета и култура и на славянската писменост.  \r\n*** \r\nОт 10.30 часа от читалище „Виделина“  по главния булевард „България“ в Пазарджик ще тръгне празничното шествие по повод 24 май.  \r\n*** \r\nОт 10.00 часа в храм „Св. Иван Рилски“ ще бъде отслужен празничен молебен по повод Деня на българската просвета и култура и на славянската писменост. \r\n*** \r\nОт 11.00 часа на площад „Кракра“ ще се състои ритуал по издигане на националния флаг. След това кметът на Перник Вяра Церовска ще произнесе слово и ще започне  празнично дефиле на пернишките училища. Програмата ще продължи с концертна програма под надслов „Талантите на Перник”. \r\n*** \r\nОт 12.00 часа в галерия „Любен Гайдаров“ ще бъде представена изложбата на СБХ „90 години от обявяването на Перник за град“. \r\n*** \r\nОт 12.30 часа във второ фоайе на Дворец на културата ще се състои среща-награждаване на дейци на образованието и  културата.  \r\n*** \r\nОт 16.00 часа в НЧ „Пробуда -1922 г.“  ще бъдат отбелязани 140 години  ОУ „Св. Св. Кирил и Методий“. \r\n*** \r\nОт 16.00 часа на площада в селото ще започне традиционният събор на Дивотино. \r\n*** \r\nОт 10.30 часа на площад „България“ ще бъдат наградени успешните ученици на Пещера, заслужилите учители и дейци на културата от общината. След това ще започне празнична програма, в която ще участват деца от учебните заведения в града. \r\n*** \r\nОт 10.30 часа от пл. „Стефан Стамболов” ще се състои празнично шествие до барелефа на Светите братя Кирил и Методий на едноимената улица.  \r\n*** \r\nОт 11.00 часа пред барелефа на Светите братя Кирил и Методий ще бъдат поднесени цветя и венци.  \r\n*** \r\nОт 12.00 часа на алеята пред Военния клуб ще бъде открит Празник на книгата.  \r\n*** \r\nОт 13.00 часа в Арт център- 1 в Градската градина ще бъдат отличени дейци на културата. \r\n*** \r\nОт 08.00 часа пловдивският митрополит Николай ще отслужи Празнична литургия в храм „Св. св. Кирил и Методий“ по повод Деня на българската просвета и култура и на славянската писменост. \r\n*** \r\nОт 09.00 часа в Актовата зала на Хуманитарна гимназия „Св. Св. Кирил и Методий“ ще бъдат връчени Почетен знак на град Пловдив, Почетна значка на град Пловдив и грамоти на изявени учители и директори. \r\n*** \r\nОт 10.00 часа от храм „Св. св. Кирил и Методий“ ще тръгне шествие към площад „11 май“ пред Хуманитарна гимназия „Св. Св. Кирил и Методий“, където ще ще бъде посрещната училищната икона с ликовете на св. св. Кирил и Методий, националното знаме и знамето на Европейския съюз, след което празнично слово ще произнесат кметът на Община Пловдив и началникът на РУО – Пловдив. От 10.30 часа започва Празничен молебен, отслужен от Пловдивския митрополит Николай, ще бъдат положени венци и цветя пред паметника на славянските равноапостоли. От 11.00 часа празничното шествието тръгва към площад „Стефан Стамболов“.  \r\n*** \r\nОт 11.00 часа на сцената на пл. „Стефан Стамболов“ ще започне празничен концерт. \r\n*** \r\nБългарска асоциация на работодателите в областта на културата е домакин на 57-та Генерална асамблея на PEARLE (Европейска лига на работодателските асоциации в изпълнителските изкуства). \r\n*** \r\nОт 10.00 часа по повод  Деня на българската просвета и култура и на славянската писменост от банка ОББ  до площад „Св. св. Кирил и Методий“ ще тръгне празнично шествие по главната пешеходна улица, в което ще се включат възпитаници от различни учебни заведения в общината, учители и културни дейци. Празничният концерт ще започне в 10.30 ч. на откритата сцена пред НЧ „Просвета 1888“. \r\n*** \r\nОт 18.30 часа с концерт на площада в селото ще започне традиционният празник на Лъка. \r\n***   \r\nОт 10.30 часа на пл. „Възраждане“ ще започне празнична програма по повод 150 години НЧ „Развитие“ и церемония по награждаване на Отличник на Випуска и Студент на годината, ритуал за поднасяне на венци и цветя пред паметника на Св. Седмочисленици и празнично шествие до пл. „Момина чешма“. От 12.00 часа в НЧ „Развитие“ ще бъде открита изложба „За буквите“ и  ще се състои церемония по връчване на наградите в културата и образованието. \r\n*** \r\nОт 09.30 часа с водосвет, тържествено слово на кмета на Община Садово Димитър Здравков и награждаване на заслужили дейци на културата ще започне програмата за честване на Празника на Садово и Деня на българската просвета. В 10.00 часа на стадиона в града ще се състои откриването на Републикански турнир по стрелба с лък. В 20.00 часа, отново на площада, ще започне празничен концерт на формация „Катуница“, като денят ще завърши със заря. \r\n*** \r\nОт 09.00 часа на гроба на д-р Георги Атанасович – министър на просвещението в първия кабинет на България, ще бъдат поднесени цветя по повод 24 май. Веднага след това всички деца, ученици и граждани ще тръгнат в шествие от площад „Свобода“ до пл. „Алеко“, където в 09.30 часа ще започне Общоградският празник.  \r\n***   \r\nОт 10.00 часа на площад „Свобода“ ще се състои празнично шествие по повод Деня на българската просвета и култура и на славянската писменост. \r\n*** \r\nОт 12.00 часа на площад „Хаджи Димитър“ ще се състои концерт на Николина Чакърдъкова. \r\n*** \r\nОт 10.00 часа от площад „Свобода“ до площад „България“ ще премине празнично шествие на деца и педагози от детски градини, ученици и учители  от училища, представители на образователни институции по повод Деня на славянската писменост, българската просвета и култура. \r\n*** \r\nОт 11.00 часа на площад „България“ ще бъдат връчени Годишните награди на Община Смолян. \r\nОт 11.30 часа ще започне тържествен концерт с участие на DUO CANZONE. \r\n*** \r\nОт 15.30 часа ще започне празникът на село Виево. \r\n*** \r\nОт 18.00 часа ще започне вечер на юбилярите. \r\n*** \r\nОт 10.00 часа на площада пред Община Стара Загора ще се проведе тържествен ритуал за издигане на Националното знаме на Република България по повод Деня на българската просвета и култура и на славянската писменост. След това ще се състои официалното връчване на наградите „Стара Загора“ и „Млада Загора“ и празничен концерт. \r\n*** \r\nОт 10.30 часа на площада в Хан Аспарухово ще започне празникът на селото. \r\n*** \r\nОт 14.00 часа в Регионалния исторически музей ще се проведе специализирана беседа за ученици на тема „Възникване на новобългарското образование във възрожденска Стара Загора“. \r\n*** \r\nОт 18.00 часа на площада в Кирилово ще започне празникът на селото. \r\n*** \r\nОт 10.30 часа от I ОУ „Христо Ботев” до площад „Независимост” ще се проведе празнично шествие по повод Деня на българската просвета и култура и на славянската писменост. \r\n*** \r\nОт 18.30 часа пред сградата на Община Търговище ще започне дефилето на абитуриентите от 8 училища в града.   \r\n*** \r\nОт 11.00 часа ще се проведе тържествено шествие на учители, ученици и випускници, което ще мине по ул. „Васил Дечев“ по повод Деня на българската просвета и култура и на славянската писменост и празника на Чепеларе . След това от 11.30 часа на площад „Олимпийски“ ще има празнични поздравления и награждаване на заслужили ученици, просветни дейци и самодейци. От 12.00 часа празникът продължава с концерт с Нина Иванова и „Карлък Бенд“ на площад „Олимпийски“. \r\n*** \r\nОт 18.30 часа на площад „Олимпийски“ ще започне концерт на Веси Бонева live и изпращане на абитуриентите на града. \r\n***   \r\nОт 10.00 часа от пл. „Кристал“ до пл. „Освобождение“ ще тръгне празнично шествие по повод Деня на българската просвета и култура и на славянската писменост. От 11.00 часа на специално изградената сцена на пл. „Освобождение“ започва церемонията по връчване на наградите на Шумен в системата на образованието и науката. При лошо време тържеството ще се състои в Драматично-кукления театър „Васил Друмев“.  \r\n*** \r\nОт 09.30 часа в двора на Професионалната гимназия по земеделие „Христо Ботев” ще започне церемонията по честване Деня на българската просвета и култура и на славянската писменост. От там ще тръгне празнично шествие по маршрут: ул. „Милин камък“, ул. „Търговска“, ул. „Генерал Владимир Заимов“ и ул. „Г. С. Раковски“ – площад пред община Ямбол. Кулминацията на шествието е преминаването през специалната цветна арка на площада, след което от 11.00 часа пред НЧ „Съгласие - 1862“ ще започне празничен концерт, подготвен от ОДК-Ямбол. \r\n*** \r\nОт 10.30 часа лидерът на БСП Корнелия Нинова и кандидатите за евродепутати Цветелина Пенкова, Иво Христов, Деница Златева, проф. Румен Гечев, Димитър Данчев, проф. Мариела Модева и Крум Дончев ще вземат участие в празничното шествие от Археологическия музей до паметника „Св. св. Кирил Методий“ пред Националната библиотека „Св. св. Кирил Методий“. Там те ще вземат участие в официална церемония при по 24-ти май.   \r\nОт 11.30 часа те ще посетят изложбата „Гласът на словото\", посветена на 1150 години от успението на Св. Кирил в Националната библиотека.  \r\nОт 11.45 часа в Аулата на Софийския университет „Св. Климент Охридски“ те ще вземат участие на академично тържество по повод Деня на българската просвета и култура, и славянската писменост. \r\n*** \r\nОт 14.00 часа независимият кандидат за представител в Европейския парламент Десислава Иванчева кани кандидатите за представители в ЕП на импровизиран диспут пред централния вход на НДК по ключови теми от национална значимост. \r\n*** \r\nОт 16.00 часа в залата на Община Айтос кандидатът за евродепутат от  „БСП за България“ Велизар Енчев ще се срещне с граждани.  \r\n*** \r\nОт 18.00 часа в залата на х-л „Бургас“ кандидатът за евродепутат от  „БСП за България“ Велизар Енчев ще се срещне с обществеността.  \r\n*** \r\nОт 10.00 часа водачът на листат на „БСП за България“ за предстоящите избори Елена Йончева ще се включи в честванията по повод 24-ти май. \r\n*** \r\nОт 14.30 часа в Регионалния пресклуба на БТА ще се състои пресконференция на председателя на РИК Десислава Йонкова във връзка с предстоящия изборен ден.  \r\n*** \r\nОт 12.00 часа водачът на листат на „БСП за България“ за предстоящите избори Елена Йончева ще се срещне с жители в галерията в града.  \r\n*** \r\nОт 19.00 часа в читалището в селото кандидатът за евродепутат от  „БСП за България“ Емил Георгиев ще се срещне с граждани.  \r\n*** \r\nОт 14.00 часа в ритуалната зала в града кандидатът за евродепутат от  „БСП за България“ Велизар Енчев ще се срещне с членове и симпатизанти.  \r\n*** \r\nОт 11.00 часа на пл. „Велбъжд“ кандидатът за евродепутат от  „БСП за България“ Сергей Станишев ще вземе участие в шествие по повод 24-ти май и ще се срещне с граждани. От 12.00 часа пред фонтаните на картинна галерия „Владимир Димитров – Майстора“ Станишев ще приведе дискусия с младежи. От 12.30 часа Станишев ще се срещне със земеделски производители в града.  \r\n*** \r\nОт 13.30 часа в залата на кметството кандидатът за евродепутат от  „БСП за България“ Сергей Станишев ще вземе участие в честванията за 24-ти май.  \r\n*** \r\nОт 11.00 часа в Културно- исторически комплекс „Двор на кирилицата“ кандидатът за евродепутат от „Коалиция за България“ Румен Петков ще проведе среща с обществеността.  \r\n*** \r\nОт 10.00 часа в центъра на града кандидатът за евродепутат от  „БСП за България“ Момчил Неков ще вземе участие в честването на 24-ти май.  \r\n*** \r\nОт 12.00 часа в на пл. „Хаджи Димитър“ кандидатът за евродепутат от  „БСП за България“ Петър Витанов ще вземе участие в Майските дни на културата.", "date": "2019.05.24", "title": "Предстоящи събития в страната за 24 май (Агенция „Фокус“)"}
{"url": "http://www.focus-news.net/news/2019/05/24/2661723/pregled-na-osnovnite-temi-v-svetovniya-pechat-agentsiya-fokus.html", "text": "Противопоставянето между демократите в Конгреса и администрацията на президента Тръмп, последствията от търговската война между САЩ и Китай за американските фермери, победата на партията на премиера Нарендра Моди на парламентарните избори в Индия и напрежението между Турция и САЩ.  \r\n*** Контролираната от демократите Камара на представителите играе необичайно активна роля във федералните съдебни зали, където се решава съдбата на ключовите административни политики на Тръмп, както и на правомощията на Конгреса да разследват президента, пише авторитетното американско издание  The Wall Street Journal .  \r\nДъглас Летър, главен юрисконсулт на Конгреса, през последните две седмици започна и спечели  две дела, свързани с призовки от Конгреса, които изискват финансови данни за Тръмп.  Той също така оспорва законността на плановете на Тръмп да плати за стена по южната граница на САЩ без разрешение от Конгреса, и ще се яви по второ дело по този въпрос в четвъртък във Вашингтон, където Конгресът е завел дело срещу администрацията, за да блокира плановете му. \r\n\"Ще направим това като пътуващо шоу\", пошегува се Летър по време на съдебно заседание в Оукланд, Калифорния, в което той оспорва, че Тръмп \"не може да построи тази стена без Конгреса.\" \r\nЛетър миналия месец оспори във Върховния съд срещу плановете на администрацията на Тръмп да добави въпрос за гражданството към преброяването на населението през 2020 година. Офисът на Летър убеди федералния апелативен съд да позволи на Парламента да се намеси в случай, когато ръководените от републиканци щати се стремят да обезсилят Закона за достъпни грижи – здравната реформа на Обама. \r\nВероятно скоро ще се появят и нови дела, включително потенциално предизвикателство за отказа на администрацията на Тръмп да предаде данъчните декларации на президента. \r\n***  Администрацията на президента Доналд Тръмп се подготвя да обяви значителен пакет от помощи за фермерите, в опит да успокои важните за правителството избиратели, които са засегнати от търговските войни на президента, пише американското издание  „New York Times“ .  \r\nТръмп води няколко търговски войни едновременно, като повиши митата за внос на метали от Европа, Япония, Канада и Мексико, както и митата за внос на стоки от Китай. В отговор, търговските партньори на САЩ удариха американските фермери, като въведоха унищожителни мита за внос на всякакви продукти, от фъстъченото масло, до соята и портокаловия сок.  \r\nТъй като не се вижда края на някои от търговските войни, особено с Китай, президентската администрация започна да се притеснява, че Тръмп може да загуби подкрепата на фермерите, преди президентските избори през 2020 година. Тези опасения спомогнаха за решението на Тръмп, през миналата седмица да понижи митата за внос на стомана и алуминий от Канада и Мексико, които се съгласиха в замяна да отменят високите налози върху американските селскостопански продукти.  \r\nСега администрацията на Тръмп ще продължи с опитите за по-нататъшно облекчаване на загубите на фермерите, с втори пакет с помощи, целящ да подпомогне селскостопанските производители, които са загубили пазари за продукцията си, в резултат на търговските войни. В четвъртък в Белия дом се подготвят да посрещнат представители на фермерите и да обявяват пред тях щедър пакет с помощи, чиято стойност се очаква да надвишава предишната програма за подпомагане от миналата година, която беше на стойност 12 милиарда долара.  \r\n***  Партията на премиера Нарендра Моди се подготвя за историческа победа на генералните избори в Индия, пише израелското издание  „Jerusalem Post“ . В страната започна броенето на стотиците милиони подадени бюлетини.  \r\nМестни медии съобщиха, че Националният демократичен алианс, воден от Индуската националистическа партия на Моди, се очаква да спечели 324 места в парламента, срещу 111 за опозиционния Обединен прогресивен алианс.  \r\nОфициалните данни на Избирателна комисия показват, че до момента партията на Моди води в 279 избирателни окръга, което е достатъчно за спечелване на мнозинство в долната камара на парламента. Това ще е първия случай от 1984 година, когато една партия печели мнозинство в парламента за два поредни мандата. Опозиционният алианс води в 52 избирателни окръга.  \r\nВ долната камара на индийския парламент се избират 542 представители, като финалните резултати се очаква да бъдат обявени в четвъртък вечерта.  \r\nПрогнозираната победа на управляващата партия е по-убедителна, отколкото се очакваше, на базата на социологическите проучвания преди изборите.  \r\n„Това е огромен мандат на доверие, даден за позитивните политики, провеждани от Нарендра Моди. Това е огромна победа за Индия“, заяви говорителят на Индуската националистическа партия.  \r\nМоди беше поставен под напрежение в началото на кампанията, след като загуби местните избори в три щата през декември миналата година, в резултат на недоволството на гражданите от повишаващите се цени и високата безработица.  \r\nЕксперти посочват, че въпреки трудния старт на кампанията, Моди е успял да концентрира вниманието на избирателите върху отношенията на Индия с Пакистан, след самоубийствения атентат, при който загинаха 40 индийски полицаи в щата Кашмир през февруари, което е донесло големи ползи на дясната Индуската националистическа партия. \r\n*** Анкара разкритикува антитурските настроения в американския Конгрес в изявление на турското външно министерство, цитирано от турското англоезично издание  Daily Sabah \r\nАнти-турските кръгове в Съединените щати наскоро засилиха дейността си в Конгреса на САЩ, изданието. \r\n\"Ние наблюдаваме, че анти-турските кръгове в Съединените щати наскоро засилиха дейността си в Конгреса на САЩ. Проекторезолюцията, озаглавена\" Изразяване на загриженост за съюза между Съединените щати и Турция \", е нов пример за това, заяви говорителят  на Министерството Хами Аксой в изявление. \r\nТой добави, че Турция и САЩ имат дълбоко вкоренени съюзнически отношения, основани на общи ценности и взаимни интереси. Те работят заедно, за да допринесат за мира и сигурността в различни региони по света. \r\n\"Резолюциите като тази, които подкопават този факт и основателните причини за предприетите от Турция мерки за нейната национална сигурност, са несъвместими със съюзническите отношения между нашите страни,\" каза Аксой, позовавайки се на резолюцията, одобрена от Комисията по външни работи на Камарата на представителите. \r\nТой също така каза, че няма нужда от загриженост от страна на американския народ и техните представители, чието приятелство Турция цени. \r\n\"Всъщност приятелството и съюзът изискват да се демонстрират конструктивни и искрени усилия, като бъде подкрепена предложената (от Турция) работна група (по въпроса)\", добави Аксой.", "date": "2019.05.24", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/05/24/2661724/sport-balgariya-zagubi-ot-sasht-v-turnira-liga-na-natsiite-po-voleybol-za-zheni.html", "text": "Волейбол: Националният отбор на България за жени загуби и третия си мач от турнира Лига на нациите. В Русе българките загубиха с 0:3 (20:25, 16:25, 21:25) от защитаващия титлата си отбор на САЩ. Предишните дни националките загубиха и срещу Белгия и Япония в Русе.За България с най-много точки завърши Мирослава Паскова, която отбеляза 12. Силвана Чаушева реализира още 7. \r\nПрез следващата седмица на българския тим му предстои турнир в Холандия, където освен \"лалетата\" съперници ще бъдат и отборите на Полша и Бразилия. Срещу тях волейболистките на Иван Петков ще търсят и първата си победа в надпреварата.", "date": "2019.05.24", "title": "Спорт: България загуби от САЩ в турнира Лига на нациите по волейбол за жени"}
{"url": "http://www.focus-news.net/news/2019/05/24/2661725/moskovskiy-kosomolets-sergey-skripal-go-grozi-otnovo-smartna-opasnost.html", "text": "Сергей Скрипал го грози отново смъртна опасност, пише руското издание  “Московский Комсомолец“ .  \r\nВестникът информира, че избягалият руски шпионин Сергей Скрипал се е свързал с племенницата си Виктория и изданието разполагта със записи на телефонните разговори, изпратени от самата нея . Той е разговарял с нея в началото на април, а след това се е обадил и е оставил съобщение на телефонния секретар на 9 май, като е поздравил цялото семейство за Деня на победата. Много експерти се опитват да изградят версии, обсъждайки каква нова операция са планирали британските специални служби и как Русия ще отговори на това. \r\nСпоред политическия анализатор Сергей Марков, опитът или просто имитацията на отравянето на Сергей и Юлия Скрипал е организиран от пенсионирани офицери от американските и британските разузнавателни служби. \r\n„Те бяха свързани с известния Кристофър Стийл - това е бившият началник на„ руското управление ”на британското разузнаване и, между другото, през последните години Сергей Скрипал работи под негово командване. По-специално двамата съставиха досие за Тръмп за връзките му с Русия, по поръчка на  Демократическата партия на САЩ преди последните избори, каза експертът пред вестника. \r\nИ когато на американската общественост стана известно, че всичко това е чиста фалшификация и фактът, че нишките водят до Стийл, а от него - до Скрипал, това вече е доказан факт - тогава тайните служби са решили да покрият следите, организирайки отравянето на бившия руски шпионин  и дъщеря му. Така те премахват автора на  фалшивото досие и отново, за пореден път, биха могли да демонстрират руската връзка пред обществеността. \r\n\"Всички скорошни скандали около Русия - и предполагаемото убийство на журналиста Аркадий Бабченко, както и мистериозното отравяне на Сергей и Юлия Скрипал са работата на западните разузнавателни служби\", каза Алексей Мухин, политолог и генерален директор на Центъра за политическа информация. \r\nПоявата на живия и здрав Сергей Скрипал, който говори с роднините си в Русия, сякаш нищо не се е случило, противоречи на основната концепция, която САЩ и Великобритания толкова дълго са защитавали и заради която са налагали санкции срещу Руската федерация. Защо тогава се обади и защо сега? Може ли това да е началото на нова шпионска многоходова акция? \r\n\"Едва ли. Самият факт на разговорите е най-вероятно насочен към вътрешната британска публика, каза Мухин. - Първо. Момчетата от британските специални служби се опитват да успокоят обществеността. Ето Скрипал е жив, да, със сигурност налагаме санкции срещу Русия, но не приемате всичко това много сериозно. Не си струва много да се напрягате за това. Второ. Защо той се показа именно сега? Потърсете отговора в Брекзит. Процедурите, свързани с излизането от Европейския съюз, много изнервят британското общество. Търсят се положителни новини и ето ги и тях! Скрипал звъни на роднините си. \r\n„Доказателства срещу Русия по случая „Скрипал” така и не се появиха. Всички обвинения срещу Боширов и Петров са същите фалшификати, както и самото отравяне, твърди Сергей Марков. \"Най-вероятно те наистина са наши агенти, но може би западните разузнавателни служби са ги примамили към Солсбъри, за да ги замесят в тази операция.\" \r\nЕкспертът приема, че ако отравянето на Скрипал все пак се е случило, тогава западните разузнавателни служби се нуждаят от време, за да убедят жертвите, че Москва стои зад това. Затова Сергей и Юлия бяха изолирани от медиите, тъй като те се нуждаеха от силно изказване от тях: „Ние бяхме отровени от руснаците!“. И те, най-вероятно, не са направили такива признания. Сега, казва Марков, е възможно Скрипал да бъде убеден да направи официално изявление, но дори и в този случай думите му в съда няма да бъдат достатъчни. Ето защо е малко вероятно да видим края на този шпионски сериал. \r\nТака че историята на Скрипал може да се движи към щастлив край? Но според Алексей Мухин, точно сега животът на Скрипал е в опасност, както никога досега. \r\n„Всъщност и Бабченко, и Скрипал са нещастни хора. Движат се на ръба - към специалните служби, а за онези, които са измислили тяхното „убийство или отравяне“, истинската им смърт е много полезна. Така че можем само да се радваме, че Сергей Скрипал е жив и здрав, но да го разберем и да му простим е абсолютно невъзможно. Каквито и жертви на руския терор да бяха представени в западните медии, всъщност - тези хора са истински предатели“, казва Мухин. \r\nАми руските власти - каква ще бъде реакцията на Русия към чудотворното завръщане на Сергей Скрипал от забравата? \r\n„Това е игра на западни специални служби и с тях трябва да се действа внимателно, хибридно, а още по-добре - асиметрично. Можете отново да поискат очна ставка със Скрипал и да поискат  документите по случая да бъдат представени, но какъв е смисълът, ако е ясно, че британската страна няма да се свърже с Русия ”, казва експертът. - Всъщност вече Русия е отговорила, крайно затруднявайки работата на официалните и неофициалните западни разузнавателни служби в Русия. Шпионите вият - може би този факт не е известен на широката общественост, но в тесни кръгове информацията обикаля. Вече е станало много трудно за агентите на всички служби да работят в Русия. Това е руският отговор, но той не може да бъде представен публично.\"  Юлиян Марков", "date": "2019.05.24", "title": "Московский Косомолец: Сергей Скрипал го грози отново смъртна опасност"}
{"url": "http://www.focus-news.net/news/2019/05/24/2661727/ekspertrusiya-otnosheniyata-kitay-sasht-oshte-ne-sa-dostignali-danoto.html", "text": "Отношенията Китай – САЩ още не са достигнали дъното, коментира руското издание  “Експерт“ . \r\nКитайският президент пренебрегна заплахите на Доналд Тръмп, който решително препоръча на Пекин да не отмъщава на Америка, т.е. „Не повишавайте митата за американските стоки в отговор на повишаването на митата за китайските стоки“. \r\n„Откровено казвам на президента Си и на всичките ми китайски приятели,” пише президентът Тръмп в една от публикациите в социалната мрежа „Туитър“, „че Китай ще понесе големи загуби и само ще направи по-лошо на себе си, ако не се съгласи на сделката, защото компаниите ще се наложи да го напуснат и да отидат  в други страни. Работата в Китай ще им излезе твърде скъпа. Вие имахте почти завършена голяма сделка и  решихте да я напуснете. \r\nВ Китай никой няма да прави бизнес. Това е много лошо за Китай и много добро за САЩ! Но Китай се радва на ползите от това толкова много години, че много ни изпревари. Затова Китай не трябва да отвръща. С това той само направи по-лошо на себе си!\" \r\nДоналд Тръмп нареди увеличение на митата след следващия кръг от американско-китайските преговори, който се проведе в края на миналата седмица във Вашингтон и завърши като цяло без резултат. Производителите, произвеждащи продукти в Китай, за да не попаднат под санкциите, американският президент съветва да се прехвърли производството в други страни. Увеличаването на митата от 10 на 25% се обяснява с факта, че Си не е спазил думата си и е отказал да изпълни задълженията, съдържащи се в 150-страничната версия на търговското споразумение между САЩ и Китай. \r\nПекин обвинява Белия дом в ескалацията на конфронтацията в сферата на икономиката и търговията между САЩ и Китай, въпреки взаимното съгласие да търсят компромиси на масата за преговори. Китайците също така твърдят, че не те, а американците в средата на преговорите започнаха да променят установените по-рано споразумения. \r\nТрябва да се отбележи, че китайското ръководство реши да призове на помощ патриотизма. Държавните медии, които преди това вяло отразяваха преговорите между делегациите на САЩ и Китайската народна република, сега започнаха да отделят много пространство за митата и да наричат търговската война „народна“. След обявяването на увеличение на американските мита за китайските стоки от 10 на 25% в Пекин заявиха, че никога няма да се откажат и постъпиха огледално. Тарифите се покачват от 1 юни за американски стоки на обща стойност 60 млрд. долара. Близо 2 500  американски стоки, вариращи от хранителни и домакински стоки до продукти на химическата промишленост и машиностроенето, бяха атакувани. Общо, в началото на лятото, ще има около 5 хиляди американски стоки в \"тарифния\" списък на китайското правителство. \r\nВъв вторник американските гиганти Apple, Boeing и Caterpillar претърпяха големи загуби в резултат на масовата продажба на акции. Инвеститорите решиха, че те ще бъдат основните жертви на увеличаването на китайските мита. Друга масова жертва ще бъдат американските фермери, много от които са изправени пред фалит заради търговска война между Америка и Китай. Фермерите, разбира се, са много нещастни и искат от правителството да помогне за намирането на нови пазари. Тръмп ги насърчава да помнят за патриотизма, иска да бъдат търпеливи и твърди, че в бъдеще те ще бъдат на плюс. \r\nДоналд Тръмп даде да се разбере, че не възнамерява да спира дотук. Той каза, че плановете вече са готови да разширят митата за целия китайски износ за САЩ, който остава безмитен до общо 325 млрд. долара. \r\nВъпреки съмненията на много икономисти за коректността на действията на администрацията на Белия дом, Тръмп е уверен в крайната победа. Той е убеден, че ако Федералния резерв също се присъедини към действията на правителството, Пекин не може да устои. \r\nВ Пекин в отговор намекнаха, че могат да започнат да продават американски ценни книжа, на които те са най-големият притежател. Влиятелното китайско издание Global Times пише, че правителството на Китай обмисля възможността да откаже поръчки от Boeing и да бойкотира американските селскостопански продукти. \r\nВ същото време анализаторите отбелязват, че Пекин, подобно на миналата година, въпреки войнствената реторика, е значително по-сдържан - увеличението на митата от страна на Китай е три пъти по-малко от американското (съответно 60 и 200 млрд. долара). Според експерти китайската сдържаност оставя вратата открехната за по-нататъшни преговори. \r\nТърговската война между двете най-големи икономики на планетата, разбира се, няма да остане незабелязана за световната икономика. Икономистите прогнозират, че нещата ще се влошат, преди да се подобрят. Това означава, че дъното все още не е достигнато.  Юлиян Марков", "date": "2019.05.24", "title": "„Експерт“(Русия): Отношенията Китай – САЩ още не са достигнали дъното"}
{"url": "http://www.focus-news.net/news/2019/05/24/2661730/premierat-boyko-borisov-otkri-predsrochno-novata-otsechka-na-am-struma-ot-blagoevgrad-kam-simitli-obzor.html", "text": "Премиерът Бойко Борисов и зам.-министър Николай Нанков пуснаха предсрочно движението на новата 6,5-километрова отсечка на АМ „Струма“ от Благоевград към Симитли. В отсечката са построени два виадукта, два селскостопански подлеза, два моста – над реките Логодашка и Струма, и един надлез. Зам.-министърът на регионалното развитие и благоустройството Николай Нанков заяви, че чрез новата отсечка се заобикаля Благоевград без да се засяга околовръстния път на града. По думите му участъкът е бил тежък като инфраструктурно изграждане и съоръжения, тъй като има два големи моста над река Струма и Логодажка река, а освен това има и укрепване на няколко свлачища по добър способ чрез бетонни кожуси.  \r\nПремиерът Борисов благодари на археолозите, които са взели участие в работата по тази отсечка, която улеснява значително преминаването. „Ще направя магистрала „Струма“ до Кресна от двете страни, а после който иска да дава няколко милиарда, може да я качи по върховете, защото така искат. Има много мераклии за власт, нека намерят добри решения, да съберат няколко милиарда и да го направят така както искат“, отбеляза той. Премиерът посочи, че до максимум 15 - 20 дни ще започне строежът на тунелите на АМ „Струма“ в планината, за да стигнат до Кресна. Относно офертите за Кресненското дефиле премиерът Борисов заяви, че когато се отворят офертите, ще се говори отново, тъй като вероятно ще има нови протести. По думите му веднага след пускането на отсечката 300 – 400 000 души ще минат по нея още в същия ден. \r\nНа събитието присъстваха областният управител Бисер Михайлов, кметът на Община Благоевград д-р Атанас Камбитов, кметът на Община Петрич Димитър Бръчков, кметът на Община Симитли Апостол Апостолов, кметът на Община Банско Георги Икономов, кметът на Община Разлог инж. Красимир Герчев, народните представители Даниела Савеклиева, Александър Мацурев, Георги Динев и Стефан Апостолов. Стотици граждани и строителни работници бяха на откриването на отсечката. \r\nНатали СТЕФАНОВА", "date": "2019.05.24", "title": "Премиерът Бойко Борисов откри предсрочно новата отсечка на АМ „Струма“ от Благоевград към Симитли (ОБЗОР)"}
{"url": "http://www.focus-news.net/news/2019/05/24/2661732/tass-rusiya-e-otkazala-viza-na-viktoriya-nyuland.html", "text": "На бившия помощник държавен секретар по европейските и евроазиатските въпроси Виктория Нюланд бе отказана руска виза, защото се намира в руския черен списък, въведени в отговор на американските санкционни списъци, съобщи руското външно министерство, цитирано от  TACC . \r\n\"На Нюланд е отказана руска виза, тя е в черните списъци на Руската федерация в отговор на американските санкционни списъци\", заявиха от руското външно министерство. \r\nРусия не е публикувала списък на лицата, които са в черния списък. По-рано руска виза беше отказана на бившия американски посланик в Русия Майкъл Макфол. \r\nПо-рано в четвъртък вестник \"Коммерсантъ\" съобщи, че на Нюланд е отказана руска виза, която тя е поискала, за да участва в закрита международна конференция, организирана от Руския съвет по международни въпроси , Германското общество за външна политика и Училището за напреднали международни изследвания на университет \"Джон Хопкинс\". Това събитие се проведе в Москва на 20-21 май.  Юлиян Марков", "date": "2019.05.24", "title": "ТАСС: Русия е отказала виза на Виктория Нюланд"}
{"url": "http://www.focus-news.net/news/2019/05/24/2661729/afp-spored-donald-tramp-targovskata-sdelka-mezhdu-sasht-i-kitay-mozhe-da-vklyuchva-huauey.html", "text": "Президентът Доналд Тръмп в четвъртък за първи път свърза спора за телекомуникационния гигант „Хуауей“, който той смята за заплаха за американската сигурност, със споразумението за разрешаване на търговската война между САЩ и Китай. \r\n\"“Хуауей“ е нещо, което е много опасно\", каза Тръмп пред репортери в Белия дом. – „Погледнете какво са направили от гледна точка на сигурността, от военна гледна точка. Много опасно“. \r\nНезависимо от това, Тръмп каза, че има \"добра възможност\" Вашингтон да постигне споразумение с Пекин за прекратяване на ескалиращия търговски конфликт и че \"е възможно „Хуауей“ да бъде включен в търговското споразумение\". \r\nДвете страни са втвърдили позициите относно китайския телекомуникационен гигант, като САЩ поставиха в черния списък смартфоните и телекомуникациите на компанията в резултат на притесненията, че Китай я използва като инструмент за шпионаж, докато Пекин обвини Вашингтон в \"тормоз\" върху фирмата. \r\nКоментарите на Тръмп директно противоречат на изявленията на държавния секретар на САЩ Майк Помпео, който каза само няколко часа по-рано, че „Хуауей“ и въпросът за търговията не са свързани.  Юлиян Марков", "date": "2019.05.24", "title": "АFP: Според Доналд Тръмп търговската сделка между САЩ и Китай може да включва „Хуауей“"}
{"url": "http://www.focus-news.net/news/2019/05/24/2661733/pregled-na-osnovnite-temi-v-ruskiya-pechat-agentsiya-fokus.html", "text": "Конфликтът в Сирия, \"възкръсването на Сергей Скрипал\", търговската война между САЩ и Китай и конфликтът в Донбас са сред темите на руския печат. \r\n***  В Сирия отново се разгърнаха крайно ожесточени бойни действия, пише руското издание  „Взгляд“ . В един от градовете в северната провинция Хама се водят сражения по улиците, които в един момент преминаха практически в месомелачка. Защо екстремистите започнаха тази самоубийствена операция и откъде възникнаха слуховете за мащабно настъпление на армията на Асад в Идлиб? \r\nОт сутринта на 23 май се появиха информации за това, че хеликоптери на Сирийската арабска армия разпръскват листовки в „идлибската зона“, с призиви към жителите на провинция Идлиб да напуснат своите домове, преди да започне широкомащабна военна операция, за прочистването на провинцията от екстремисти. Първи за това съобщиха проправителствени медии. Както, обаче, често се случва в Сирия, тази информация беше неправилно изтълкувана.  \r\nПърво, листовките са били разпръсквани не над провинция Идлиб, а над част от територията на провинция Хама, временно окупирана от екстремистите от „Тахрир аш-Шам“ и други групировки. От гледна точка на международните договорености, на първо място руско-турските, това не е „идлибска зона, а нещо неопределено, а местните групировки не подлежат на преговори.  \r\nВторо, жителите се призовават да се евакуират, тъй като сирийската правителствена армия действително планира военна операция, съпровождана от въздушни удари, в това число и с подкрепата на руската авиация. Това ще бъде операция не за освобождаване на цялата „идлибска зона“, а на тази част от провинция Хама, в която през последните дни се водят ожесточени сражения. Никой няма намерение да напада четиримилионната „идлибска зона“. В този вариант, в който информацията за предстоящата военна операция достигна до Европа, Русия и Америка, тя се превърна в политическо плашило.  \r\n*** Сергей Скрипал го грози отново смъртна опасност, пише руското издание  “Московский Комсомолец“ .  \r\nВестникът информира, че избягалият руски шпионин Сергей Скрипал се е свързал с племенницата си Виктория и изданието разполагта със записи на телефонните разговори, изпратени от самата нея . Той е разговарял с нея в началото на април, а след това се е обадил и е оставил съобщение на телефонния секретар на 9 май, като е поздравил цялото семейство за Деня на победата. Много експерти се опитват да изградят версии, обсъждайки каква нова операция са планирали британските специални служби и как Русия ще отговори на това. \r\nСпоред политическия анализатор Сергей Марков, опитът или просто имитацията на отравянето на Сергей и Юлия Скрипал е организиран от пенсионирани офицери от американските и британските разузнавателни служби. \r\n„Те бяха свързани с известния Кристофър Стийл - това е бившият началник на„ руското управление ”на британското разузнаване и, между другото, през последните години Сергей Скрипал работи под негово командване. По-специално двамата съставиха досие за Тръмп за връзките му с Русия, по поръчка на  Демократическата партия на САЩ преди последните избори, каза експертът пред вестника. \r\nИ когато на американската общественост стана известно, че всичко това е чиста фалшификация и фактът, че нишките водят до Стийл, а от него - до Скрипал, това вече е доказан факт - тогава тайните служби са решили да покрият следите, организирайки отравянето на бившия руски шпионин  и дъщеря му. Така те премахват автора на  фалшивото досие и отново, за пореден път, биха могли да демонстрират руската връзка пред обществеността. \r\n\"Всички скорошни скандали около Русия - и предполагаемото убийство на журналиста Аркадий Бабченко, както и мистериозното отравяне на Сергей и Юлия Скрипал са работата на западните разузнавателни служби\", каза Алексей Мухин, политолог и генерален директор на Центъра за политическа информация. \r\nПоявата на живия и здрав Сергей Скрипал, който говори с роднините си в Русия, сякаш нищо не се е случило, противоречи на основната концепция, която САЩ и Великобритания толкова дълго са защитавали и заради която са налагали санкции срещу Руската федерация. Защо тогава се обади и защо сега? Може ли това да е началото на нова шпионска многоходова акция? \r\n\"Едва ли. Самият факт на разговорите е най-вероятно насочен към вътрешната британска публика, каза Мухин. - Първо. Момчетата от британските специални служби се опитват да успокоят обществеността. Ето Скрипал е жив, да, със сигурност налагаме санкции срещу Русия, но не приемате всичко това много сериозно. Не си струва много да се напрягате за това. Второ. Защо той се показа именно сега? Потърсете отговора в Брекзит. Процедурите, свързани с излизането от Европейския съюз, много изнервят британското общество. Търсят се положителни новини и ето ги и тях! Скрипал звъни на роднините си. \r\n„Доказателства срещу Русия по случая „Скрипал” така и не се появиха. Всички обвинения срещу Боширов и Петров са същите фалшификати, както и самото отравяне, твърди Сергей Марков. \"Най-вероятно те наистина са наши агенти, но може би западните разузнавателни служби са ги примамили към Солсбъри, за да ги замесят в тази операция.\" \r\nЕкспертът приема, че ако отравянето на Скрипал все пак се е случило, тогава западните разузнавателни служби се нуждаят от време, за да убедят жертвите, че Москва стои зад това. Затова Сергей и Юлия бяха изолирани от медиите, тъй като те се нуждаеха от силно изказване от тях: „Ние бяхме отровени от руснаците!“. И те, най-вероятно, не са направили такива признания. Сега, казва Марков, е възможно Скрипал да бъде убеден да направи официално изявление, но дори и в този случай думите му в съда няма да бъдат достатъчни. Ето защо е малко вероятно да видим края на този шпионски сериал. \r\nТака че историята на Скрипал може да се движи към щастлив край? Но според Алексей Мухин, точно сега животът на Скрипал е в опасност, както никога досега. \r\n„Всъщност и Бабченко, и Скрипал са нещастни хора. Движат се на ръба - към специалните служби, а за онези, които са измислили тяхното „убийство или отравяне“, истинската им смърт е много полезна. Така че можем само да се радваме, че Сергей Скрипал е жив и здрав, но да го разберем и да му простим е абсолютно невъзможно. Каквито и жертви на руския терор да бяха представени в западните медии, всъщност - тези хора са истински предатели“, казва Мухин. \r\nАми руските власти - каква ще бъде реакцията на Русия към чудотворното завръщане на Сергей Скрипал от забравата? \r\n„Това е игра на западни специални служби и с тях трябва да се действа внимателно, хибридно, а още по-добре - асиметрично. Можете отново да поискат очна ставка със Скрипал и да поискат  документите по случая да бъдат представени, но какъв е смисълът, ако е ясно, че британската страна няма да се свърже с Русия ”, казва експертът. - Всъщност вече Русия е отговорила, крайно затруднявайки работата на официалните и неофициалните западни разузнавателни служби в Русия. Шпионите вият - може би този факт не е известен на широката общественост, но в тесни кръгове информацията обикаля. Вече е станало много трудно за агентите на всички служби да работят в Русия. Това е руският отговор, но той не може да бъде представен публично.\" \r\n*** Отношенията Китай – САЩ още не са достигнали дъното, коментира руското издание  “Експерт“ . \r\nКитайският президент пренебрегна заплахите на Доналд Тръмп, който решително препоръча на Пекин да не отмъщава на Америка, т.е. „Не повишавайте митата за американските стоки в отговор на повишаването на митата за китайските стоки“. \r\n„Откровено казвам на президента Си и на всичките ми китайски приятели,” пише президентът Тръмп в една от публикациите в социалната мрежа „Туитър“, „че Китай ще понесе големи загуби и само ще направи по-лошо на себе си, ако не се съгласи на сделката, защото компаниите ще се наложи да го напуснат и да отидат  в други страни. Работата в Китай ще им излезе твърде скъпа. Вие имахте почти завършена голяма сделка и  решихте да я напуснете. \r\nВ Китай никой няма да прави бизнес. Това е много лошо за Китай и много добро за САЩ! Но Китай се радва на ползите от това толкова много години, че много ни изпревари. Затова Китай не трябва да отвръща. С това той само направи по-лошо на себе си!\" \r\nДоналд Тръмп нареди увеличение на митата след следващия кръг от американско-китайските преговори, който се проведе в края на миналата седмица във Вашингтон и завърши като цяло без резултат. Производителите, произвеждащи продукти в Китай, за да не попаднат под санкциите, американският президент съветва да се прехвърли производството в други страни. Увеличаването на митата от 10 на 25% се обяснява с факта, че Си не е спазил думата си и е отказал да изпълни задълженията, съдържащи се в 150-страничната версия на търговското споразумение между САЩ и Китай. \r\nПекин обвинява Белия дом в ескалацията на конфронтацията в сферата на икономиката и търговията между САЩ и Китай, въпреки взаимното съгласие да търсят компромиси на масата за преговори. Китайците също така твърдят, че не те, а американците в средата на преговорите започнаха да променят установените по-рано споразумения. \r\nТрябва да се отбележи, че китайското ръководство реши да призове на помощ патриотизма. Държавните медии, които преди това вяло отразяваха преговорите между делегациите на САЩ и Китайската народна република, сега започнаха да отделят много пространство за митата и да наричат търговската война „народна“. След обявяването на увеличение на американските мита за китайските стоки от 10 на 25% в Пекин заявиха, че никога няма да се откажат и постъпиха огледално. Тарифите се покачват от 1 юни за американски стоки на обща стойност 60 млрд. долара. Близо 2 500  американски стоки, вариращи от хранителни и домакински стоки до продукти на химическата промишленост и машиностроенето, бяха атакувани. Общо, в началото на лятото, ще има около 5 хиляди американски стоки в \"тарифния\" списък на китайското правителство. \r\nВъв вторник американските гиганти Apple, Boeing и Caterpillar претърпяха големи загуби в резултат на масовата продажба на акции. Инвеститорите решиха, че те ще бъдат основните жертви на увеличаването на китайските мита. Друга масова жертва ще бъдат американските фермери, много от които са изправени пред фалит заради търговска война между Америка и Китай. Фермерите, разбира се, са много нещастни и искат от правителството да помогне за намирането на нови пазари. Тръмп ги насърчава да помнят за патриотизма, иска да бъдат търпеливи и твърди, че в бъдеще те ще бъдат на плюс. \r\nДоналд Тръмп даде да се разбере, че не възнамерява да спира дотук. Той каза, че плановете вече са готови да разширят митата за целия китайски износ за САЩ, който остава безмитен до общо 325 млрд. долара. \r\nВъпреки съмненията на много икономисти за коректността на действията на администрацията на Белия дом, Тръмп е уверен в крайната победа. Той е убеден, че ако Федералния резерв също се присъедини към действията на правителството, Пекин не може да устои. \r\nВ Пекин в отговор намекнаха, че могат да започнат да продават американски ценни книжа, на които те са най-големият притежател. Влиятелното китайско издание Global Times пише, че правителството на Китай обмисля възможността да откаже поръчки от Boeing и да бойкотира американските селскостопански продукти. \r\nВ същото време анализаторите отбелязват, че Пекин, подобно на миналата година, въпреки войнствената реторика, е значително по-сдържан - увеличението на митата от страна на Китай е три пъти по-малко от американското (съответно 60 и 200 млрд. долара). Според експерти китайската сдържаност оставя вратата открехната за по-нататъшни преговори. \r\nТърговската война между двете най-големи икономики на планетата, разбира се, няма да остане незабелязана за световната икономика. Икономистите прогнозират, че нещата ще се влошат, преди да се подобрят. Това означава, че дъното все още не е достигнато. \r\n*** От встъпването в длъжност на президента Владимир Зеленски, броят на обстрелите и провокациите намалява, а тежкото оръжие почти не се използва, пише  \"Известия\" , като цитира заместник-началникът на народната милиция на непризнатата Донецка народна република (ДНР) Едуард Басурин. \r\nСпоред него в момента рискът от ескалация е намалял значително, но развитието на ситуацията ще зависи от това до колко Зеленски е готов да изпълни обещанията си и да преговаря с Донбас. В самопровъзгалсената Луганска народна република (ЛНР) коментират за изданието, че думите на украинския лидер не са достатъчни за облекчаване на напрежението. В Донбас от Зеленски се чака постановление за прекратяване на огъня. Във Върховната Рада също са уверени, че новият президент трябва да премине от думите към дела. \r\nВ своето встъпително изказване Владимир Зеленски заяви, че счита края на войната в Югоизточна Украйна за негова основна цел. В Донбас пред изданието беше съобщено, че през последните няколко дни броят и интензивността на обстрела по контактната линия е намалял, а тежкото оръжие едва се използва. Според Едуард Басурин затишието може да се окаже временно, тъй като все още не е ясно как ще се развиват събитията в Киев. Той отбеляза, че председателят на Върховната Рада Андрий Парубий \"почти призова за Майдан и за подпалване на гуми\", за да противодейства на новия президент. \r\n„Ние регистрираме намаляване на броя на атаките от страна на въоръжените сили на Украйна. Намалява се броят на нарушенията и използването на тежки оръжия. Рискът от ескалация сега е по-нисък, но трябва да разгледаме ситуацията в Киев: каква позиция ще заеме Зеленски и неговия кръг. Изявленията са едно, но очакваме от него действия. Макар че като цяло ситуацията вече е по-спокойна ”, каза Басурин пред Известия. \r\nВ ЛНР също отбелязват, че те чакат реални действия от новото ръководство на Украйна, тъй като временното относително затишие не може да се приеме като промяна в ситуацията. Освен това, Родион Мирошник, съветник на ръководителя на републиката, официален представител на ЛНР в политическа подгрупа в преговорите в Минск, припомни, че предвидената среща на контактната група в Минск не се състоя на 22 май, тъй като Киев не е имал време да назначи пълномощници за преговорите. \r\n„Към днешна дата има изявления, но пълната липса на стъпки. Ситуацията на контактната линия не се е променила значително, тъй като няма постановление за прекратяване на огъня, изтегляне на войски и пълно прилагане на режима на примирие. Разбира се, можете да вземете статистиката за обстрела: ако последните седмици са били докладвани за 9–10 обстрела, сега цифрата е намаляла, плюс или минус, до пет на ден. За да говорим за качествените промени, е необходимо разпореждане от Киев за прекратяване на огъня, - каза той за \"Известия\". \r\nСпоред Родион Мирошник Донбас очаква Украйна да назначи \"адекватни преговарящи, след което може да започне процес на реален диалог\". \r\nВъв Върховната Рада, в разговор с \"Известия\", подчертаха, че Владимир Зеленски трябва да започне да изпълнява обещанията възможно най-скоро, започвайки с прекратяването на конфликта в Донбас. Така депутатът Татяна Бахтеева заяви, че голяма част от украинското общество се надява на мирно уреждане на ситуацията в югоизточната част на Украйна при новия президент. Според нея за това официален Киев трябва да се ангажира в диалог с Донбас. \r\nФактът, че Москва не реагира на отделни нападки, които идват от Владимир Зеленски и неговия екип, показва, че Русия се надява да нормализира отношенията и ситуацията в Донбас, каза за „Известия“ председателят на Комисията на Държавната Дума за ОНД, евроазиатската интеграция и отношения със сънародници Леонид Калашников. \r\n\"Но без решението на украинските власти да установят контакти с ДНР и ЛНР, нищо няма да се промени към по-добро\", увери руският политик. \r\nМеждувременно противоречиви сигнали продължават да идват от Владимир Зеленски и неговите представители. Новото ръководство в Киев все още не може да реши с кого и в какъв формат възнамерява да води преговори за разрешаване на конфликта в югоизточната част на страната. Президентът вече успя да заяви, че възнамерява да говори директно с Русия, а не с ДНР и ЛНР. По-късно обаче той каза, че не са планирани преки преговори с Москва.", "date": "2019.05.24", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/05/24/2661736/ek-shte-prerazgleda-argumentite-na-malkite-proizvoditeli-na-zelena-energiya-obzor.html", "text": "ЕК ще преразгледа аргументите на малките производители на зелена енергия. Това стана ясно след среща между представители на дружествата, Министерството на енергетиката, Министерството на земеделието, храните и горите и Комисията за енергийно и водно регулиране (КЕВР). Страните в диалога не успяха да стигнат до консенсус. Министърът на енергетиката Теменужка Петкова определи протестите на малките производители на възобновяема енергия като неоснователни и неаргументирани. Фирмите са недоволни от промени в Закона за енергетиката през 2015 г., с които дружества, използвали вече европейско финансиране нямат право на преференциални цени на енергията. Енергийният министър отбеляза, че поправката е била наложена от одитния орган на ЕК, която е установила двойно финансиране на съответните производители. Препоръката на комисията е била категорично за спиране на двойното финансиране или работата на програмата за развитие на региони ще бъде преустановена. Според министър Петкова последвалите промени в Закона за енергетиката са напълно законни и правомерни. Пред журналисти тя отбеляза, че изключително интересно е това, че сега се правят протести срещу законодателство, прието през 2015 г.  \r\nПредседателят на КЕВР Иван Иванов коментира твърденията на малките производители на зелена енергия, че промените в закона не се прилагат към всички дружества. „Поисках да ми бъде представен такъв списък на всички дружества, които производителите цитират. Незабавно ще разпоредя проверка да отговорят какъв в статутът на дружествата, защо те не са били посочени, с какви аргументи електроснабдителните дружества са счели, че те не подадат в параграф 18“, поясни председателят на КЕВР. „Там, където се установи, че има дружества, които трябва да бъдат в параметъра, Комисията незабавно ще се произнесе със съответно решение“, добави той. Иван Иванов изтъкна, че КЕВР изпълнява закона такъв, какъвто е.  \r\nПредседателят на парламентарната комисия по енергетика Валентин Николов уточни, че към този момент институциите не могат да намерят решение, с което да се помогне на малките производители на зелена енергия. По думите му фирмите трябва да обединят своите аргументи и да ги изпратят за ново становище и произнасяне от ЕК.  \r\nОт своя страна малките производители на зелена енергия посочиха, че не са постигнали разбиране с представителите на институциите. Те заявиха, че от утре започват да изнасят информация за електрически централи, върху които не са приложени промените в Закона за енергетиката. \r\nДаяна ДЮЛГЕРОВА", "date": "2019.05.24", "title": "ЕК ще преразгледа аргументите на малките производители на зелена енергия (ОБЗОР)"}
{"url": "http://www.focus-news.net/news/2019/05/24/2662037/unian-partiyata-na-poroshenko-smeni-imeto-si-na-evropeyska-solidarnost.html", "text": "Партията на бившия президент на Украйна - \"Блок Петро Порошенко - Солидарност\", смени името си на \"Европейска солидарност\", предава информационната агенция  УНИАН . \r\nСъответното решение бе взето на партийния конгрес, проведен в рамките на деня, става ясно от разпространеното прессъобщение. \r\nДелегатите на Конгреса подкрепиха предложението на активистите на общността, изразени по време на Форума на НПО \"Солидарност на общностите\", който се проведе с участието на Петър Порошенко. Той подчерта, че в последния ден от месеца ще се проведе нов конгрес на партията с обновения й състав. В него ще участват ръководители на неправителствени организации, доброволци и млади професионалисти. Тереза Герова", "date": "2019.05.24", "title": "УНИАН: Партията на Порошенко смени името си на \"Европейска солидарност\""}
{"url": "http://www.focus-news.net/news/2019/05/24/2661737/tass-donald-tramp-e-gotov-da-razsekreti-fakti-okolo-nachaloto-na-razsledvaneto-na-robert-myuler.html", "text": "Американският лидер Доналд Тръмп разреши на американското министерство на правосъдието да разсекрети всяка информация относно проучването на обстоятелствата по разследването на специалния прокурор Робърт Мюлер, заяви прес-секретарят на Белия дом Сара Сандърс, цитирана от  TACC . \r\nВ четвъртък, \"по искане и препоръки на министъра на правосъдието и главен прокурор на САЩ Уилям Бар, президентът Доналд Тръмп инструктира разузнаването да съдейства незабавно и изцяло с разследването на главния прокурор\" за обстоятелствата от началото на разследването на специалния прокурор Мюлер \", отбеляза тя. „На главния прокурор бяха дадени и всички правомощия да разсекрети информация, свързана с това разследване, в съответствие с дългогодишните стандарти за работа със секретна информация“, се казва в изявлението. „Днешното решение ще допринесе за това американците да разберат истината за събитията по време на последните президентски избори по време на последните президентски избори, и също така да възстанови доверието в нашите държавни институции ”,  заключи Сандърс.   Юлиян Марков", "date": "2019.05.24", "title": "ТАСС: Доналд Тръмп е готов да разсекрети факти около началото на разследването на Роберт Мюлер"}
{"url": "http://www.focus-news.net/news/2019/05/24/2661734/the-guardian-desetki-godini-zad-reshetkite-ochakvat-dzhulian-asandzh-sled-novite-amerikanski-obvineniya.html", "text": "Десетки години зад решетките очакват Джулиан Асандж след новите американски обвинения в нарушаване на Закона за шпионажа, като е публикувал класифицирана информация чрез „Уикилийкс“, пише британският вестник The Guardian. \r\nПрокурорите повдигнаха още 17 обвинения срещу Асандж за публикуването на стотици хиляди тайни дипломатически документи и досиета за войните в Афганистан и Ирак. \r\n47-годишният Асандж е обвинен, че е работил за хакване на компютърна система на Пентагона в тайно обвинение, което бе разкрито скоро след ареста му в посолството на Еквадор в Лондон миналия месец. \r\n\"Действията на Асандж рискуват сериозна вреда за националната сигурност на Съединените щати в полза на нашите противници\", се казва в изявлението на правосъдието. Длъжностни лица заявиха, че публикуването на секретните файлове от „Уикилийкс“ е \"едно от най-големите изтичания на класифицирана информация в историята на САЩ\". \r\nУчредителят на „Уикилийкс“ е изправен пред максимална присъда от 175 години затвор в САЩ, ако бъде осъден по всички обвинения срещу него. \r\nНовите обвинения срещу Асандж повдигат дълбоки въпроси за свободата на пресата по първата поправка на конституцията на САЩ. Те могат също така да усложнят опитите на Вашингтон да бъде екстрадиран от Лондон. \r\nНовият обвинителен акт, одобрен в четвъртък от голямо жури във Вирджиния, описва подробно как Асандж и „Уикилийкс“ са публикували документи, които са получили от Челси Манинг, тогава американски разузнавач. \r\nНякои от файловете бяха публикувани от „Уикилийкс“ в партньорство с международни информационни организации, включително Guardian. \r\nМанинг бе осъдена през 2013 г. по Закона за шпионажа за кражба на поверителни документи. Тя бе освободена от военния затвор в Канзас през май 2017 г., след като излежава седем години от своята 35-годишна присъда. Барак Обама разреши помилването на Манинг по време на последните си дни в офиса. \r\nБившият редник в момента също е зад решетките, след като е била върната в затвора миналата седмица за отказа да сътрудничи с голямо жури, за което се предполага, че е свързано с производството на Асандж. Това е вторият път, когато Манинг е била затворена заради неуважение към съда заради това, че е отказала да съдейства на голямото жури. Освен това сега тя получава глоба от 500 долара за всеки ден, в който тя отказва да даде показания. \r\nАдвокатите и поддръжниците на Манинг твърдят, че задържането й е неоправдано наказание. Големите журита имат за цел да помогнат на прокурорите да решат дали да предявят обвинителен акт, а не да подготвят  съдебен процес, и не е ясно защо тя все още е задържана, въпреки че сега Асандж е обвинен. \r\nВ обвинението в четвъртък се казва, че Манинг е отговорила на публични призиви на Асандж през 2009 г. към хора, които имат достъп до класифицирана информация, да я предадат на „Уикилийкс“, нарушавайки законовите им задължения да ги пазят в тайна. \r\nПрокурорите заявиха, че Асандж „е знаел, разбирал и напълно очаквал”, че Манинг незаконно му е предоставила секретни записи „съдържащи информация за националната отбрана на Съединените щати”.  Юлиян Марков", "date": "2019.05.24", "title": "The Guardian: Десетки години зад решетките очакват Джулиан Асандж след новите американски обвинения"}
{"url": "http://www.focus-news.net/news/2019/05/24/2661738/zapochna-remont-na-patya-mezhdu-dragoman-i-slivnitsa-obzor.html", "text": "Министър-председателят Бойко Борисов даде начало на проект за модернизация на пътя I-8 Калотина – Софийски околовръстен път в участъка между Драгоман и Сливница. Отсечката е част от новата автомагистрала „Европа“, която свързва София с гранично-пропускателния пункт на сръбската граница при Калотина, а от там с Ниш и Белград. Първият етап от реконструкцията включва 17-километров участък. В него ще бъде изградено второ платно, а старото ще бъде реконструирано, с което отсечката ще стане с магистрален габарит. Инвестицията е за 117,3 млн. лв. и е от републиканския бюджет.  \r\nТрасето на АМ „Европа“ между ГКПП „Калотина“ и Софийския околовръстен път е с дължина 48 км и е разделено на три части. Строителството на първите два участъка включва модернизация на съществуващия първокласен път I-8 между Калотина и Сливница. Първият участък от ГКПП „Калотина“ до Драгоман е с дължина 14,5 км, ще бъде финансиран от Механизма за свързана Европа и националния бюджет. В края на 2018 г. бе сключен договор с изпълнителя на техническия проект и строителство на обекта и предстои подписването на договора за строителен надзор. На 23 май стартираха строителните работи на средния участък от трасето между Драгоман и Сливница. Третият участък от Сливница до връзката със Северната скоростна тангента е с дължина 16 км и ще преминава по ново трасе. В момента се изготвя техническият проект за отсечката. Преди инспекцията на отсечката заместник-министър Нанков посочи, че по-тежката част от магистралата е след Драгоман, която минава и през дефилето в посока Калотина. До две години тук ще имаме изцяло завършена автомагистрала“, каза Нанков.  \r\nПред журналисти премиерът Борисов коментира, че до октомври догодина автомагистрала „Европа“ трябва да бъде готова. Той отбеляза, че ще се ремонтира и ГКПП „Калотина“. Според него граничният пункт трябва да бъде с по-голям обем, защото инвестициите в страната все повече растат. Бойко Борисов добави, че необходимите средства за реконструкцията вече са заделени.  \r\nДаяна ДЮЛГЕРОВА", "date": "2019.05.24", "title": "Започна ремонт на пътя между Драгоман и Сливница (ОБЗОР)"}
{"url": "http://www.focus-news.net/news/2019/05/24/2661740/aleksandar-vuchich-nie-tryabva-da-prostim-no-nyama-da-zabravim-bombardirovkite.html", "text": "Президентът Александър Вучич присъства на престижната конференция WORLD.MINDS в Белград Попитан от Марк Уолдър, директор на Ringier, какви са неговите спомени за периода на бомбардировките, Вучич каза, че със сигурност е лошо решение и каза, че „трябва да простим, но не можем да забравим“, предава думите му сръбското  Радио В92 . \r\nКонференцията събира водещи световни новатори, учени, бизнес лидери и хора на изкуството, които вдъхновяващо представят идеите на новата ера. \r\nНа конференцията присъства бившия германски канцлер Герхард Шрьодер, който е част от лидерите на страните от НАТО, които взеха решение за бомбардирането на бивша Югославия. \r\n\"Ще бъде лесно да се критикува Шрьодер и да се каже, че това е лошо решение. Много цивилни бяха убити в бомбардировките на НАТО, невинни хора, ние трябва да простим, не можем да забравим, но трябва да продължим. Трябва да създадем икономическа просперираща страна Ние всички искаме да постигнем напредък, а вие знаете, че цифрите показват, че имаме отличен икономически напредък \", каза сръбският президент, цитиран от сръбското издание Blic \r\nВъпросът към бившия германски канцлер след като са минали 20 години от бомбардировките на НАТО, беше , какво е това, което ги е накарало да предприемат действия срещу Сърбия. Шрьодер каза, че това е било много емоционално решение. \r\n\"Първо беше взето решението за Ирак, трябваше да решим дали да участваме или не. Другото трудно решение беше, че трябваше да приемем намесата в Афганистан. Заедно с партньорите от НАТО трябваше да решим да атакуваме Сърбия. Беше емоционално решение, но трябваше да решим да участваме в бомбардировката, след като взехме предвид цялата ситуация в Косово, ”каза Шрьодер.  Юлиян Марков", "date": "2019.05.24", "title": "Александър Вучич: Ние трябва да простим, но няма да забравим бомбардировките"}
{"url": "http://www.focus-news.net/news/2019/05/24/2661735/the-independent-ministar-ot-kabineta-predupredi-che-predsrochni-izbori-mogat-da-ubiyat-brekzit.html", "text": "Предсрочни общи избори рискуват да \"убият\" Брекзит, а наследникът на Тереза Мей трябва да избягва избори, докато Великобритания не напусне ЕС, предупреди министърът на здравеопазването Мат Хенкок, цитиран от британския вестник  The Independent . \r\nТой каза това, след като проучване сред членовете на консервативната партия постави Борис Джонсън като ясен фаворит за наследник на премиера, и след като междупартийните преговори между правителството и лейбъристите се провалиха без споразумение. \r\nХенкок, който се очаква да влезе в състезанието за лидер на Торите, когато премиерът официално стартира процеса, заяви, че който и да спечели премиерския пост, трябва първо да извърши Брекзит преди да насрочи общи избори. \r\nЛидерът на лейбъристите Джереми Корбин драматично сложи край на междупартийните преговори, продължили повече от шест седмици, заявявайки, че те са „отишли толкова далеч, колкото могат“, а партиите са „неспособни да преодолеят важните политически различия“.  Юлиян Марков", "date": "2019.05.24", "title": "The Independent: Министър от кабинета предупреди, че предсрочни избори могат да „убият“ Брекзит"}
{"url": "http://www.focus-news.net/news/2019/05/24/2661739/evening-standard-evropeyski-grazhdani-ne-sa-uspeli-da-uprazhnyat-pravoto-si-na-glas.html", "text": "Днес гражданите на ЕС, живеещи във Великобритания, твърдят, че не са успели да упражнят своето право на глас, пише лондонския вестник  Evening Standard . \r\nАдминистративни грешки, липсата на правилни формуляри, изпращани на избирателите и късното регистриране, бяха посочени като причини за невъзможността на избиратели от ЕС  да гласуват. \r\nАгата Патня, адвокат по въпросите на имиграцията и правата на човека, пише: „Тази сутрин ме върнаха от избирателната секция. Казах, че трябва да гласувам в моята държава-членка на ЕС. Регистрирах се преди крайния срок. Тук съм от 2005 г. Много пъти преди това съм гласувала. Това е моята държава-членка. \" \r\nГражданите на ЕС трябваше да попълнят две формуляри, за да гласуват на европейските избори във Великобритания. \r\nПървият беше формуляр за регистриране на вота, а вторият беше декларация за гласуване във Великобритания, която трябваше да бъде върната на местните власти до 7 май. \r\nИзбирателната комисия е инструктирала съветите да информират  гражданите на ЕС за втория формуляр, но не са имали правно задължение да го правят. Изглежда има разлика в начина, по който местните съвети са информирали гражданите на ЕС за този двуетапен процес.  Юлиян Марков", "date": "2019.05.24", "title": "Evening Standard: Европейски граждани не са успели да упражнят правото си на глас"}
{"url": "http://www.focus-news.net/news/2019/05/24/2661742/evropeyski-izbori-2019-2575-litsa-shte-nablyudavat-izborniya-protses-obzor.html", "text": "2575 лица ще наблюдават изборния процес. Толкова са регистрираните като наблюдатели в Централната избирателна комисия (ЦИК). На редовния брифинг на комисията говорителят на специализирания орган Таня Цанева посочи, наблюдателите представляват 14 неправителствени организации. „Имаме един отказ до момента. Заявление за регистрация беше подала фондация. Фондациите съгласно Изборния кодекс не могат да бъдат регистрирани за наблюдение на изборния процес“, посочи Цанева. Говорителят на ЦИК оповести, че е ясен и окончателният брой секции и списъците на избирателите, но те ще бъдат публикувани на страницата на комисията. Цанева уточни, че към 14.00 ч. на 23 май са получени 60 сигнала и 26 жалби. Във връзка с постъпващите въпроси в ЦИК от страна на избирателите, говорителят на специализирания орган обобщи, че все още хората не са ориентирани какви са числата за преференцията. Тя напомни, че e задължително в бюлетината е да се отбележи квадратчето, т.е. политическия субект, партия, коалиция или независим кандидат, след което може да се отбележи в кръгчетo избрания преференциален кандидат. Във връзка с писмо на омбудсмана Мая Манолова за контролно преброяване на резултата от машинното гласуване, Таня Цанева уточни, че Централната избирателна комисия няма да прави такова. Тя обясни, че при съмнение или разминаване това може да се случи в РИК и допълни, че контролно преброяване се обмисля за следващи избори. Цанева коментира и осигурените средства за политическите субекти, които не получават държавна субсидия и са регистрирани в ЦИК. „Това са шест партии, шест коалиции и шест независими кандидати. Към момента имаме одобрени 84 договора, на стойност 569 134 лева. Предстои след изборния ден те да представят своя доказателствен материал, който работна група ще разглежда. Вече тогава ще се одобрява или не изплащането на средствата от тези медийни пакети“, уточни Цанева. \r\nДеница КИТАНОВА", "date": "2019.05.24", "title": "Европейски избори 2019: 2575 лица ще наблюдават изборния процес (ОБЗОР)"}
{"url": "http://www.focus-news.net/news/2019/05/24/2661743/pregled-na-osnovnite-temi-v-britanskiya-pechat-agentsiya-fokus.html", "text": "Повдигането на нови обвинения в САЩ срещу Джулиан Асандж, края на премиерската кариера на Тереза Мей и вътрешните борби в Консервативната партия за неин наследник, както и невъзможността на множество европейски граждани да гласуват на европейските избори във Великобритания са сред основните теми на британските вестници. \r\n*** Десетки години зад решетките очакват Джулиан Асандж след новите американски обвинения в нарушаване на Закона за шпионажа, като е публикувал класифицирана информация чрез „Уикилийкс“, пише британският вестник The Guardian. \r\nПрокурорите повдигнаха още 17 обвинения срещу Асандж за публикуването на стотици хиляди тайни дипломатически документи и досиета за войните в Афганистан и Ирак. \r\n47-годишният Асандж е обвинен, че е работил за хакване на компютърна система на Пентагона в тайно обвинение, което бе разкрито скоро след ареста му в посолството на Еквадор в Лондон миналия месец. \r\n\"Действията на Асандж рискуват сериозна вреда за националната сигурност на Съединените щати в полза на нашите противници\", се казва в изявлението на правосъдието. Длъжностни лица заявиха, че публикуването на секретните файлове от „Уикилийкс“ е \"едно от най-големите изтичания на класифицирана информация в историята на САЩ\". \r\nУчредителят на „Уикилийкс“ е изправен пред максимална присъда от 175 години затвор в САЩ, ако бъде осъден по всички обвинения срещу него. \r\nНовите обвинения срещу Асандж повдигат дълбоки въпроси за свободата на пресата по първата поправка на конституцията на САЩ. Те могат също така да усложнят опитите на Вашингтон да бъде екстрадиран от Лондон. \r\nНовият обвинителен акт, одобрен в четвъртък от голямо жури във Вирджиния, описва подробно как Асандж и „Уикилийкс“ са публикували документи, които са получили от Челси Манинг, тогава американски разузнавач. \r\nНякои от файловете бяха публикувани от „Уикилийкс“ в партньорство с международни информационни организации, включително Guardian. \r\nМанинг бе осъдена през 2013 г. по Закона за шпионажа за кражба на поверителни документи. Тя бе освободена от военния затвор в Канзас през май 2017 г., след като излежава седем години от своята 35-годишна присъда. Барак Обама разреши помилването на Манинг по време на последните си дни в офиса. \r\nБившият редник в момента също е зад решетките, след като е била върната в затвора миналата седмица за отказа да сътрудничи с голямо жури, за което се предполага, че е свързано с производството на Асандж. Това е вторият път, когато Манинг е била затворена заради неуважение към съда заради това, че е отказала да съдейства на голямото жури. Освен това сега тя получава глоба от 500 долара за всеки ден, в който тя отказва да даде показания. \r\nАдвокатите и поддръжниците на Манинг твърдят, че задържането й е неоправдано наказание. Големите журита имат за цел да помогнат на прокурорите да решат дали да предявят обвинителен акт, а не да подготвят  съдебен процес, и не е ясно защо тя все още е задържана, въпреки че сега Асандж е обвинен. \r\nВ обвинението в четвъртък се казва, че Манинг е отговорила на публични призиви на Асандж през 2009 г. към хора, които имат достъп до класифицирана информация, да я предадат на „Уикилийкс“, нарушавайки законовите им задължения да ги пазят в тайна. \r\nПрокурорите заявиха, че Асандж „е знаел, разбирал и напълно очаквал”, че Манинг незаконно му е предоставила секретни записи „съдържащи информация за националната отбрана на Съединените щати”. \r\n*** Тереза Май ще подаде оставка като лидер на консерваторите днес, отваряйки пътя за нов премиер преди края на юли, пише британският вестник  The Times . \r\nОчаква се тя да приключи премиерството си след близо три години скоро на срещата си със сър Греъм Брейди, председател на Комитета на Торите от 1922 година. \r\nНейните съюзници заявиха, че е решила да определи дата на оттегляне, след като последният опит за спечелване на подкрепата на партията за нейната сделка с ЕС се провали. \r\nДжереми Хънт, външният министър, призова Мей вчера да се откаже от усилията да прокара законодателството за Брекзит.  \r\nМинистърът на вътрешните работи Саджид Джавид също каза на министър-председателя на отделна среща, че последните й усилия за спечелване на подкрепата от различни партии с предложение за улесняване на втория референдум за Брекзит е обречена. \r\nТереза Мей не е потвърдила дали е съгласна с тях. По-късно говорителят й каза само, че „изслушва колегите си”. Според близки до нея представители, тя вече е взела решение да обяви заминаването си в петък. \r\nАнкета на YouGov за The Times показва, че Борис Джонсън е преобладаващият фаворит сред 125 000 членове на консерваторите да бъде следващият лидер. Той е изправен пред конкуренция от други привърженици на Брекзит, включително Доминик Рааб и Андреа Лийдсъм. И Джереми Хънт, и Саджид Джавид се очаква да се кандидатират, както и Матю Хенкок, здравният министър. \r\n*** Предсрочни общи избори рискуват да \"убият\" Брекзит, а наследникът на Тереза Мей трябва да избягва избори, докато Великобритания не напусне ЕС, предупреди министърът на здравеопазването Мат Хенкок, цитиран от британския вестник  The Independent . \r\nТой каза това, след като проучване сред членовете на консервативната партия постави Борис Джонсън като ясен фаворит за наследник на премиера, и след като междупартийните преговори между правителството и лейбъристите се провалиха без споразумение. \r\nХенкок, който се очаква да влезе в състезанието за лидер на Торите, когато премиерът официално стартира процеса, заяви, че който и да спечели премиерския пост, трябва първо да извърши Брекзит преди да насрочи общи избори. \r\nЛидерът на лейбъристите Джереми Корбин драматично сложи край на междупартийните преговори, продължили повече от шест седмици, заявявайки, че те са „отишли толкова далеч, колкото могат“, а партиите са „неспособни да преодолеят важните политически различия“. \r\n*** Днес гражданите на ЕС, живеещи във Великобритания, твърдят, че не са успели да упражнят своето право на глас, пише лондонския вестник  Evening Standard . \r\nАдминистративни грешки, липсата на правилни формуляри, изпращани на избирателите и късното регистриране, бяха посочени като причини за невъзможността на избиратели от ЕС  да гласуват. \r\nАгата Патня, адвокат по въпросите на имиграцията и правата на човека, пише: „Тази сутрин ме върнаха от избирателната секция. Казах, че трябва да гласувам в моята държава-членка на ЕС. Регистрирах се преди крайния срок. Тук съм от 2005 г. Много пъти преди това съм гласувала. Това е моята държава-членка. \" \r\nГражданите на ЕС трябваше да попълнят две формуляри, за да гласуват на европейските избори във Великобритания. \r\nПървият беше формуляр за регистриране на вота, а вторият беше декларация за гласуване във Великобритания, която трябваше да бъде върната на местните власти до 7 май. \r\nИзбирателната комисия е инструктирала съветите да информират  гражданите на ЕС за втория формуляр, но не са имали правно задължение да го правят. Изглежда има разлика в начина, по който местните съвети са информирали гражданите на ЕС за този двуетапен процес.", "date": "2019.05.24", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/05/24/2661747/pregled-na-mezhdunarodnite-novini-do-6-chasa-agentsiya-fokus.html", "text": "Народният представител Павле Богоевски днес обяви, че подава оставка като депутат в Събранието на Република Северна Македония. Решението бе обявено публично на заседание на комисията за мандатно-имунитетните въпроси, която председателства, информира македонската редакция на  Радио Voice of America . \r\nНа заседанието беше обсъдено отнемането на мандата на Никола Груевски, който се намира в Унгария. Той каза, че е подал оставка поради морални и етични причини. \r\nОставката е подадена заради разпространен аудиозапис, на който депутатът поръчва  масло от канабис от незаконен източник. Министър-председателят Заев стартира \"метлата\" от двора си - 78 председатели на общинските организации на СДСМ бяха уволнени.  \r\n\"Гласуването за отнемане на мандата на депутат Никола Груевски ще бъде последното ми гласуване в това Събрание. Факт е, че независимо от причините, извърших престъпление с поръчката на масло от канабис. От този момент нататък вече не се поставя въпросът дали Павле Богоевски има легитимността да ръководи комисията, която ще отнеме мандата на Никола Груевски, нито пък дали Павле Богоевски трябва да бъде депутат. Сега въпросът е дали депутатите от ВМРО ДПМНЕ ще покажат поне малко етика, с която се хвалят през последните няколко дни и ще гласуват за отнемането на мандата на Никола Груевски или ще го защитят. Ако в парламента няма място за човек, който е нарушил закон за закупуване на масло от канабис за болен човек, със сигурност няма място за депутат, който заплаща хотел с пари на гражданите, докато е избягал от правосъдието ”, каза Богоевски. \r\nОставката на Богоевски идва след скандал с аудиозапис, чиято автентичност той е потвърдил и на който поръчва по телефона масло от канабис. Опозицията твърди, че е уредил закупуването на кокаин и настоява да бъде тестван за наличието на наркотици. Оставката ще бъде обявена на пленарната сесия на парламента, в която ще бъде гласувано отнемането на имунитета на народния представител Никола Груевски. \r\n*** Демократичният съюз за интеграция (ДСИ) настоява президентът Стево Пендаровски да преразгледа решението за новия директор на разузнавателната агенция и заяви, че назначаването на Ерол Муслиу е прибързано, съобщава македонският телевизионен канал  “Сител“ . \r\nОфисът на Пендаровски обаче отговори, че Муслиу е най-добрият кандидат за поста. \r\n„След сравнителния анализ на професионалните възможности на всички кандидати, името на Еролд Муслиу се оказа решение за осъществяване на тази отговорна функция. Става дума за изявен професионалист, който е изградил кариерата си в страната и е имал перфектно сътрудничество със службите на всички съюзнически държави, ”заяви президентската канцелария. \r\nМуслиу също беше сред споменаваните имена за ръководители  на разузнаването през 2011 г. И тогава ДСИ се противопостави на него да ръководи агенцията и президентът Георги Иванов се съобрази с тяхното несъгласие. \r\n*** Партията на Труда на  вицепрезидента на Европейската комисия Франс Тимерманс спечели изненадваща победа, според данните от екзитпола, като вероятно ще получат най-много места в изборите за Европейски парламент в четвъртък, побеждавайки партията на премиера Марк Рюте и нова популистка партия, предава  AFP . \r\nЛевите на Франс Тимерманс се очаква да спечелят пет мандата от общо 26-те, които се полагат на Холандия. \r\nЛибералите на Рюте взимат четири места, а десния Форум за демокрация на популисткия лидер Тиери Боде се очаква да спечели три места. \r\n*** Премиерът на Македония Зоран Заев, заедно с правителствена делегация, е на двудневно официално посещение в Черна гора, където в петък ще се състои  първата съвместна среща между правителствата на двете страни в столицата Подгорица, предава македонската редакция на  Радио „Свободна Европа“ . \r\nЗаедно с правителствената делегация пътува и голяма делегация от бизнесмени, членове на търговските камари от страната. \r\nОчаква се на заседанието да се обсъди въпроси от интерес за двете страни за развитие и задълбочаване на бъдещото сътрудничество, както и няколко споразумения и меморандуми за сътрудничество в областта на вътрешните работи, опазването на околната среда и здравеопазването. \r\nСъвместното заседание на правителствата ще бъде предшествано от бизнес форум, който ще бъде открит от министър-председателите Зоран Заев и Душко Маркович, както и от председателите на Икономическата камара на Черна гора и Северна Македония Властимир Голубович и Бранко Азевски. \r\n*** Министерството на правосъдието обвини основателя на \"Уикилийкс\" Джулиан Асандж в нарушение на американския закон за шпионажа при публикуването на военни и дипломатически документи през 2010 г., като отхвърли твърдението му, че е журналист, предава  AFP . \r\nМинистерството повдигна 17 нови обвинения срещу Асандж, обвинявайки го в подпомагането и подстрекаването на Челси Манинг за кражба на тайни американски досиета, както и безразсъдно разкриване и застрашаване на поверителни източници в Близкия изток и Китай, които са посочени в тях. \r\n*** Генералният секретар на НАТО Йенс Столтенберг предупреди Русия и други потенциални врагове в четвъртък, че западният военен съюз е готов да използва всички средства, с които разполага, за да отговори на евентуални кибератаки, цитира думите му  AFP \r\nПредупреждението на Столтенберг дойде с опасенията на членовете на блока за намеса в изборите за Европейски парламент, които започнаха във Великобритания и Холандия в четвъртък. \r\n\"За да има възпиращ ефект, потенциалните нападатели трябва да знаят, че не сме ограничени да реагираме само в киберпространството, когато сме атакувани в киберпространството\", заяви Столтенберг по време на съвместна пресконференция  в Лондон с външния министър на Великобритания Джереми Хънт. \r\n\"Ние можем и ще използваме пълния набор от възможности, с които разполагаме.\" \r\nХънт каза, че Националният център за кибернетична сигурност на Великобритания (NCSC) е споделил подробности за злонамерената руска дейност в 16 от 29-те членове на НАТО през последните 18 месеца. \r\n*** Президентът Доналд Тръмп в четвъртък за първи път свърза спора за телекомуникационния гигант „Хуауей“, който той смята за заплаха за американската сигурност, със споразумението за разрешаване на търговската война между САЩ и Китай. \r\n\"“Хуауей“ е нещо, което е много опасно\", каза Тръмп пред репортери в Белия дом. – „Погледнете какво са направили от гледна точка на сигурността, от военна гледна точка. Много опасно“. \r\nНезависимо от това, Тръмп каза, че има \"добра възможност\" Вашингтон да постигне споразумение с Пекин за прекратяване на ескалиращия търговски конфликт и че \"е възможно „Хуауей“ да бъде включен в търговското споразумение\". \r\nДвете страни са втвърдили позициите относно китайския телекомуникационен гигант, като САЩ поставиха в черния списък смартфоните и телекомуникациите на компанията в резултат на притесненията, че Китай я използва като инструмент за шпионаж, докато Пекин обвини Вашингтон в \"тормоз\" върху фирмата. \r\nКоментарите на Тръмп директно противоречат на изявленията на държавния секретар на САЩ Майк Помпео, който каза само няколко часа по-рано, че „Хуауей“ и въпросът за търговията не са свързани. \r\n*** Американският лидер Доналд Тръмп разреши на американското министерство на правосъдието да разсекрети всяка информация относно проучването на обстоятелствата по разследването на специалния прокурор Робърт Мюлер, заяви прес-секретарят на Белия дом Сара Сандърс, цитирана от  TACC . \r\nВ четвъртък, \"по искане и препоръки на министъра на правосъдието и главен прокурор на САЩ Уилям Бар, президентът Доналд Тръмп инструктира разузнаването да съдейства незабавно и изцяло с разследването на главния прокурор\" за обстоятелствата от началото на разследването на специалния прокурор Мюлер \", отбеляза тя. „На главния прокурор бяха дадени и всички правомощия да разсекрети информация, свързана с това разследване, в съответствие с дългогодишните стандарти за работа със секретна информация“, се казва в изявлението. „Днешното решение ще допринесе за това американците да разберат истината за събитията по време на последните президентски избори по време на последните президентски избори, и също така да възстанови доверието в нашите държавни институции ”,  заключи Сандърс.  \r\n*** Държавният секретар на САЩ Майкъл Помпео заяви в интервю за One America News Network в четвъртък., че Вашингтон няма да позволи системи, контролирани от Китайската комунистическа партия, да функционират на американска територия , предава думите му  TACC . \r\n„До известна степен нашата политика трябваше да се промени в резултат на промените, които се случиха и във връзка с това как Китай започна да се държи на световната сцена.  По начина, по който расте тяхната икономика, по начина, по който те се развиват, тяхното въоръжение получи голяма сила, увеличиха се технологичните им възможности и те започнаха да ги използват по начин, който застрашава Съединените щати\", каза Помпео \r\n„Смятам, че затова сте свидетели как се бори президентът на САЩ Доналд Тръмп, за да гарантира, че ще може да се търгува с тях при справедливи и взаимно изгодни условия. За това ние се стремим нашите мрежи тук в САЩ да бъдат проверени и защитени по такъв начин, че да не се позволи на системите, притежавани от Китайската комунистическа партия, да проникнат в тях ”, заяви държавният секретар. Той също така подчерта, че ограничителните мерки, предприети от Вашингтон, са насочени към защита и гарантиране на непрекъснатия растеж на американската икономика. \r\nНа 15 май Тръмп подписа заповед за обявяване  на извънредно положение, за да защити американската информационна и комуникационна инфраструктура от чужди заплахи. В тази връзка Министерството на търговията на САЩ от 17 май включи  китайската телекомуникационна компания „Хуауей“ в черния списък поради заплахи за националната сигурност.", "date": "2019.05.24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/05/24/2661744/tass-maykal-pompeo-vizhda-samo-politicheski-tseli-v-proekta-edin-poyas-edin-pat.html", "text": "Китай преследва чисто политически цели при реализирането на инициативата „Един пояс, един път“.  Това заяви държавният секретар на САЩ Майкъл Помпео в интервю за One America News Network, цитиран от  TACC \r\nДържавният секретар беше попитан дали смята, че между Съединените щати и Китай се разраства студена война, която както в случая със СССР ще отнеме десетилетия. „Окончателният избор ще бъде направен през следващите години. Той определено ще бъде направен в съответствие с това, какъв отговор ще даде Китай на света“, добавяйки, че Пекин не трябва да се страхува от нищо, ако тръгне по пътя на обезпечаването на  благосъстоянието на своя народ и своята безопасност. \r\nДруг въпрос е, ако Китай \"избере различен път, път на експанзия, в който се опитват да бъдат видими и да предлагат сделки, които не са наистина икономически, като\" Един пояс, един път\", продължи американският държавен секретар. „Един пояс, един път“ и други като него не са икономически споразумения. Същността им е в упражняването на политическо влияние. Ако те [китайците] изберат такива инструменти на конкуренция в света, аз съм сигурен, че светът ще реагира, за да им окаже натиск в отговор “, каза Помпео. \r\nНа 3 май Пентагонът публикува годишен доклад за военния потенциал на Китай от 136 страници. В документа се казва, че Китай може да започне изграждането на нови военни бази в чужбина, за да гарантира сигурността на своите икономически проекти, като например инициативата „Един пояс - един път”. Според доклада \"китайските лидери използват нарастващия икономически, дипломатически и военен престиж на страната, за да установят регионално господство и да разширят международното влияние на страната\". \r\nНа 9 май Министерството на отбраната на Китай изрази остър протест във връзка с публикуването от Пентагона на този доклад.  Юлиян Марков", "date": "2019.05.24", "title": "ТАСС: Майкъл Помпео вижда само политически цели в проекта „Един пояс, един път“"}
{"url": "http://www.focus-news.net/news/2019/05/24/2661749/gd-granichna-politsiya-intenziven-e-trafikat-na-gkpp-kapitan-andreevo-i-lesovo-za-tovarni-avtomobili-na-izhod-na-ot-stranata.html", "text": "Интензивен е трафикът на ГКПП „Капитан Андреево“ и „Лесово“ за товарни автомобили на изход от страната. Това съобщиха от пресцентъра на  Главна дирекция „Гранична полиция“ .  Информацията за трафика на българските гранични контролно-пропускателни пунктове е към 06:00 часа.  \r\nНа всички други гранични пунктове трафикът е нормален.", "date": "2019.05.24", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ за товарни автомобили на изход на от страната"}
{"url": "http://www.focus-news.net/news/2019/05/24/2661746/afp-donald-tramp-planira-da-zaobikoli-kongresa-za-orazheynite-sdelki-sas-sauditska-arabiya.html", "text": "Администрацията на Доналд Тръмп планира да заобиколи Конгреса, за да позволи продажбата на оръжие на стойност седем милиарда долара на Саудитска Арабия и Обединените арабски емирства, които са въвлечени в кървава война в Йемен, пише The New York Times, цитиран от  AFP . \r\nДържавният секретар на САЩ Майк Помпео и няколко назначени от Държавния департамент служители настояват администрацията да се позове на извънредна разпоредба, която да позволи на Тръмп да предотврати спирането на продажбите, които понастоящем са задържани от Конгреса. \r\nИнформациите за плана разгневиха политиците от двете страни на пътеката, които бяха разочаровани от подкрепата на правителството за коалицията, ръководена от Саудитска Арабия, в продължаващата война в Йемен. \r\nКонгресменът-демократ Елиът Енгел, който председателства Комисията по външни работи, нарече позоваването на разпоредбата като \"шамар в лицето на Конгреса\". \r\n\"Имам дълбока загриженост относно това как нашите партньори от Персийския залив са провели войната в Йемен, включително и с американски оръжия, някои от които според сведенията са се оказали в неправилни ръце в Йемен,\" каза той в изявление. \r\nРазпоредбата може да бъде използвана в рамките на следващите няколко дни, според изданието, цитирайки настоящи и бивши служители, както и конгресмени, запознати с плана.  Юлиян Марков", "date": "2019.05.24", "title": "AFP: Доналд Тръмп планира да заобиколи Конгреса за оръжейните сделки със Саудитска Арабия"}
{"url": "http://www.focus-news.net/news/2019/05/24/2661748/afp-dnes-chehiya-glasuva-za-evropeyski-parlament.html", "text": "Чехите ще гласуват в петък на изборите за Европейски парламент, като партията на премиера-милиардер  се очаква да спечели на фона на очакваната ниска избирателна активност и въпреки протестите срещу неговия кабинет, пише  AFP . \r\nПремиерът Андрей Бабиш е изправен пред криминални обвинения за измами със субсидии от ЕС и проучване на ЕК в неговата двойна роля като политик и предприемач. \r\nПроучване на повече от 2100 гласоподаватели от агенцията Median през март-май показа, че партията ANO (ДА) на Бабиш може да получи над 25 процента, побеждавайки десни граждански демократи и Пиратската партия с по 14 процента. \r\n\"Важно е АNО да запази имиджа на победител,\" каза за AFP Йозеф Млейнек, политически анализатор в пражкия Карлов университет. \r\nANO спечели последните парламентарни избори през 2017 година и формира коалиция със социалдемократите, като получи и парламентарната подкрепа на Комунистическата партия.  Юлиян Марков", "date": "2019.05.24", "title": "AFP: Днес Чехия гласува за Европейски парламент"}
{"url": "http://www.focus-news.net/news/2019/05/24/2661750/ria-novosti-ot-kolumbiya-ekstradiraha-kubinski-grazhdanin-za-podgotovka-na-teroristichni-aktove.html", "text": "Властите на Колумбия изгониха вчера от страната кубински гражданин, който бе обвинен в подготовка на терористични актове в столицата на страната, предава  РИА Новости , като се позовава на колумбийския информационен портал Tiempo. \r\nКубинският гражданин се казва Раул Гутиерес Санчес. През март 2018 г. той е задържан след опит за установяване на контакт с радикални ислямисти. Според следователи, той се е опитал да организира доставката на експлозиви в Богота, за да извърши терористични актове срещу посолства, включително това на САЩ, срещу бившия бунтовнически лидер на ФАРК Родриго Лондоно Ечевери, с прякор Тимошенко и един от бившите кандидати за президент на Колумбия Густаво Петро. \r\nВъпреки обстоятелствата по задържането, съдът в Богота реши, че кубинецът не може да бъде съден за мислите и намеренията, които той е изразил в социалните мрежи. В същото време колумбийската миграционна служба реши, че присъствието му в страната е опасно и го изгони. \r\nВ четвъртък Гутиерес Санчес излетя от Богота за Хавана с редовен полет, придружен от двама полицаи. Наложена му е забрана да влиза в Колумбия в продължение на 10 години.  Юлиян Марков", "date": "2019.05.24", "title": "РИА Новости: От Колумбия екстрадираха кубински гражданин за подготовка на терористични актове"}
{"url": "http://www.focus-news.net/news/2019/05/24/2661751/evropeyski-izbori-2019-korneliya-ninova-gerb-se-opitvat-da-spechelyat-sluzhebna-pobeda.html", "text": "Притеснени от изхода на изборите, ГЕРБ  се опитват с два хода да спечелят служебна победа. Това каза в Плевен лидерът на БСП Корнелия Нинова, съобщиха от пресцентъра на  БСП . \"Единият е чрез социологически проучвания предварително да оправдаят фалшифициран вот. Вторият е чрез създадената от тях и регистрирана от тяхното мнозинство в ЦИК \"Коалиция за България\" на Георги Първанов и Румен Петков и чрез заблуда на нашите избиратели да вземат гласове на БСП\", допълни председателят на БСП. Нинова изтъкна, че и в двата случая ГЕРБ подценяват избирателите. \"Пожелавам успех на 26 май\", заключи лидерът на левицата.", "date": "2019.05.24", "title": "Европейски избори 2019: Корнелия Нинова: ГЕРБ се опитват да спечелят служебна победа"}
{"url": "http://www.focus-news.net/news/2019/05/24/2661731/the-times-vremeto-na-tereza-mey-kato-premier-izticha.html", "text": "Тереза Май ще подаде оставка като лидер на консерваторите днес, отваряйки пътя за нов премиер преди края на юли, пише британският вестник  The Times . \r\nОчаква се тя да приключи премиерството си след близо три години скоро на срещата си със сър Греъм Брейди, председател на Комитета на Торите от 1922 година. \r\nНейните съюзници заявиха, че е решила да определи дата на оттегляне, след като последният опит за спечелване на подкрепата на партията за нейната сделка с ЕС се провали. \r\nДжереми Хънт, външният министър, призова Мей вчера да се откаже от усилията да прокара законодателството за Брекзит.  \r\nМинистърът на вътрешните работи Саджид Джавид също каза на министър-председателя на отделна среща, че последните й усилия за спечелване на подкрепата от различни партии с предложение за улесняване на втория референдум за Брекзит е обречена. \r\nТереза Мей не е потвърдила дали е съгласна с тях. По-късно говорителят й каза само, че „изслушва колегите си”. Според близки до нея представители, тя вече е взела решение да обяви заминаването си в петък. \r\nАнкета на YouGov за The Times показва, че Борис Джонсън е преобладаващият фаворит сред 125 000 членове на консерваторите да бъде следващият лидер. Той е изправен пред конкуренция от други привърженици на Брекзит, включително Доминик Рааб и Андреа Лийдсъм. И Джереми Хънт, и Саджид Джавид се очаква да се кандидатират, както и Матю Хенкок, здравният министър.  Юлиян Марков", "date": "2019.05.24", "title": "The Times: Времето на Тереза Мей като премиер изтича"}
{"url": "http://www.focus-news.net/news/2019/05/24/2661753/predstoyashti-sabitiya-v-stranata-za-24-may-agentsiya-fokus.html", "text": "*** \r\nОт 10.00 часа Българският патриарх Неофит ще възглави тържествения молебен в Патриаршеската катедрала „Св. Александър Невски“ по повод Деня на българската просвета и култура и на славянската писменост. \r\n*** \r\nОт 10.30 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие по повод Деня на българската просвета и култура и на славянската писменост – 24 май. \r\n*** \r\nОт 11.00 часа ще се състои тържествен водосвет пред Националната библиотека „Св. Св. Кирил и Методий“, след което президентът Румен Радев и генералният директор на ЮНЕСКО Одри Азуле ще отправят приветствия към гражданите и ще поднесат цветя пред паметника на Светите братя Кирил и Методий.   \r\n*** \r\nОт 11.40 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, след което от 14.40 часа Румен Радев и Одри Азуле ще посетят Националния исторически музей в София.   \r\n*** \r\nОт 18.30 часа в Националния исторически музей в столицата президентът Румен Радев и съпругата му Десислава Радева ще бъдат домакини на традиционния прием по случай Деня на българската просвета и култура и на славянската писменост. \r\n*** \r\nОт 10.00 часа министърът на културата Боил Банов ще открие официално изложбата „Мечът на хан Кубрат“ в Балната зала на Двореца - Националната галерия. Участие в церемонията ще вземе и кметът на Столична община Йорданка Фандъкова.   \r\n*** \r\nОт 10.00 часа в Столичната библиотека ще бъдат представени документалните изложби \r\n„България в Европа, Европа в България“ със стари пощенски картички и албуми от цяла Европа от колекциите на проф. Михаил Неделчев и „Събуждащият книгите“ с редки издания на книги. \r\n*** \r\nОт 10.00 часа пред парка „Княжевска градина“ срещу Софийския университет „Св. Климент Охридски“ ще се проведе диктовка на открито, организира по случай 24 май Институтът за български език „Проф. Любомир Андрейчин“ на Българската академия на науките. \r\n*** \r\nОт 10.00 часа преподаватели, студенти и служители в Националната художествена академия ще се съберат в двора на Академията по повод Деня на българската просвета и култура и на славянската писменост. От 10.30 часа те ще поднесат на цветя на паметника на „Св. Пимен Зографски“, паметната плоча на Константин Величков и пред паметника „Св. Св. Кирил и Методий“ и ще вземат участие в празничното шествие. От 12.00 часа в галерия „Академия“ ще започне празничен концерт на Академичен хор „Света Параскева“ към НХА с диригент Галина Луканова по повод 24 май. \r\n*** \r\nОт 10.00 часа Регионалния исторически музей ще бъде представена нетрадиционна миниатюрна изложба-базар под надслов „Стопан – Съвременна художествена подвързия в две колекции“. \r\n*** \r\nОт 11.45 часа в Аулата на Софийския университет ще се проведе академично тържество по случай Деня на българската просвета и култура и на славянската писменост. \r\n*** \r\nОт 12.00 часа пред Народен театър „Иван Вазов” ще започне Детски празничен концерт за Деня на Българската просвета и на славянската писменост. \r\n*** \r\nОт 12.00 часа в столицата започват специални литературни маршрути, водени от известни български писатели, които са организирани от фондация „Прочети София“ с подкрепата на програма „Култура“ на Столична община. В 12.00 часа разходката ще започне от площад „Журналист“ и ще бъде водена от Миглена Николчина. В 13.00 часа ще започне литературната разходка, организирана от „читАлнЯта“, която стартира пред павилиона им в Градската градина. \r\n*** \r\nОт 17.00 часа на Лятната сцена на НДК ще започне Празник на буквите. \r\n*** \r\nОт 10.30 часа на пл. „Акад. Николай Хайтов“ ще се проведе тържествено честване на 24 май – Ден на българската просвета и култура и на славянската писменост. \r\n*** \r\nОт 18.30 часа на пл. „Акад. Николай Хайтов“ ще се състои тържествен ритуал на Община Асеновград по изпращане на абитуриенти от СУ „Св. Св. Кирил и Методий”, СУ „Княз Борис I”, ПГ „Цар Иван Асен II” и ПГ „Св. Патриарх Евтимий”.   \r\n*** \r\nОт 12.00 часа в Банкя ще се извие Празнично хоро, придружено от фолклорна програма с участието на актрисата Димитрина Василева и Танцов клуб „Пендари“. \r\n От 17.00 часа е съборът на село Иваняне - единственото в България, в което на центъра се издига Паметник на буквите. \r\n*** \r\nОт 10.45 часа от Съдебна палата, през пешеходната улица „Тодор Александров“ до пл. „Македония“ ще тръгне шествие на училищата на Община Благоевград по повод Деня на българската просвета, култура и славянската писменост. Там ще пристигне и вторият лъч, който ще тръгне от НХГ „Св.св. Кирил и Методий“, където в 11.00 часа ще се състои ритуал по полагане на венци и цветя пред паметника на солунските братя.  \r\n*** \r\nОт 11.30 часа на пл. „Македония“ ще започне концерт на Камерна опера-Благоевград и Музикално училище „Престо“. \r\n*** \r\nОт 19.30 часа на пл. „Македония“ ще започне концерт на Мария Илиева и Любо Киров.  \r\n*** \r\nОт 10.30 часа от площад „Тройката“ ще тръгне празнично шествие по повод Деня на българската просвета и култура и на славянската писменост. То ще премине  по ул. „Александровска“, ул. „Алеко Богориди“, Приморски парк,  Културен център „Морско казино“.  \r\n*** \r\nОт 11.00 часа на открита сцена „Охлюва“ ще започне празничният концерт „България - дела велики и народ възродени“ по повод 24 май. \r\n*** \r\nОт 14.00 часа в храм „Свети Иван Рилски“ ще започне тържество с децата от Неделното училище към храма по повод Деня на българската просвета и култура и на славянската писменост. След това празникът ще продължи с благодарствен пленер към светите братя Кирил и Методий и техните ученици. \r\n*** \r\nОт 09.20 часа с благодарствен молебен в Катедралния храм „Успение Богородично“ ще започне празничната програма за 24 май във Варна. Традиционно в 10.00 часа на пл. „Св. Св. Кирил и Методий“ ще тръгне шествието на варненските деца, ученици, студенти, преподаватели, дейци на образованието, науката и културата.  \r\n*** \r\nОт 11.00 часа в залива на Варна ще се проведе Регата на Буквите. 400 балона с буквите от българската азбука ще излетят в небето по повод 24 май - Ден на българската просвета и култура и на славянската писменост.  \r\n*** \r\nОт 16.00 часа е центъра на село Осеново ще започне празнична програма по случай 140-годишнина на селото.  \r\n*** \r\nОт 10.30 часа от площад „Велчова завера“ до Община Велико Търново ще се проведе празнично шествие по повод 24 май – Ден на българската просвета, култура и на славянската писменост.  \r\n*** \r\nОт 11.00 часа пред Община Велико Търново по повод 24 май – Ден на българската просвета, култура и на славянската писменост  ще бъде рецитирано стихотворение, слово ще произнесе  кметът на Велико Търново Даниел Панов, ще бъде обявен и носителят на Награда „24 май“, ще бъдат връчени  ленти „Отличник на Община Велико Търново“, ще се състои благослов и празничен хоровод.  \r\n*** \r\nОт 12.00 часа в ритуалната зала на Община Велико Търново ще се състои среща на кмета на Велико Търново Даниел Панов с дейци на образованието и културата.  \r\n***   \r\nОт 18.30 часа по ул. „Васил Левски“ ще премине Дефиле на абитуриенти от Випуск 2019.  \r\n***   \r\nОт 21.30 часа от Площад „Цар Асен I” ще може да се наблюдава Аудиовизуалния  спектакъл „Царевград Търнов – звук и светлина“. \r\n*** \r\nОт 10.00 часа кметът на Община Видин Огнян Ценков ще се срещне с изпълнителния директор на БФС Борислав Попов на видинския колодрум, за да направят оглед на ремонтните дейности по проект „Миникомплекс по футбол – Видин-Колодрум“. \r\n*** \r\nОт 10.45 часа ще започне празнично шествие от СУ „Цар Симеон Велики“ до Художествената галерия „Никола Петров“ по повод Деня на българската просвета и култура и на славянската писменост. \r\n*** \r\nОт 11.00 часа на Крайдунавския парк ще се състои награждаването на изявени деятели в областта на образованието, културата и изкуството. След което ще започне концерт на ансамбъл за народни песни и танци „Дунав“ и детски танцов състав и фолклорен ансамбъл „Цвят“ при НЧ „Цвят 1870“.  \r\n*** \r\nОт 12.00 часа официално ще бъде открит паметник-чешма в памет на кинорежисьора Людмил Кирков. \r\n*** \r\nОт 10.00 часа от пл. „Македония“ ще тръгне празнично шествие по повод Деня на българската просвета и култура и славянската писменост. То ще премине по бул. „Никола Войводов“ и ще се насочи към монумента на светите братя Кирил и Методий пред сградата на общинска администрация, където ще бъде дадено началото на тържеството по повод 24 май. \r\n*** \r\nОт 20.00 часа пред паметника на Христо Ботев, ще бъдат официално открити Ботеви дни 2019. Веднага след това пред сцената пред Община Враца ще започне концертът на „Фондацията“. \r\n*** \r\nОт 21.30 часа върху фасадата на читалище „Развитие“ ще бъде прожектирано светлинно-звуково шоу, което ще пресъздаде историята на славянската писменост и делото на видни български възрожденци. \r\n*** \r\nОт 11.00 часа от площад „Гоце Делчев” ще тръгне празнично шествие по повод Деня на славянската писменост и българската просвета и култура. То ще премине през улица „Търговска” и ще завърши на площад „Македония” пред Дома на културата, където в 11.30 часа ще започне празничната програма по повод 24 май. \r\n*** \r\nОт 09.00 часа в храм „Св. Георги“ ще бъде отслужен благодарствен молебен по повод Ден на българската просвета и култура и на славянската писменост. От 09.45 часа пред паметника на св. св. Кирил и Методий ще бъдат поднесени цветя, а от 10.00 часа от там ще тръгне празнично шествие.  \r\n*** \r\nОт 11.30 часа  на сцената на пл. „Свобода“ ще започне празничната програма „Хоро се вие“ на Представителна фолклорна танцова студия „Добруджа“ с гл. худ. ръководител Стоян Господинов. \r\n*** \r\nОт 16.00 часа в Градски парк „Св. Георги” ще започне празничен концерт на Духов оркестър – Добрич  с диригент Стоян Монов. \r\n*** \r\nОт 17.30 часа на площад „Свобода“ ще започне Вечер на българската песен. \r\n*** \r\nОт 09.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nОт 11.00 часа на площад „Свобода” ще бъдат връчени традиционните награди „Учител на годината”.  \r\n*** \r\nОт 10.00 часа в Спортна зала „Олимпиада“ ще се проведе Държавно първенство по тенис на маса за момичета н момчета до 12 години. \r\n*** \r\nОт 10.30 часа пред НЧ „Съгласие-1890“ ще се проведе манифестация и празничен концерт  по повод Деня на българската просвета и култура и на славянската писменост. \r\n*** \r\nОт 16.00 часа пред Община Каварна ще се състои церемонията по изпращане на абитуриенти.  \r\n*** \r\nОт 10.30 часа по централните улици на града ще премине празнично шествие за 24 май, което ще стигне до площад „Севтополис”, където ще се състои общоградско тържество.  \r\nВ 19.00 часа на организирана от Община Казанлък открита сцена под надслов „Веднъж в живота” абитуриентите ще имат възможност да изявят своя талант. От 20.30 часа ще се състои празничен концерт на формация „Петте сезона” с ръководител Стефан Диомов. \r\n*** \r\nОт 10.30 часа от Дома на Културата ученици и преподаватели ще се отправят в празнично шествие към паметника на Освободителите в Градската градина по повод Деня на Българската просвета и култура и славянската писменост. От 11.00 часа пред паметника ще започне тържествената програма за празника.  \r\n *** \r\nОт 13.00 часа в ресторант „Градина” ще се проведе среща-коктейл с културните и просветни дейци от града, на който кметът на града ще награди за отличилите се с постижения в областта на просветата и образованието дейци. \r\n*** \r\nОт 11.00 часа от площад „Велбъжд“ ще тръгне празнично шествие по повод Денят на българската просвета и култура и на славянската писменост.  \r\n*** \r\nОт 12.00 часа в Художествена галерия „Владимир Димитров – Майстора“ ще бъде открита юбилейна изложба на Елица Тодорова. \r\n*** \r\nОт 09.45 часа в катедрален храм „Св. св. Кирил и Методий“ ще бъде отслужен молебен по повод Деня на българската просвета и култура и на славянската писменост. От 10.00 часа пред храма ще се състои тържественото откриване на празника и церемония по връчване на ежегодните персонални награди на изявени дейци в областта на образованието и възпитанието Барелеф „Св. св. Кирил и Методий“. \r\n*** \r\nОт 11.00 часа пред читалище „Наука-1870 г.“ ще започне концерт на студентска формация „Жарава“ при Пловдивски университет „Паисий Хилендарски“.  \r\n*** \r\nОт 10.30 часа на пл. „Жеравица“ ще се проведе шествие и Празничен концерт с участието на ПМПГ „Св. Климент Охридски” по Деня на българската просвета и култура и на славянската писменост.  \r\n*** \r\nОт 10.30 часа от читалище „Виделина“  по главния булевард „България“ в Пазарджик ще тръгне празничното шествие по повод 24 май.  \r\n*** \r\nОт 10.00 часа в храм „Св. Иван Рилски“ ще бъде отслужен празничен молебен по повод Деня на българската просвета и култура и на славянската писменост. \r\n*** \r\nОт 11.00 часа на площад „Кракра“ ще се състои ритуал по издигане на националния флаг. След това кметът на Перник Вяра Церовска ще произнесе слово и ще започне  празнично дефиле на пернишките училища. Програмата ще продължи с концертна програма под надслов „Талантите на Перник”. \r\n*** \r\nОт 12.00 часа в галерия „Любен Гайдаров“ ще бъде представена изложбата на СБХ „90 години от обявяването на Перник за град“. \r\n*** \r\nОт 12.30 часа във второ фоайе на Дворец на културата ще се състои среща-награждаване на дейци на образованието и  културата.  \r\n*** \r\nОт 16.00 часа в НЧ „Пробуда -1922 г.“  ще бъдат отбелязани 140 години  ОУ „Св. Св. Кирил и Методий“. \r\n*** \r\nОт 16.00 часа на площада в селото ще започне традиционният събор на Дивотино. \r\n*** \r\nОт 10.30 часа на площад „България“ ще бъдат наградени успешните ученици на Пещера, заслужилите учители и дейци на културата от общината. След това ще започне празнична програма, в която ще участват деца от учебните заведения в града. \r\n*** \r\nОт 10.30 часа от пл. „Стефан Стамболов” ще се състои празнично шествие до барелефа на Светите братя Кирил и Методий на едноимената улица.  \r\n*** \r\nОт 11.00 часа пред барелефа на Светите братя Кирил и Методий ще бъдат поднесени цветя и венци.  \r\n*** \r\nОт 12.00 часа на алеята пред Военния клуб ще бъде открит Празник на книгата.  \r\n*** \r\nОт 13.00 часа в Арт център- 1 в Градската градина ще бъдат отличени дейци на културата. \r\n*** \r\nОт 08.00 часа пловдивският митрополит Николай ще отслужи Празнична литургия в храм „Св. св. Кирил и Методий“ по повод Деня на българската просвета и култура и на славянската писменост. \r\n*** \r\nОт 09.00 часа в Актовата зала на Хуманитарна гимназия „Св. Св. Кирил и Методий“ ще бъдат връчени Почетен знак на град Пловдив, Почетна значка на град Пловдив и грамоти на изявени учители и директори. \r\n*** \r\nОт 10.00 часа от храм „Св. св. Кирил и Методий“ ще тръгне шествие към площад „11 май“ пред Хуманитарна гимназия „Св. Св. Кирил и Методий“, където ще ще бъде посрещната училищната икона с ликовете на св. св. Кирил и Методий, националното знаме и знамето на Европейския съюз, след което празнично слово ще произнесат кметът на Община Пловдив и началникът на РУО – Пловдив. От 10.30 часа започва Празничен молебен, отслужен от Пловдивския митрополит Николай, ще бъдат положени венци и цветя пред паметника на славянските равноапостоли. От 11.00 часа празничното шествието тръгва към площад „Стефан Стамболов“.  \r\n*** \r\nОт 11.00 часа на сцената на пл. „Стефан Стамболов“ ще започне празничен концерт. \r\n*** \r\nБългарска асоциация на работодателите в областта на културата е домакин на 57-та Генерална асамблея на PEARLE (Европейска лига на работодателските асоциации в изпълнителските изкуства). \r\n*** \r\nОт 10.00 часа по повод  Деня на българската просвета и култура и на славянската писменост от банка ОББ  до площад „Св. св. Кирил и Методий“ ще тръгне празнично шествие по главната пешеходна улица, в което ще се включат възпитаници от различни учебни заведения в общината, учители и културни дейци. Празничният концерт ще започне в 10.30 ч. на откритата сцена пред НЧ „Просвета 1888“. \r\n*** \r\nОт 18.30 часа с концерт на площада в селото ще започне традиционният празник на Лъка. \r\n***   \r\nОт 10.30 часа на пл. „Възраждане“ ще започне празнична програма по повод 150 години НЧ „Развитие“ и церемония по награждаване на Отличник на Випуска и Студент на годината, ритуал за поднасяне на венци и цветя пред паметника на Св. Седмочисленици и празнично шествие до пл. „Момина чешма“. От 12.00 часа в НЧ „Развитие“ ще бъде открита изложба „За буквите“ и  ще се състои церемония по връчване на наградите в културата и образованието. \r\n*** \r\nОт 09.30 часа с водосвет, тържествено слово на кмета на Община Садово Димитър Здравков и награждаване на заслужили дейци на културата ще започне програмата за честване на Празника на Садово и Деня на българската просвета. В 10.00 часа на стадиона в града ще се състои откриването на Републикански турнир по стрелба с лък. В 20.00 часа, отново на площада, ще започне празничен концерт на формация „Катуница“, като денят ще завърши със заря. \r\n*** \r\nОт 09.00 часа на гроба на д-р Георги Атанасович – министър на просвещението в първия кабинет на България, ще бъдат поднесени цветя по повод 24 май. Веднага след това всички деца, ученици и граждани ще тръгнат в шествие от площад „Свобода“ до пл. „Алеко“, където в 09.30 часа ще започне Общоградският празник.  \r\n***   \r\nОт 10.00 часа на площад „Свобода“ ще се състои празнично шествие по повод Деня на българската просвета и култура и на славянската писменост. \r\n*** \r\nОт 12.00 часа на площад „Хаджи Димитър“ ще се състои концерт на Николина Чакърдъкова. \r\n*** \r\nОт 10.00 часа от площад „Свобода“ до площад „България“ ще премине празнично шествие на деца и педагози от детски градини, ученици и учители  от училища, представители на образователни институции по повод Деня на славянската писменост, българската просвета и култура. \r\n*** \r\nОт 11.00 часа на площад „България“ ще бъдат връчени Годишните награди на Община Смолян. \r\nОт 11.30 часа ще започне тържествен концерт с участие на DUO CANZONE. \r\n*** \r\nОт 15.30 часа ще започне празникът на село Виево. \r\n*** \r\nОт 18.00 часа ще започне вечер на юбилярите. \r\n*** \r\nОт 10.00 часа на площада пред Община Стара Загора ще се проведе тържествен ритуал за издигане на Националното знаме на Република България по повод Деня на българската просвета и култура и на славянската писменост. След това ще се състои официалното връчване на наградите „Стара Загора“ и „Млада Загора“ и празничен концерт. \r\n*** \r\nОт 10.30 часа на площада в Хан Аспарухово ще започне празникът на селото. \r\n *** \r\nОт 14.00 часа в Регионалния исторически музей ще се проведе специализирана беседа за ученици на тема „Възникване на новобългарското образование във възрожденска Стара Загора“. \r\n*** \r\nОт 18.00 часа на площада в Кирилово ще започне празникът на селото. \r\n*** \r\nОт 10.30 часа от I ОУ „Христо Ботев” до площад „Независимост” ще се проведе празнично шествие по повод Деня на българската просвета и култура и на славянската писменост. \r\n*** \r\nОт 18.30 часа пред сградата на Община Търговище ще започне дефилето на абитуриентите от 8 училища в града.   \r\n*** \r\nОт 11.00 часа ще се проведе тържествено шествие на учители, ученици и випускници, което ще мине по ул. „Васил Дечев“ по повод Деня на българската просвета и култура и на славянската писменост и празника на Чепеларе . След това от 11.30 часа на площад „Олимпийски“ ще има празнични поздравления и награждаване на заслужили ученици, просветни дейци и самодейци. От 12.00 часа празникът продължава с концерт с Нина Иванова и „Карлък Бенд“ на площад „Олимпийски“. \r\n*** \r\nОт 18.30 часа на площад „Олимпийски“ ще започне концерт на Веси Бонева live и изпращане на абитуриентите на града. \r\n***   \r\nОт 10.00 часа от пл. „Кристал“ до пл. „Освобождение“ ще тръгне празнично шествие по повод Деня на българската просвета и култура и на славянската писменост. От 11.00 часа на специално изградената сцена на пл. „Освобождение“ започва церемонията по връчване на наградите на Шумен в системата на образованието и науката. При лошо време тържеството ще се състои в Драматично-кукления театър „Васил Друмев“.  \r\n*** \r\nОт 09.30 часа в двора на Професионалната гимназия по земеделие „Христо Ботев” ще започне церемонията по честване Деня на българската просвета и култура и на славянската писменост. От там ще тръгне празнично шествие по маршрут: ул. „Милин камък“, ул. „Търговска“, ул. „Генерал Владимир Заимов“ и ул. „Г. С. Раковски“ – площад пред община Ямбол. Кулминацията на шествието е преминаването през специалната цветна арка на площада, след което от 11.00 часа пред НЧ „Съгласие - 1862“ ще започне празничен концерт, подготвен от ОДК-Ямбол. \r\n*** \r\nОт 10.30 часа лидерът на БСП Корнелия Нинова и кандидатите за евродепутати Цветелина Пенкова, Иво Христов, Деница Златева, проф. Румен Гечев, Димитър Данчев, проф. Мариела Модева и Крум Дончев ще вземат участие в празничното шествие от Археологическия музей до паметника „Св. св. Кирил Методий“ пред Националната библиотека „Св. св. Кирил Методий“. Там те ще вземат участие в официална церемония при по 24-ти май.   \r\nОт 11.30 часа те ще посетят изложбата „Гласът на словото\", посветена на 1150 години от успението на Св. Кирил в Националната библиотека.  \r\nОт 11.45 часа в Аулата на Софийския университет „Св. Климент Охридски“ те ще вземат участие на академично тържество по повод Деня на българската просвета и култура, и славянската писменост. \r\n*** \r\nОт 14.00 часа независимият кандидат за представител в Европейския парламент Десислава Иванчева кани кандидатите за представители в ЕП на импровизиран диспут пред централния вход на НДК по ключови теми от национална значимост. \r\n*** \r\nОт 16.00 часа в залата на Община Айтос кандидатът за евродепутат от  „БСП за България“ Велизар Енчев ще се срещне с граждани.  \r\n*** \r\nОт 18.00 часа в залата на х-л „Бургас“ кандидатът за евродепутат от  „БСП за България“ Велизар Енчев ще се срещне с обществеността.  \r\n*** \r\nОт 10.00 часа водачът на листат на „БСП за България“ за предстоящите избори Елена Йончева ще се включи в честванията по повод 24-ти май. \r\n*** \r\nОт 14.30 часа в Регионалния пресклуба на БТА ще се състои пресконференция на председателя на РИК Десислава Йонкова във връзка с предстоящия изборен ден.  \r\n*** \r\nОт 12.00 часа водачът на листат на „БСП за България“ за предстоящите избори Елена Йончева ще се срещне с жители в галерията в града.  \r\n*** \r\nОт 19.00 часа в читалището в селото кандидатът за евродепутат от  „БСП за България“ Емил Георгиев ще се срещне с граждани.  \r\n*** \r\nОт 14.00 часа в ритуалната зала в града кандидатът за евродепутат от  „БСП за България“ Велизар Енчев ще се срещне с членове и симпатизанти.  \r\n*** \r\nОт 11.00 часа на пл. „Велбъжд“ кандидатът за евродепутат от  „БСП за България“ Сергей Станишев ще вземе участие в шествие по повод 24-ти май и ще се срещне с граждани. От 12.00 часа пред фонтаните на картинна галерия „Владимир Димитров – Майстора“ Станишев ще приведе дискусия с младежи. От 12.30 часа Станишев ще се срещне със земеделски производители в града.  \r\n*** \r\nОт 13.30 часа в залата на кметството кандидатът за евродепутат от  „БСП за България“ Сергей Станишев ще вземе участие в честванията за 24-ти май.  \r\n*** \r\nОт 11.00 часа в Културно- исторически комплекс „Двор на кирилицата“ кандидатът за евродепутат от „Коалиция за България“ Румен Петков ще проведе среща с обществеността.  \r\n*** \r\nОт 10.00 часа в центъра на града кандидатът за евродепутат от  „БСП за България“ Момчил Неков ще вземе участие в честването на 24-ти май.  \r\n*** \r\nОт 12.00 часа в на пл. „Хаджи Димитър“ кандидатът за евродепутат от  „БСП за България“ Петър Витанов ще вземе участие в Майските дни на културата.", "date": "2019.05.24", "title": "Предстоящи събития в страната за 24 май (Агенция „Фокус“)"}
{"url": "http://www.focus-news.net/news/2019/05/24/2661752/the-irish-times-irlandiya-glasuva-za-evropeyski-i-mestni-izbori-i-referendum.html", "text": "Ирландия гласува за европейски и местни избори, пише  The Irish Times . \r\nИзбирателните секции в страната се отварят в 7 часа сутринта в петък (9 часа българско време) за местните и европейските избори, референдума за промяна на конституцията за развод, а в Корк, Уотърфорд и Лимерик се провеждат директни избори за кмет. \r\nПовече от 6500 избирателни секции ще останат отворени до 22:00 часа (24:00 българско време), а преброяването на гласовете ще започне в събота в 9 часа сутринта в 29 центъра за броене в страната. Между 3.3 и 3.4 милиона души имат право да гласуват в различните избори. \r\nИрландските граждани имат право да гласуват на европейските и местните избори и референдума, докато всички граждани на ЕС - включително британските граждани - могат да гласуват на европейските и местните избори. Гражданите извън ЕС могат да гласуват само на местните избори. \r\nВ плебисцитите за кметовете могат да гласуват хората, които имат право да гласуват на местните избори в областите на Градския съвет на Корк, Градския и окръжен съвет на Лимерик и Съвета на Уотърфорд Сити и окръг. \r\nВъв всички случаи избирателите трябва да присъстват в регистъра на избирателите или в допълнителния регистър, за да им бъде разрешено да гласуват.  \r\nНа европейските избори 19 кандидати ще се съревновават за четирите места в избирателния район в Дъблин, 17 - за  четирите места в Северозападния район на Мидландс и 23 кандидати ще бъдат на бюлетина за Южна Ирландия. \r\nНа местните избори малко под 2000 кандидати ще се състезават за 949 места в 31-те местни власти. Преброяването на гласовете ще започне в 9 часа в събота сутринта, но ще има екзитпол след приключването на изборите в петък.   Юлиян Марков", "date": "2019.05.24", "title": "The Irish Times: Ирландия гласува за  европейски и местни избори  и референдум"}
{"url": "http://www.focus-news.net/news/2019/05/24/2661754/nimh-na-mnogo-mesta-shte-vali-dazhd-ima-usloviya-za-gradushki.html", "text": "Днес ще се развива значителна купеста и купесто-дъждовна облачност, ще има превалявания от дъжд, придружени с гръмотевици. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Има условия и за градушки. По-голяма вероятност за значителни валежи има в източната половина на страната, в следобедните часове. Вятърът от запад -северозапад ще се усили, по-чувствително в западната половина на Дунавската равнина и там ще е почти без валежи и с повече слънце. Максималните температури ще са между 19° и 24°. \r\nНад Черноморието ще се развива значителна купеста и купесто-дъждовна облачност. Ще има краткотрайни валежи и гръмотевици. Ще духа слаб до умерен запад-северозападен вятър. Максималните температури ще са 20°-21°. Температурата на морската вода е 17-18°. Вълнението на морето ще е 1-2 бала. Атмосферното налягане ще се понижи, ще е по-ниско от средното за месеца. \r\nНад планините ще се развива купеста и купесто-дъждовна облачност и на много места ще има валежи, придружени с гръмотевици. Вятърът ще е слаб до умерен от северозапад. Максималната температура на височина 1200 метра ще е около 12°, на 2000 метра – около 6°.", "date": "2019.05.24", "title": "НИМХ: На много места ще вали дъжд, има условия за градушки"}
{"url": "http://www.focus-news.net/news/2019/05/24/2661755/generalniyat-direktor-na-yunesko-odri-azule-shte-uchastva-v-tarzhestvenoto-otbelyazvane-na-denya-na-balgarskata-prosveta-i-kultura-i-na-slavyanskata-pismenost-24-may.html", "text": "По покана на президента Румен Радев на 23 и 24 май на официално посещение в България ще бъде генералният директор на Организацията на ООН за образование, наука и култура (ЮНЕСКО) Одри Азуле. Това съобщиха от  прессекретариата на държавния глава . \r\nУчастието на Одри Азуле в тържественото отбелязване на 24 май - Ден на българската просвета и култура и на славянската писменост е израз на уважение към приноса на страната ни за развитието на световната култура.  \r\nНа 24 май в 10.30 часа държавният глава Румен Радев, вицепрезидентът Илияна Йотова и генералният директор на ЮНЕСКО Одри Азуле ще се присъединят пред сградата на президентската институция към тържественото шествие по повод Деня на българската просвета и култура и на славянската писменост – 24 май.    \r\nВ 11.00 часа ще се състои тържествен водосвет пред Националната библиотека „Св. Св. Кирил и Методий“, след което Румен Радев и Одри Азуле ще отправят приветствия към гражданите и ще поднесат цветя пред паметника на Светите братя Кирил и Методий.   \r\nВ 11.40 часа президентът, вицепрезидентът и генералният директор на ЮНЕСКО ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, след което от 14.40 часа Румен Радев и Одри Азуле ще посетят Националния исторически музей в София.   \r\nВ рамките на официалното си посещение в България Одри Азуле ще проведе срещи и с министър-председателя Бойко Борисов и с вицепремиера и министъра на външните работи Екатерина Захариева.  \r\nОт 18.30 часа в Националния исторически музей в столицата президентът Румен Радев и съпругата му Десислава Радева ще бъдат домакини на традиционния прием по случай Деня на българската просвета и култура и на славянската писменост.", "date": "2019.05.24", "title": "Генералният директор на ЮНЕСКО Одри Азуле ще участва в тържественото отбелязване на Деня на българската просвета и култура и на славянската писменост – 24 май"}
{"url": "http://www.focus-news.net/news/2019/05/24/2661728/izvestiya-sled-inauguratsiyata-na-zelenski-v-donbas-se-strelya-mnogo-po-malko.html", "text": "От встъпването в длъжност на президента Владимир Зеленски, броят на обстрелите и провокациите намалява, а тежкото оръжие почти не се използва, пише  \"Известия\" , като цитира заместник-началникът на народната милиция на непризнатата Донецка народна република (ДНР) Едуард Басурин. \r\nСпоред него в момента рискът от ескалация е намалял значително, но развитието на ситуацията ще зависи от това до колко Зеленски е готов да изпълни обещанията си и да преговаря с Донбас. В самопровъзгалсената Луганска народна република (ЛНР) коментират за изданието, че думите на украинския лидер не са достатъчни за облекчаване на напрежението. В Донбас от Зеленски се чака постановление за прекратяване на огъня. Във Върховната Рада също са уверени, че новият президент трябва да премине от думите към дела. \r\nВ своето встъпително изказване Владимир Зеленски заяви, че счита края на войната в Югоизточна Украйна за негова основна цел. В Донбас пред изданието беше съобщено, че през последните няколко дни броят и интензивността на обстрела по контактната линия е намалял, а тежкото оръжие едва се използва. Според Едуард Басурин затишието може да се окаже временно, тъй като все още не е ясно как ще се развиват събитията в Киев. Той отбеляза, че председателят на Върховната Рада Андрий Парубий \"почти призова за Майдан и за подпалване на гуми\", за да противодейства на новия президент. \r\n„Ние регистрираме намаляване на броя на атаките от страна на въоръжените сили на Украйна. Намалява се броят на нарушенията и използването на тежки оръжия. Рискът от ескалация сега е по-нисък, но трябва да разгледаме ситуацията в Киев: каква позиция ще заеме Зеленски и неговия кръг. Изявленията са едно, но очакваме от него действия. Макар че като цяло ситуацията вече е по-спокойна ”, каза Басурин пред Известия. \r\nВ ЛНР също отбелязват, че те чакат реални действия от новото ръководство на Украйна, тъй като временното относително затишие не може да се приеме като промяна в ситуацията. Освен това, Родион Мирошник, съветник на ръководителя на републиката, официален представител на ЛНР в политическа подгрупа в преговорите в Минск, припомни, че предвидената среща на контактната група в Минск не се състоя на 22 май, тъй като Киев не е имал време да назначи пълномощници за преговорите. \r\n„Към днешна дата има изявления, но пълната липса на стъпки. Ситуацията на контактната линия не се е променила значително, тъй като няма постановление за прекратяване на огъня, изтегляне на войски и пълно прилагане на режима на примирие. Разбира се, можете да вземете статистиката за обстрела: ако последните седмици са били докладвани за 9–10 обстрела, сега цифрата е намаляла, плюс или минус, до пет на ден. За да говорим за качествените промени, е необходимо разпореждане от Киев за прекратяване на огъня, - каза той за \"Известия\". \r\nСпоред Родион Мирошник Донбас очаква Украйна да назначи \"адекватни преговарящи, след което може да започне процес на реален диалог\". \r\nВъв Върховната Рада, в разговор с \"Известия\", подчертаха, че Владимир Зеленски трябва да започне да изпълнява обещанията възможно най-скоро, започвайки с прекратяването на конфликта в Донбас. Така депутатът Татяна Бахтеева заяви, че голяма част от украинското общество се надява на мирно уреждане на ситуацията в югоизточната част на Украйна при новия президент. Според нея за това официален Киев трябва да се ангажира в диалог с Донбас. \r\nФактът, че Москва не реагира на отделни нападки, които идват от Владимир Зеленски и неговия екип, показва, че Русия се надява да нормализира отношенията и ситуацията в Донбас, каза за „Известия“ председателят на Комисията на Държавната Дума за ОНД, евроазиатската интеграция и отношения със сънародници Леонид Калашников. \r\n\"Но без решението на украинските власти да установят контакти с ДНР и ЛНР, нищо няма да се промени към по-добро\", увери руският политик. \r\nМеждувременно противоречиви сигнали продължават да идват от Владимир Зеленски и неговите представители. Новото ръководство в Киев все още не може да реши с кого и в какъв формат възнамерява да води преговори за разрешаване на конфликта в югоизточната част на страната. Президентът вече успя да заяви, че възнамерява да говори директно с Русия, а не с ДНР и ЛНР. По-късно обаче той каза, че не са планирани преки преговори с Москва.  Юлиян Марков", "date": "2019.05.24", "title": "„Известия“: След инаугурацията на Зеленски в Донбас се стреля много по-малко"}
{"url": "http://www.focus-news.net/news/2019/05/24/2661757/evropeyski-izbori-2019-boyko-borisov-shte-uchastva-v-zaklyuchitelnoto-predizborno-sabitie-na-kandidata-na-enp-za-predsedatel-na-ek-manfred-veber-v-myunhen.html", "text": "Председателят на ГЕРБ Бойко Борисов ще участва в заключителното предизборно събитие на кандидата на ЕНП за председател на ЕК Манфред Вебер. Това съобщиха от пресцентъра на  ПП ГЕРБ . Заедно с министър-председателя на България ще бъде и водачът на листата на ГЕРБ и СДС за европейските избори Мария Габриел. Форумът ще се проведе в столицата на германската провинция Бавария – Мюнхен, като на него са поканени и канцлерът на Германия Ангела Меркел, канцлерът на Австрия Себастиан Курц и премиерът на Хърватия Андрей Пленкович. \r\nПредседателят на ГЕРБ ще направи и изказване, което ще бъде в рамките на заключителния панел на събитието. Освен Борисов, като говорители на него са предвидени и Ангела Меркел, председателят на Европейския парламент Антонио Таяни, бившият президент на Полша Лех Валенса и Манфред Вебер. \r\nВ Мюнхен Бойко Борисов ще проведе и редица двустранни срещи, една от които с  министър-председателя на Бавария и председател на ХСС Маркус Зьодер.", "date": "2019.05.24", "title": "Европейски избори 2019: Бойко Борисов ще участва в заключителното предизборно събитие на кандидата на ЕНП за председател на ЕК Манфред Вебер в Мюнхен"}
{"url": "http://www.focus-news.net/news/2019/05/24/2661762/pregled-na-osnovnite-temi-v-starozagorskiya-pechat.html", "text": "„Задържаха собственик на казино на бала на сина му“ е водещо заглавие във вестник  „Старозагорски новини“ . Старозагорец, чието семейство притежава казино, заложна къща и магазин за хранителни стоки на територията на ромския квартал \"Лозенец\" в Стара Загора, е бил задържан зрелищно пред очите на очакващи да започне балът им в елитен ресторант абитуриенти, научи наш репортер. От ОД на МВР потвърдиха, че служители на Първо РУ \"Полиция\" са закопчали с белезници Антон Петров-Руския във връзка с образувано досъдебно производство за грабеж. Роденият в Русия и имащ и руско гражданство 44-годишен бизнесмен е задържан около 19:00 часа на 22 май първоначално за 24 часа по Закона за МВР. Запознати коментират, че арестуването е свързано с предстоящите избори за европарламента, имало сигнали за замесването на Руския в схеми за купуване на гласове в предходни кампании. От полицията лаконично потвърдиха, че Антон Петров е сред периодично профилактираните личности на територията на Старозагорска област. Зрелищната акция пред очите на абитуриентите, сред които бил и синът му, се наложила по оперативни причини, споделиха участници в нея. Добре информирани източници твърдят, че сигналът за грабежа е бил подаден от длъжник на бизнесмена, който твърдял, че след заплаха с нож в игрална зала Руския си тръгнал с... шапката му. Казино \"Лас Вегас - Руския\" се намира на улица \"Спартак\" No 3 в ромския квартал, в съседство има и магазин за хранителни стоки, официално те се водят на съпругата на задържания Янка Лазарова.  В Търговския регистър за седалище на едноименното търговско дружество е посочена улица \"Братя Жекови\" 86, там живее бащата на Янка. На същия адрес се води и семейната заложна къща \"Ринион Комерс\", която е регистрирана през 2010 година.  \r\n„Почетоха паметта на Антон Бонев - една от хилядите жертви на комунизма“,съобщава изданието. Активисти от \"Демократичен Казанлък\" подновиха надписа на паметната му плоча. И тази година демократи от сдружение \"Демократичен Казанлък\" почетоха паметта на останалия завинаги на 20 години земеделски активист Антон Бонев. Случаят с нечовешкото убийство е емблематичен за бруталните методи на управляващите комунистически сатрапи след 9 септември 1944 година. Местни болшевики организират кървавата вакханалия на 25 май 1946 година, когато лидерът на околийската организация на Земеделския младежки съюз се озовава по партийни дела в павелбанското село Александрово. Мнозинството от местното население там са били земеделци по политическите си убеждения. За реализирането на пъкления си замисъл местните ремсисти привличат двама бивши партизани от Голямоселската чета на Марко Чернев. Вечерта две ремсистки се срещат с 20-годишния Антон Бонев и го молят да излезе навън. Така земеделският лидер попада в засада. Отвличат го в крайселската кория, където го събличат гол, разпъват го на кръст на земята и започват да се гаврят с него - отрязват гениталиите и му ги слагат в устата. После разпарят корема му. Довършват го, като му прерязват гърлото. Зловещото убийство остава неразследвано и неразкрито от отечественофронтовската власт. На погребението на младия харизматичен земеделски лидер се събират хиляди опозиционно настроени казанлъчани и симпатизанти от околията. Малко след трагедията от скръб набързо си отива и майка му. Вчера активистите на \"Демократичен Казанлък\" подновиха надписа на паметната плоча за Антон, която се намира до Поликлиниката в Града на розите. И почетоха по човешки паметта на младежа-опозиционер - една от многохилядните невинни жертви на кървавия тоталитарен комунистически режим в България.  \r\n„През последните три дни БСП атакува РИК - Стара Загора, с шест жалби“, пише изданието. Общо шест жалби и сигнали е получила Районната избирателна комисия (РИК) - Стара Загора, до момента в рамките на предизборната кампания за Европейски парламент. Всички те са били изпратени в последните 3 дни и всички са от представители на БСП. Това съобщи за медията ни председателят на РИК - Стара Загора, Теодора Крумова. Първите две от жалбите са били изпратени чрез имейл от Румяна Друмева - председател на Общински предизборен щаб на БСП - Казанлък, но към тях е липсвало задължителното по закон за такива случаи пълномощно, в резултат на което РИК установява, че жалбоподателят няма представителна власт и двата сигнала са оставени без разглеждане. Впоследствие Друмева отново входира своите жалби, като този път прилага и изискуемите документи. \"Те бяха разгледани от комисията и бе взето решение, че не са основателни. С тях се сигнализираше за предизборна агитация на място, на което не би следвало да има такава. Твърдеше се още, че се използват публични общински средства за предизборна агитация на определена партия, но направени проверки от наша страна констатираха, че нарушения липсват\", отбеляза Теодора Крумова. Последните два сигнала са били подадени от общинския председател на БСП - Стара Загора, Валентина Бонева и старозагорския старейшина Кольо Димов. По думите на Крумова жалбите са бил идентични с предходните и са касаели предизборна агитация. Сигналът на Бонева не е бил разгледан, тъй като е установено, че лицето е без представителна власт. От своя страна Кольо Димов е сигнализирал по установения законов ред РИК, че директорът на Дом за възрастни с физически увреждания е отказал да даде възможност за провеждане на предизборна среща с настанените в дома. \"Проведохме заседание, на което установихме, че жалбата е основателна и бе разпоредено на директора на социалната институция да предостави възможност на всички партии, коалиции и независими кандидати, в това число и на Коалиция \"БСП за България\" да провеждат срещи с домуващите, като следи да не бъде извършвана предизборна агитация и да се спазват разпоредбите на чл. 168, ал. 3, вр. 1, т. 18 от ДР на Избирателния кодекс\", уточни председателят на РИК - Стара Загора.  \r\nС изключение на 6-те сигнала от страна на БСП до момента предизборната кампания в Старозагорско върви без сътресения. Секционните избирателни комисии са в готовност, а нормалното протичане на изборния процес във всички общо 487 секции в областта е подсигурено, увери Крумова. След подаване на допълнителна информация за броя на настанените в болницата в Казанлък е установено, че секция в лечебното заведение няма да бъде разкрита в деня на евровота. Председателят на РИК - Стара Загора, напомни, че 120 секции от всички в Старозагорска област ще разполагат с машини за гласуване. На територията на община Стара Загора избирателните секции са 208, в 54 от които ще има машинно гласуване. В понеделник всички СИК-ве, в които е заложено гласуване с машини, са били обучени за работа с тях. На обучението е присъствал и представител на фирмата, която отговаря за машините и тяхното ползване.  \r\nНа 26-и май изборният ден ще започне в 7:00 ч. и ще продължи до 20:00 часа. \"Удължаване след определения от ЦИК като краен час е възможно, ако пред съответната секционна комисия има опашка. Максималният срок, в който гласуването може да бъде продължено, е до 21:00 часа\", уточни Теодора Крумова.", "date": "2019.05.24", "title": "Преглед на основните теми в старозагорския печат"}
{"url": "http://www.focus-news.net/news/2019/05/24/2661760/chestvame-denya-na-balgarskata-prosveta-i-kultura-i-na-slavyanskata-pismenost.html", "text": "България чества Деня на българската просвета и култура и на славянската писменост. На този ден прославяме делото на Светите равноапостоли братята Кирил и Методий. През 1851 година по идея на Найден Геров българското училище в Пловдив организира първото тържество, посветено на Св. Св. Кирил и Методий. Инициативата на пловдивските учители е подета и в други градове през 60-те години на ХІХ в. 11 май по стар стил и 24 май по нов стил постепенно се превръща в общобългарски празник на просветата. Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България. \r\nДенят на българската просвета и култура и на славянската писменост ще бъде отбелязан с празнични шествия, общоградски тържества и поднасяне на венци и цветя пред паметниците на Светите братя Кирил и Методи в цялата страна. \r\nВъв всички епархии на Българската православна църква ще бъдат отслужени празнични молебени.", "date": "2019.05.24", "title": "Честваме Деня на българската просвета и култура и на славянската писменост"}
{"url": "http://www.focus-news.net/news/2019/05/24/2661759/ministar-boil-banov-shte-otkrie-izlozhbata-mechat-na-han-kubrat.html", "text": "Министърът на културата Боил Банов ще открие официално изложбата „Мечът на хан Кубрат“ на 24 май. Това съобщиха от пресцентъра на  министерството . Участие в церемонията ще вземе и кметът на Столична община Йорданка Фандъкова.   \r\nМечът, както и пръстен с монограм, принадлежали на хан Кубрат, ще бъдат изложени в Балната зала на Двореца - Национална галерия до 30 юни 2019 г. Изложбата е по инициатива на министър-председателя Бойко Борисов и е част от Дните на Ермитажа в София.  \r\nДвата артефакта са част от съкровище, открито през 1912 г. край с. Малая Перешчепина, в околностите на днешния град Полтава, Украйна.", "date": "2019.05.24", "title": "Министър Боил Банов ще открие изложбата „Мечът на хан Кубрат“"}
{"url": "http://www.focus-news.net/news/2019/05/24/2661741/maykal-pompeo-sasht-nyama-da-dopusnat-v-stranata-sistemi-kontrolirani-ot-kitayskata-komunisticheska-partiya.html", "text": "Държавният секретар на САЩ Майкъл Помпео заяви в интервю за One America News Network в четвъртък., че Вашингтон няма да позволи системи, контролирани от Китайската комунистическа партия, да функционират на американска територия , предава думите му  TACC . \r\n„До известна степен нашата политика трябваше да се промени в резултат на промените, които се случиха и във връзка с това как Китай започна да се държи на световната сцена.  По начина, по който расте тяхната икономика, по начина, по който те се развиват, тяхното въоръжение получи голяма сила, увеличиха се технологичните им възможности и те започнаха да ги използват по начин, който застрашава Съединените щати\", каза Помпео \r\n„Смятам, че затова сте свидетели как се бори президентът на САЩ Доналд Тръмп, за да гарантира, че ще може да се търгува с тях при справедливи и взаимно изгодни условия. За това ние се стремим нашите мрежи тук в САЩ да бъдат проверени и защитени по такъв начин, че да не се позволи на системите, притежавани от Китайската комунистическа партия, да проникнат в тях ”, заяви държавният секретар. Той също така подчерта, че ограничителните мерки, предприети от Вашингтон, са насочени към защита и гарантиране на непрекъснатия растеж на американската икономика. \r\nНа 15 май Тръмп подписа заповед за обявяване  на извънредно положение, за да защити американската информационна и комуникационна инфраструктура от чужди заплахи. В тази връзка Министерството на търговията на САЩ от 17 май включи  китайската телекомуникационна компания „Хуауей“ в черния списък поради заплахи за националната сигурност.  Юлиян Марков", "date": "2019.05.24", "title": "Майкъл Помпео: САЩ няма да допуснат в страната системи, контролирани от Китайската комунистическа партия"}
{"url": "http://www.focus-news.net/news/2019/05/24/2661763/sofiya-pameten-znak-shte-bade-postaven-na-lyubimata-peyka-na-nevena-kokanova-pred-hram-sveti-sedmochislenitsi.html", "text": "В знак на почит към личността на първата дама на българското кино и по случай деня на българската култура и книжовност, Столична община планира поставянето на паметен знак върху любимата пейка на Невена Коканова в градината пред храм „Свети Седмочисленици“. Това съобщиха от пресцентъра на  Общината . След репетиции в Сатиричния театър актрисата е обичала да си почива пред църквата, в която е била и кръстница на много деца. Скоро всеки ще може да види и да поседи на любимото място на великолепната Невена Коканова.  \r\nТочно на 24 май в столицата започват специални литературни маршрути, водени от известни български писатели, които са организирани от фондация „Прочети София“ с подкрепата на програма „Култура“ на Столична община. На 24 май в 12.00 часа разходката ще започне от площад „Журналист“ и ще бъде водена от Миглена Николчина. Тя е професор в катедрата по теория на литературата към СУ „Св. Климент Охридски“ и автор на книги с белетристика, поезия, теоретични и литературно-исторически изследвания. Миглена Николчина е избрала квартал „Лозенец“, който се свързва с имената на Елин Пелин, Валери Петров, Дора Габе, Богомил Райнов, Ангел Каралийчев и Иван Методиев. За повече информация -  . \r\nВ празничния ден, но в 13.00 часа ще започне литературната разходка, организирана от приятелите ни от „читАлнЯта“. Те Ви канят пред павилиона си в Градската градина на обиколка из някои от най-интересните забележителности, свързани с българската литература и най-обичаните ни писатели.", "date": "2019.05.24", "title": "София: Паметен знак ще бъде поставен на любимата пейка на Невена Коканова пред храм „Свети Седмочисленици“"}
{"url": "http://www.focus-news.net/news/2019/05/24/2661756/parlamentarna-delegatsiya-vodena-ot-predsedatelya-na-ns-tsveta-karayancheva-shte-bade-prieta-na-audientsiya-ot-negovo-sveteyshestvo-papa-frantsisk.html", "text": "Парламентарна делегация, водена от председателя на Народното събрание Цвета Караянчева, ще бъде приета на аудиенция от Негово Светейшество папа Франциск. Това съобщиха от пресцентъра на  Народното събрание . В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква.   \r\nБългарската официална делегация, водена от председателя на парламента Цвета Караянчева, ще има аудиенция при Негово Светейшество папа Франциск днес. Преди това председателят на Народното събрание ще проведе разговор на четири очи със Светия отец. По-късно Цвета Караянчева ще се срещне с Държавния секретар на Ватикана Негово Високопреосвещенство кардинал Пиетро Паролин.  \r\nНа 24 май – Денят на българската просвета и култура и славянската писменост, членовете на делегацията ще присъстват на молебен и поклонение пред мощите на Свети Кирил в базиликата „Сан Клементе“. Непосредствено след това ще бъдат поднесени цветя пред българската плоча в базиликата „Санта Мария Маджоре“, където славянските книги са получили официално признание от Ватикана.  \r\nПо време на визитата си в Рим българската делегация ще поднесе цветя пред паметника на Иван Вазов. Народните представители ще присъстват на приема в българското посолство в Рим по повод 24 май. На него председателят на българския парламент Цвета Караянчева ще връчи почетни плакети на Народното събрание по повод 140 години от установяване на дипломатически отношения между България и Италия на личности, допринесли за развитието на двустранните отношения.", "date": "2019.05.24", "title": "Парламентарна делегация, водена от председателя на НС Цвета Караянчева, ще бъде приета на аудиенция от Негово Светейшество папа Франциск"}
{"url": "http://www.focus-news.net/news/2019/05/24/2661766/predstoyashti-mezhdunarodni-sabitiya-za-24-may-agentsiya-fokus.html", "text": "Дъблин . Избори за Европейски парламент в Ирландия.  \r\n*** Прага . Избори за Европейски парламент в Чехия.  \r\n*** Рим . Движението „Пет звезди“ закрива кампанията си за изборите за Европейски парламент. \r\n*** Лондон . Премиерът Тереза Мей се среща с депутати от Консервативната партия.  \r\n*** Банкок . Кралят на Тайланд свиква първо заседание на новия парламент.  \r\n***", "date": "2019.05.24", "title": "Предстоящи международни събития за 24 май (Агенция „Фокус“)"}
{"url": "http://www.focus-news.net/news/2019/05/24/2661758/balgarskiyat-patriarh-neofit-shte-oglavi-moleben-po-povod-denya-na-balgarskata-prosveta-i-kultura-i-slavyanskata-pismenost-v-katedralata-sv-aleksandar-nevski.html", "text": "По повод 24 май - Деня на българската просвета и култура и славянската писменост  във всички епархии на Българската православна църква се отслужват молебени за здраве и благопреуспяване на народа ни, съобщи репортер на  Агенция „Фокус“ . Негово Светейшество Българският патриарх Неофит ще оглави тържествения молебен в Патриаршеската катедрала \"Св. Александър Невски\". Началният час е 10.00 часа. След това участниците в молебена с литийно шествие ще се отправят към паметника на светите  братя Кирил и Методий пред Народната библиотека. Там от 11.00 часа ще започне гражданското тържество. В  честването за поредна година ще се включат и ученици от Софийската духовна семинария \"Св. Йоан Рилски\". \r\nНикола Петков", "date": "2019.05.24", "title": "Българският патриарх Неофит ще оглави Молебен по повод Деня на българската просвета и култура и славянската писменост в катедралата \"Св. Александър Невски\""}
{"url": "http://www.focus-news.net/news/2019/05/24/2661767/smolyan-s-praznichno-shestvie-i-vrachvane-na-godishnite-nagradi-na-obshtinata-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С празнично шествие ще бъде отбелязан и тази година в Смолян Денят на българската просвета и култура и на славянската писменост. Това съобщиха от пресцентъра на  Община Смолян . В шествието се очаква да се включат стотици ученици, учители, деца от детските градини и граждани. То ще тръгне в 10.00 часа от Стария център - пешеходния мост, и ще продължи до Амфитеатъра на площад „България“ в новия център на Смолян. В него ще вземат участие кметът Николай Мелемов, общински съветници, началникът на Регионалното управление на образованието Мария Семерджиева, представители на различни институции и др. \r\nОт 11.00 часа на пл. „България” ще бъдат връчени Годишните награди на Община Смолян, както и отличията на победителите в конкурса „Родна реч, омайна, сладка…”. \r\nОт 11.30 часа ще се проведе тържествен концерт с участието на Duo canzone. \r\nОбщина Смолян и лично кметът Николай Мелемов канят всички жители на града да се включат в честванията.", "date": "2019.05.24", "title": "Смолян: С празнично шествие и връчване на Годишните награди на Общината ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/24/2661761/zapadno-i-srednoevropeyskiyat-mitropolit-antoniy-shte-otsluzhi-moleben-v-tsarkvata-sv-kliment-v-rim.html", "text": "За поредна година Негово високопреосвещенство Западно и Средноевропейският митрополит Антоний е част от българската църковно-държавна делегация, която всяка година посещава град Рим, за да отдаде своята почит на живота и делото на светите братя Кирил и  Методий, предаде репортер на  Агенция \"Фокус\" . Митрополит Антоний ще вземе участие във  всички прояви на нашата делегация във вечния град на 24 май, а от 15.00 часа ще отслужи молебен в църквата \"Св. Климент\" /Сан Клементе / в Рим.  \r\nНикола ПЕТКОВ", "date": "2019.05.24", "title": "Западно и Средноевропейският митрополит Антоний ще отслужи молебен в църквата \"Св. Климент\" в Рим"}
{"url": "http://www.focus-news.net/news/2019/05/24/2661765/plovdiv-mitropolit-nikolay-shte-oglavi-arhiereyska-sveta-liturgiya-i-moleben-po-povod-24-may-denyat-na-balgarskata-prosveta-i-kultura-i-slavyanskata-pismenost.html", "text": "Негово високопреосвещенство Пловдивският митрополит Николай ще оглави Архиерейска света Литургия и  Молебен по повод 24 май - Денят на българската просвета и култура и славянската писменост в Пловдив, предаде репортер на  Агенция \"Фокус\" . Светата Литургия митрополит Николай ще отслужи в пловдивския храм \"Св. св. Кирил и Методий\". Началото е в 8.00 часа. След светата Литургия митрополит Николай ще отслужи пред храма молебен за всички просветни кадри.   \r\nНикола ПЕТКОВ", "date": "2019.05.24", "title": "Пловдив: Митрополит Николай ще оглави Архиерейска света Литургия и Молебен по повод 24 май - Денят на българската просвета и култура и славянската писменост"}
{"url": "http://www.focus-news.net/news/2019/05/24/2661745/ria-novosti-yuliya-timoshenko-se-obyavi-protiv-pregovori-s-rusiya.html", "text": "Украйна се нуждае от силна армия и от засилване на санкциите срещу Русия, а не от референдум за сключване на мирни споразумения с Москва. Това становище беше изразено от лидера на партия \"Отечество\" Юлия Тимошенко по програмата \"Право на власт\" на телевизионния канал \"1 + 1\", цитиран от  РИА Новости . \r\nТя подчерта, че референдумът е \"добра идея\", но не в случая, когато става въпрос за вземане на решения по сложните отношения между Русия и Украйна. \r\nПо-рано стана известно, че президентът на Украйна Владимир Зеленски планира да проведе референдум за преговорите с Русия. По-късно той разясни, че това е допитване, което, както каза той, е начин да се проучи общественото мнение и няма да има законодателна сила. \r\nВ същото време Зеленски, според съобщения в медиите, говори отрицателно за възможността за провеждане на разговори с Русия.  Юлиян Марков", "date": "2019.05.24", "title": "РИА Новости: Юлия Тимошенко се обяви против преговори с Русия"}
{"url": "http://www.focus-news.net/news/2019/05/24/2661771/ria-novosti-kompaniyata-space-x-izvede-v-orbita-parvata-grupa-spatnitsi-za-globalen-internet.html", "text": "Ракета-носител Falcon 9 успешно е извела в орбита 60 спътника, които са първите в рамките на мисията Starlink, предаде  РИА Новости .  \r\nОт американската компания Space X потвърдиха успешното извеждане на спътниците.  \r\nИзстрелването на ракетата-носител от Кейп Канаверал по-рано беше отлагано няколко пъти, първоначално заради метеорологичните условия, а впоследствие заради необходимост да бъде проверена допълнително системата на оборудването.  \r\nРъководителят на компанията Space X Илон Мъск написа в Twitter, че „мисията Starlink ще бъде най-тежкия товар за Space X, с тегло 18,5 тона“.  \r\nStarlink е спътникова мрежа от следващо поколение, способна да осигури широколентов достъп до Интернет, допълва агенцията.   Светлин Божков", "date": "2019.05.24", "title": "РИА Новости: Компанията Space X изведе в орбита първата група спътници за глобален Интернет"}
{"url": "http://www.focus-news.net/news/2019/05/24/2661774/sofiya-zonite-za-parkirane-v-stolitsata-nyama-da-rabotyat-na-24-25-i-26-may.html", "text": "Зоните за паркиране в столицата няма да работят на 24, 25 и 26 май. Това съобщиха от  Центъра за градска мобилност . През празничните дни градския транспорт ще се движи по празнично разписание.  \r\nПрез трите неработни дни за удобство на гражданите и гостите на столицата се увеличават колите по линия 66, които пътуват по маршрут Зоопарк – Морени (Витоша). А Ако сте решили да се разходите и видите нещо интересно на 24 май - Ден на българската просвета и култура и на славянската писменост, Столична община ви осигурява безплатен достъп като посетители до парк-музей „Врана”. \r\nДо там ще ви отведе автобусна линия № 505 с маршрут от пл. „Орлов мост“ по бул. „Цариградско шосе“ до парк-музей „Врана“. \r\nЛинията обслужва съществуващите си двупосочни спирки: „Пл. Орлов мост” (в посока Национален стадион „Васил Левски“, разположена на бул. „Евлоги и Христо Георгиеви“); „Хотел Плиска”, „УМБАЛ Св. Анна”, „МС Цариградско шосе” и „Парк-музей Врана”.", "date": "2019.05.24", "title": "София: Зоните за паркиране в столицата няма да работят на 24, 25 и 26 май"}
{"url": "http://www.focus-news.net/news/2019/05/24/2661764/evropeyski-izbori-2019-kandidatite-za-evrodeputati-ot-bsp-za-balgariya-shte-se-vklyuchat-v-chestvaniyata-v-stranata-na-24-may.html", "text": "Кандидатите за евродепутати от \"БСП за България\" ще се включат в честванията по повод 24 май в страната и ще се срещнат с граждани. Това съобщиха от пресцентъра на  БСП . София \r\nВ 10.30 часа в гр. София лидерът на БСП Корнелия Нинова и кандидатите за евродепутати Цветелина Пенкова, Иво Христов, Деница Златева, проф. Румен Гечев, Димитър Данчев, проф. Мариела Модева и Крум Дончев ще вземат участие в празничното шествие от Археологическия музей до паметника \"Св. св. Кирил Методий\" пред Националната библиотека \"Св. св. Кирил Методий\". Там те ще вземат участие в официалната церемония. В 11.30 часа те ще посетят изложбата \"Гласът на словото\", посветена на 1150 години от успението на Св. Кирил в Националната библиотека. В 11.45 часа в Аулата на Софийския университет \"Св. Климент Охридски\"  те ще вземат участие на академично тържество по повод Деня на българската просвета и култура и на славянската писменост. Велико Търново \r\nВ 10.00 часа в гр. Велико Търново водачът на листат на левицата за предстоящите избори Елена Йончева ще се включи в честванията по повод 24-ти май. Габрово \r\nВ 12.00 часа в гр. Габрово Елена Йончева ще се срещне с жители в галерията.  Сливен   \r\nВ 12.00 часа в на пл. \"Хаджи Димитър\" в Сливен Петър Витанов ще вземе участие в Майските дни на културата.  Бургас \r\nВ 14.00 часа в ритуалната зала в гр. Карнобат Велизар Енчев ще се срещне с членове и симпатизанти. В 16.00 часа в залата на Общината, гр. Айтос, той ще се срещне с граждани. В 18.00 часа в залата на х-л Бургас в Бургас Енчев ще се срещне с обществеността.  Хасково \r\nВ 19.00 часа в читалището в с. Ябълково, общ. Димитровград, Емил Георгиев ще се срещне с граждани.  Силистра \r\nВ 10.00 часа в центъра на гр, Силистра Момчил Неков ще вземе участие в честването на 24-ти май.  Кюстендил \r\nВ 11.00 часа на пл. \"Велбъжд\" в Кюстендил Сергей Станишев ще вземе участие в шествие по повод 24-ти май и ще се срещне с граждани. В 12.00 часа пред фонтаните на картинна галерия \"Владимир Димитров - Майстора\" в гр. Кюстендил Сергей Станишев ще приведе дискусия с младежи. В 12.30 часа в града там Станишев, ще се срещне със земеделски производители. В 13.30 часа в залата на кметството в с. Соволяно, общ. Кюстендил, Станишев ще вземе участие в честванията за 24-ти май.", "date": "2019.05.24", "title": "Европейски избори 2019: Кандидатите за евродепутати от \"БСП за България\" ще се включат в честванията в страната на 24 май"}
{"url": "http://www.focus-news.net/news/2019/05/24/2661769/po-stapkite-na-velikite-pisateli-i-poeti-v-den-na-balgarskata-prosveta-i-kultura-i-na-slavyanskata-pismenost.html", "text": "В 12. 00 часа започват специалните литературни маршрути водени от известни български писатели, организирани от фондация \"Прочети София\" с подкрепата на програма \"Култура\" на Столична община. Това съобщиха от пресцентъра на  Столична община . Разходката ще започне от площад „Журналист“ и ще бъде водена от Миглена Николчина. Тя е професор в Катедрата по теория на литературата към СУ „Св. Климент Охридски“ и автор на книги с белетристика, поезия, теоретични и литературно-исторически изследвания. Миглена Николчина е избрала квартал „Лозенец“, който се свързва с имената на Елин Пелин, Валери Петров, Дора Габе, Богомил Райнов, Ангел Каралийчев и Иван Методиев.  \r\nВключването в литературната разходка е безплатно. \r\nЗа повече информация:", "date": "2019.05.24", "title": "По стъпките на великите писатели и поети в Ден на българската просвета и култура и на славянската писменост"}
{"url": "http://www.focus-news.net/news/2019/05/24/2661776/za-poredna-godina-obshtina-kazanlak-shte-nagradi-pobeditelite-v-konkursa-za-sobstvenorachno-izrabotena-kniga-mlad-knigoizdatel.html", "text": "За поредна година на 24 май ще бъдат наградени победителите сред училищата в обявения от Община Казанлък конкурс за собственоръчно изработена книга „Млад книгоиздател“. Това каза за   Радио „Фокус”  Сребра Касева, началник на кабинета на кмета. Тя поясни, че книгите на младите автори ще бъдат подредени в изложба. Събитието ще се проведе от 12.30 часа. Денят на българската просвета и култура и на славянската писменост ще бъде отбелязан с поредица от събития в Казанлък. В 10.30 часа по централните улици на града ще премине празнично шествие, което ще стигне до площад „Севтополис”, където ще се състои общоградско тържество. По време на тържеството кметът Галина Стоянова ще награди победителите в инициативата „Младите лидери на Казанлък”. \r\nВ 16.30 часа ще започне Мажоретно празнично шествие, което ще бъде последвано от Мажоретен фестивал на площад „Севтополис”. \r\nВ 19.00 часа на организирана от Община Казанлък открита сцена под надслов „Веднъж в живота” абитуриентите ще имат възможност да изявят своя талант. От 20.30 часа ще се състои празничен концерт на формация „Петте сезона” с ръководител Стефан Диомов. \r\nСлавяна ГАЙДАРОВА", "date": "2019.05.24", "title": "За поредна година Община Казанлък ще награди победителите в конкурса за собственоръчно изработена книга „Млад книгоиздател“"}
{"url": "http://www.focus-news.net/news/2019/05/24/2661778/burgas-s-shestvie-i-praznichen-kontsert-v-pomorie-shte-bade-otbelyazan-24-may.html", "text": "24 май е един от най-светлите български национални празници. На тази дата честваме Деня на българската просвета и култура и на славянската писменост. В Поморие честването ще започне по традиция с празнично шествие по главната пешеходна улица, в което ще се включат възпитаници от различни учебни заведения в общината, учители и културни дейци. Това съобщиха от пресцентъра на  Община Поморие . Под звуците на Общинския духов оркестър, стройните редици ще тръгнат в 10.00 часа от банка ОББ по посока площад „Св. св. Кирил и Методий“. Празничният концерт ще започне в 10.30 ч. на откритата сцена пред НЧ „Просвета 1888“. В програмата, организирана от ЦПЛР ОДК – Поморие, ще се включат възпитаниците на ДГ„Детелина“, ДГ „Веселушко“, ДГ “Слънчо”, ОУ “Христо Ботев”, СУ “Иван Вазов”, КСТ „Блясък“ и ДФТА „Раковина“. Община Поморие и ЦПЛР Общински детски комплекс – Поморие канят всички жители и гости на града, за да отбележим празника заедно и да отдадем почит към духовно-просветното дело на светите братя. \r\nПри лоши метеорологични условия празничният концерт ще се проведе в залата на НЧ “Просвета 1888” гр. Поморие от 10.30 часа.", "date": "2019.05.24", "title": "Бургас: С шествие и празничен концерт в Поморие ще бъде отбелязан 24 май"}
{"url": "http://www.focus-news.net/news/2019/05/24/2661770/kardzhali-denyat-na-balgarskata-prosveta-i-kultura-i-na-slavyanskata-pismenost-shte-zapochne-s-tarzhestven-ritual-pred-pametnika-na-osvoboditelite.html", "text": "Денят на Българската култура и славянската писменост ще започне с тържествен ритуал в 11.00 часа пред паметника на Освободителите в Градската градина, според предварителната програма на Общината, предаде кореспондент на  Радио \"Фокус\"  от Кърджали. Учебните заведения от общината ще се отправят към паметника в празнично шествие по булевард „България“ от Дома на Културата в 10.30 часа. В концерта след ритуала ще участват певчески и танцови състави от училищата и самодейци от читалищата и културните институти. На среща-коктейл с културните и просветни дейци от града, който ще се състои в 13.00 часа в ресторант „Градина”, кметът на града ще награди за отличилите се с постижения в областта на просветата и образованието дейци.  \r\nДарина ДЕЕНИЧИНА", "date": "2019.05.24", "title": "Кърджали: Денят на Българската просвета и култура и на славянската писменост ще започне с тържествен ритуал пред паметника на Освободителите"}
{"url": "http://www.focus-news.net/news/2019/05/24/2661775/denyat-24-may-v-svetovnata-istoriya.html", "text": "През 1883 г. в Ню Йорк официално е открит известният Бруклински мост. През 1900 година в Русия е пуснат на вода крайцерът “Аврора”, станал по-късно символ на революцията. Крайцерът “Аврора” на Балтийския флот, един от символите на Октомврийската революция - болшевишки преврат през 1917 г. През 1976 г. са осъществени първите редовни полети на свръхзвуковите пътнически самолети “Конкорд”. През 2000 г. Израел прекратява 22-годишната си окупация на Южен Ливан.  \r\nПрез 2002 г. Джордж Буш и Владимир Путин подписват в Москва Договор за съкращаване на стратегическите оръжия. През 2014 г. при престрелка в Еврейския музей центъра на Брюксел са убити трима и един е тежко ранен. Над 10 човека са получили помощ при изпадане в шок ставайки свидетели на инцидента.  Ерик Кантона - френски футболист, нападател, Боб Дилън (псевд. на Робърт Цимерман) - американски попмузикант, Йосиф Бродски - руски поет и есеист, Михаил Александрович Шолохов - руски писател, Георг Рафаел - австрийски скулптор.  Джон Фостър Дълес- американски държавник, дипломат, Алексей Иванович Соболевски - руски славист, член на БАН, Николай Коперник- полски астроном, създател на хелиоцентризма.  2015 г.  \r\nНа втория тур на президентските избори в Полша побеждава Анджей Дуда с вота на 53% от гласовете на избирателите. 2014 г.  \r\nВоенните в Тайланд разпускат парламента. 2014 г.  \r\nПри престрелка в Еврейския музей центъра на Брюксел са убити трима и един е тежко ранен. Над 10 човека са получили помощ при изпадане в шок ставайки свидетели на инцидента. 2013 г.  \r\nЗеметресение с магнитуд 8,2 е регистрирано в района на Сахалин. Трусовете са усетени от жителите на 25 префектури в Япония, както и на голяма част от територията на Русия включително Москва с магнитуд едно като са евакуирани 850 човека. Огнището на земетресението е на дълбочина 590 километра под морското дъно. Трусът е усетен особено силно в Петропавловск и на Камчатка. Трусът е усетен и в Румъния. Такъв магнитуд не е регистриран от 1961 г. в Охотско море, когато започват редовните наблюдения на сеизмичната активност в района. 2002 г.  \r\nДжордж Буш и Владимир Путин подписват в Москва Договор за съкращаване на стратегическите оръжия, известен като Московски договор или SORT. 2000 г.  \r\nРакетата Атлас III е изстреляна за пръв път. С този полет е изведен френския комуникационен спътник Eutelsat в геостационарна орбита.  2000 г.  \r\nИзраел прекратява 22-годишната си окупация на Южен Ливан. 1976 г.  \r\nОсъществени са първите редовни полети на свръхзвуковите пътнически самолети “Конкорд”. 1943 г.  \r\nНемският доктор Йозеф Менгеле заема поста лекар на концлагера Освиенцим. \r\nЙозеф Менгеле е роден на 16 март 1911 г. в Гюнцбург Бавария. Син е на основателя на фабриката \"Карл Менгеле & Синове\", изработваща селскостопанска техника, и съпругата му госпожа Валбурга (моминско име Хупфауер). През 1943 г. Менгеле е назначен от Химлер за лекар в концентрационния лагер Освиенцим (по личното желание на Менгеле). Там (заедно с други лекари - Кьониг, Тилон, Клайн) игрae ключова роля при избора, кои от евреите да бъдат изпратени на работа или в газовите камери. От 30 май служи като лекар в така наречения цигански лагер в Аушвиц. Очевидци го описват като много привлекателен мъж, винаги спретнат и с аристократична осанка. Затворниците си го спомнят като човека с камшик за езда в ръка, с безупречно чиста униформа и лъснати до блясък ботуши. В Аушвиц Менгеле прави медицински и антропологични проучвания подпомаган финансово от Немското изследователско дружество. Известен е с експериментите си върху близнаци, защото те са най-подходящи за сравнителен анализ. Сред затворниците Менгеле си спечелва прозвището \"Ангел на смъртта\". През 1944 г. Менгеле става водещият лекар на женския лагер в Аушвиц. В началото на годината започва работа по проекта \"Цвят на очите\". \"Подходящи\" за проекта затворници биват убивани и различни проби от органите им се изпращат в Берлин за по-нататъшни изследвания. През месеците юли-август циганският лагер в комплекса е ликвидиран по архитектни съображения. Менгеле поема организирането и селектирането на затворниците. Под негово ръководство са обгазени 3000 души, 1400 работоспособни затворници са прехвърлени в концентрационния лагер Бухенвалд. На 17 януари 1945 г., десет дни преди Аушвиц да бъде освободен от Червената армия, Менгеле напуска лагера. По-голямата част от документацията си той взима със себе си, за да се хабилитира за изследванията си върху близнаците. Останалата част от документите му са унищожени от SS. През февруари Менгеле си намира работно място като лекар при един от бившите си колеги. Юни месец е арестуван от американски войници под името Фриц Холман, но след няколко дни успява да избяга. Самоличността му не е разкрита. През лятото след разследването на останките от Аушвиц от Червената армия и съветските власти става ясно, че Менгеле е отговорен за изследователски проекти, ползващи живи хора за опитен материал. От 30 октомври той работи под друго име като ратай в селскостопански двор в Манголдинг при Розенхайм. 1946-1947 г. в рамките на Нюрнбергския процес се състои и Лекарският такъв. Менгеле задочно е осъден на доживотен затвор. Издирването му не е започнато. През 1948 г. той се завръща в Гюнцбург, където се захваща с възстановяването на бащината си фирма. През 1949 г. с паспорт от Интернационалния комитет на червения кръст на името на Хелмут Грегор успява да се добере до Генуа, а от там и до Буенос Айрес. През 1954 г. се развежда с останалата в Европа съпруга. През 1958 г. в Монтевидео (Уругвай) се оженва за вдовицата на брат си Карл, която през 1956 г. го е последвала в Южна Америка. Менгеле се чувства сигурен във военните диктатури на континента и се подвизава под истинското си име. Но през 1959 г. заради интернационалното издирване на нацистки престъпници е принуден да напусне Аржентина и да се засели в Парагвай. Получава и парагвайско гражданство. През лятото на 1960 г. изчезва от преследвачите си някъде близо до Сао Пауло (Бразилия). През 1979 г. на 7 февруари Йозеф Менгеле умира вероятно при нещастен случай (удавяне) в Бертигоа край Сао Пауло. Под името Волфганг Герхард е погребан в Ембу (Бразилия). Семейството му успява да запази смъртта му в тайна. През 1982 г. заповедта за задържането на Менгеле от ФРГ е подновена. За информация за Менгеле е обявена награда от 5000 долара (увеличена от Центъра по документация в Хайфа на 50000), а за залавянето му се дават десет милиона марки. Израелската тайна служба Мосад също продължава диренето му. В началото на 1985 г. именно тя намира гроба на Менгеле. Следва ексхумация и съдебна експертиза на скелета и зъбите за потвърждаване на самоличността. В Йерусалим на т. нар. \"Трибунал Менгеле\" официално е обявена смъртта му. 1915 г.  \r\nПървата световна война: Италия обявява война на Австро-Унгария. 1900 г.  \r\nВ Русия е пуснат на вода крайцерът “Аврора”, станал по-късно символ на революцията. Крайцерът “Аврора” на Балтийския флот, един от символите на Октомврийската революция - болшевишки преврат през 1917 г. Пуснат е вода през 1903 г., участва в морския бой в залива Цусима (1905 г.). Вечерта на 7 ноември 1917 г. с халостен изстрел на оръдията си \"Аврора\" дава сигнал за атака на Зимния дворец. Днес корабът е исторически паметник, филиал на Централния военноморски музей (от 1956 г.). 1883 г.  \r\nВ Ню Йорк официално е открит известният Бруклински мост. 1844 г.  \r\nЧрез създадената от Самюел Морз морзова азбука от Вашингтон до Балтимор е изпратено първото телеграфно съобщение - „Какво е сътворил Господ?\". Самуел Финли Бриз Морз е роден през 1791 г. Той е американски художник и изобретател. Автор на исторически композиции и парадни портрети. Един от основателите и пръв президент (1826-1845 г.) на Националната академия за рисуване в Ню Йорк. През 1837 г. изобретява електромагнитен телеграфен апарат, а през 1838 г. създава телеграфен код, наречен код на Морз. Морзовата азбука е международен телеграфен код, при който на всяка буква и цифра от 0 до 9 съответства комбинация от сигнали с кратка (точка) и голяма (тире) продължителност. През 1843 г. Морз успява да си издейства от Конгреса финансова подкрепа за построяването на първата телеграфна линия в САЩ от Балтимор до Вашингтон. Срещу него веднага завеждат дела други изобретатели. След серия от съдебни битки Върховният съд в САЩ признава патентните му права през 1854 г. 1819 г.  \r\nАмериканският колесен параход “Савана” се отправя на път за Европа и става първият параход, пресякъл Атлантическия океан. На тази дата са родени: 1966 г.  \r\nРоден е Ерик Кантона - френски футболист, нападател. Започва кариерата си в “Оксер”, преминава през “Олимпик” - Марсилия, “Бордо”, “Монпелие” и др. През този период е постоянен титуляр и лидер на френския национален отбор до злополучния мач с Българияя на “Парк де Пренс” през 1993 г., след което напуска националния отбор. Играе известно време в английския “Лийдс”, но безспорен връх в кариерата му са годините, прекарани в “Манчестър Юнайтед”, с който е трикратен шампион на Англия, безспорен негов ас и е първият чуждестранен футболист обявяван за № 1 в английското първенство. 1941 г.  \r\nРоден е Боб Дилън (псевд. на Робърт Цимерман) - една от живите легенди на американска попмузика. Творчеството му е свързано с фолк-рока и американската протестна песен от 60-те год. Има издадени два цикъла стихотворения. Боб Дилън е също така и сценарист и режисьор на автобиографичен филм (1978 г.), почетен доктор на университета в Принстън. Първата му значителна сценична проява е през 1961 г., когато открива концерт на Джон Ли Хукър. Началните му албуми го нареждат сред най-значителните певци - борци за граждански права, макар че след 1966 г. сценичната му активност намалява: концерт в памет на У. Гътри в \"Карнеги Хол\" (1968 г.), участие на фестивала на о-в Уайт (1969 г.), в концерта за Бангладеш (1971 г.). Творческият му път през 70-те години е противоречив. През 1976 г. организира \"Ролинг Тъндър ревю\" с известни музиканти, с които концертира из САЩ. От албумите му през 80-те години се запомнят няколко, между които един с участието на музиканти от \"Дайър Стрейтс\", \"Ролинг Стоунс\" и др., и записаният с \"Том Пети енд дъ Хартбрейкърс\". Сред по-известните му албуми са: \"Bob Dylan\" (1962 г.), \"Freewheen’ Bob Dylan\" (1963 г.), \"The Times They Are A’Changin\", \"Another Side of Bob Dylan\" (1964 г.), \"Bringing it All Back Home\", \"Haighway 61 Revisited\" (1965 г.), \"Blonde on Blonde\" (1966 г.), \"Greatest Hits\", \"John Wesley Harding\" (1967 г.), \"Nachville Skyline\" (1969 г.), \"Self Portrait\", \"New Morning\" (1970 г.), \"Greatest Hits, vol. II\" (1971 г.), \"More Greatest Hits\" (1972 г.), \"Pat Garret and Billy the Kid\", \"Dyllan\" (1973 г.), \"Planet Waves\", \"Before the Flood\" (1974 г.), \"Blood on the Tracks\", \"Basement Tapest\", \"Desire\" (1975 г.), \"Hard Rain\" (1976 г.), \"Street Legal\" (1978 г.), \"Dylan at Budokan\", \"Slow Train Coming\" (1979 г.), \"Saved\" (1980 г.), \"Shot of Love\" (1981 г.), \"Infidels\" (1983 г.), \"Empire Burlesque\", \"Biograph\" (1985 г.), \"Knocked Out Loaded\" (1986 г.), \"Under the Red Sky\" (1990 г.), \"Good As I Been To You\" (1992 г.), \"Bob Dylan - A 30th Anniversary Celebration Concert\" (1993 г.), \"World Gone Wrong\" (1993 г.), \"Greatest Hits, Vol. III\" (1994 г.), \"Time out of Mind\" (1997 г.), \"Love and Theft\" (2001 г.). 1940 г.  \r\nРоден е Йосиф Бродски - руски поет и есеист. Лауреат на Нобелова награда за литература за 1987 г. От 1972 г. живее в САЩ. Творчеството му включва стихосбирки, книга с есета и пиеса, писани на руски език. Сам превежда творбите си и твори на английски език: \"A Part of Speech\" (1977 г.), \"Less Than One\" (1987 г.), \"Homage to Urania\" (1987 г.). 1905 г.  \r\nРоден е Михаил Александрович Шолохов - руски писател. Той е член на Световния съвет на мира, депутат във Върховния съвет на СССР (1939 г.). През 1939 г. получава титлата академик. Учи в различни гимназии до 1918 г. Сражава се на Дон през Гражданската война. На 18 години публикува първите си произведения в младежки съветски вестник - три фейлетона, подписани в псевдоним “М. Шолох”. Публикува разкази във вестник “Молодой ленинец”, сп. “Журнал крестьянской молодëжи”, “Огонëк”, “Комсомолия”, “Смена”, “Прожектор”, “Крестьянский журнал”. Това са произведенията, които съставят “Донски разкази” (1926 г.). Епопеята “Тихият Дон” започва да пише от 1926 г. Книга 1-2 излиза през 1928 г. , книга 3 през 1929-1932 г. (В “Бързеите на “Тихия Дон”. А. Солженицин подлага на обстойна критика авторството на Шолохов върху романа, третира го като плагиатство). През 1932 г. излиза книга 1 на “Разораната целина” (кн. 2, 1959-1960 г.). Отделни глави от романа “Те са сражаваха за родината” излизат през 1943-1944 г. (нова редакция – 1969 г.). Шолохов публикува повестта “Съдбата на човека” през 1956-1957 г. Пише публицистични статии: “Слово за Родината” (1948 г.), “Борбата продължава” (1948 г.), “Светлина и тъмнина” (1949 г.), “Палачите няма да избягат от съда на народите” (1950 г.) и др. Лауреат на Нобелова награда за литература през 1965 г. 1693 г.  \r\nРоден е Георг Рафаел - австрийски скулптор. Работи във Виена (от 1715 г.), Залцбург (1725-1728 г.), Пресбург (до Братислава, Словакия, 1728-1738 г.). Един от големите австрийски скулптори на ХVIII в. Автор е на централния олтар със статуя на св. Марина (1832 г., съборната църква в Братислава), алегоричните фигури за фонтана на Новия пазар във Виена (1737-1739 г.), \"Оплакването на Христа\" (1740-1741 г., събора в Гурке) и др. На тази дата умират: 1959 г.  \r\nУмира Джон Фостър Дълес- американски държавник, дипломат. Завършва юридически науки. Тясно свързан с влиятелни кръгове от едрия капитал; директор на юридическата фирма \"Съливан енд Кромуел\" (от 1927 г.), чрез която се оформят сделки с германски монополи през 20-те и 30-те год. Директор на \"Интернешънъл никл къмпъни\", член на управителния съвет на \"Ню Йорк сити банк\", председател на съвета на попечителите на \"Фонд Рокфелер\" и др. Дипломатическата си дейност започва през 1907 г. , когато е секретар на американската делегация на Втората Хагска конференция. На Парижката мирна конференция (1919-1920 г.) е съветник в делегацията на САЩ. През 1924 г. участва в съставянето на плана \"Дауъс\". След Втората световна война активно се включва в подготовката на плана \"Маршал\" и в организирането на Северноатлантическия пакт (1949 г.). От 1953 г. до 1959 г. е държавен секретар на САЩ. Защитник на \"твърдия курс\" по отношение на СССР и страните от социалистическия лагер. 1929 г.  \r\nУмира Алексей Иванович Соболевски - руски славист, член на БАН. Професор по история на руски език в Петербургския и в Киевския университети. Неговите “Лекцiи по исторiи рускаго язûка” (1888 г.) претърпяват няколко издания и са признати за класически. Изучава старата руската ръкописна книжнина, която е тясно свързана и със своя първоизточник – старобългарската писменост. Постепенно се задълбочава в нея и става неин добър познавач, за което свидетелстват многото му монографии, като: “Стихотворенiе Константина Болгарскаго”, “Кирило-Методиевскiе вопросû” (1883 г.), “Церковно-славянскiя текстû моравскаго произхожденiя” (1900 г.), “Древнiй церковно-славянскiй язûк, фонетика” (1891 г.) и др. 1543 г.  \r\nУмира Николай Коперник- полски астроном, създател на хелиоцентризма. Роден е на 19 февруари 1473 г., в Торун. Учи астрономия в Краковския университет (от 1491), продължава обучението си в Болоня, Италия. Работи като преподавател по математика в Рим. Следва медицина в Падуа, завръща се в родината си (1505 г.) и постъпва в монашески орден. Същевременно продължава със заниманията си по астрономия. Своята астрономическа система създава още през 1512 г., но едва през 1543 г. (на 70-год. възраст) успява да публикува съчинението си “За въртенето на небесните сфери” (“De revolutionibus orbium coelestium libri VI”), от което успява да види само един екземпляр в предсмъртния си час. Съчинението е забранено от Католическата църква от 1616 до 1828 г.След като извършва преврат в естествознанието, Коперник се отказва от приетото в течение на векове схващане за Земята като център на Вселената. Обяснява видимите движения на небесните тела – около оста си и около Слънцето, в т. ч. и на Земята. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив“.", "date": "2019.05.24", "title": "Денят 24 май в световната история"}
{"url": "http://www.focus-news.net/news/2019/05/24/2661773/stara-zagora-tri-troleybusni-linii-shte-se-dvizhat-po-obhoden-marshrut-zaradi-praznichno-shestvie-na-24-may.html", "text": "Три тролейбусни линии ще се движат по обходен маршрут заради празнично шествие на 24 май. Това съобщиха от пресцентъра на  Община Стара Загора . Във връзка с провеждане на тържество и празнично шествие по повод 24 май – Ден на българската просвета, култура и славянска писменост, за времето от 08.00 часа до 13.00 часа движението на обществения транспорт ще се осъществява по обходен маршрут, както следва: \r\nТролейбусни линии 1, 26 и 36: по маршрута си до бул. „Цар Симеон Велики“, надясно по ул. „Димчо Стаев“, наляво по ул. „Генерал Гурко“ и обратно.", "date": "2019.05.24", "title": "Стара Загора: Три тролейбусни линии ще се движат по обходен маршрут заради празнично шествие на 24 май"}
{"url": "http://www.focus-news.net/news/2019/05/24/2661780/stara-zagora-zelenata-zona-za-parkirane-v-grada-nyama-da-raboti-v-denya-na-balgarskata-prosveta-i-kultura-i-slavyanskata-pismenost.html", "text": "По разпореждане на кмета на Община Стара Загора Живко Тодоров на празничния 24 май - Ден на българската просвета и култура и славянската писменост, жителите и гостите на града ще паркират безплатно в рамките на „Зелена зона“. Това съобщиха от пресцентъра на  Община Стара Загора . На 25 май зоната ще бъде с обичайното си работно време – от 8.00 часа до 14.00 часа.", "date": "2019.05.24", "title": "Стара Загора: „Зелената зона“ за паркиране в града няма да работи в Деня на българската просвета и култура и славянската писменост"}
{"url": "http://www.focus-news.net/news/2019/05/24/2661782/tsveten-bazar-shte-bade-otkrit-v-park-rozarium-v-kazanlak.html", "text": "Цветен базар ще бъде открит в парк „Розариум“ в Казанлък, предаде кореспондент на  Радио „Фокус” . Инициативата ще продължи до 2 юни. На 27 май започва националното изложение за български производители с мотото „С любов към българското“. Изложение на парфюми и продукти от етерични масла ще се проведе в дните от 31 май до 2 юни. Събитието е съвместно с Университета за хранителни технологии в Пловдив, с Българска национална асоциация етерични масла, парфюмерия и козметика и Института по розата в Казанлък. Съпътстващо събитие на изложението ще бъде научна конференция „Българската парфюмерийна индустрия – тенденции и аромати. \r\nФестивалът на балканската култура и кулинария „Казанлък мези” ще бъде открит на 30 май и ще продължи до 2 юни. В рамките на фестивала ще се проведат спортни състезания, турнири по табла и белот, детска анимация, концерти с участието на български и балкански изпълнители. \r\nСлавяна ГАЙДАРОВА", "date": "2019.05.24", "title": "Цветен базар ще бъде открит в парк „Розариум“ в Казанлък"}
{"url": "http://www.focus-news.net/news/2019/05/24/2661777/veliko-tarnovo-s-poklonenie-obshtogradsko-shestvie-mnogo-muzika-pesni-i-tantsi-svishtov-otbelyazva-24-may.html", "text": "С поклонение, общоградско шествие, много музика, песни и танци Свищов отбелязва 24 май – Ден на българската просвета, култура и славянската писменост. Това съобщиха за  Радио „Фокус“ – Велико Търново  от Общината. Програмата започва в 09.00 часа с поднасяне на цветя на гроба на д-р Георги Атанасович – министър на просвещението в първия кабинет на България (26 юли – 24 ноември 1879 година). Веднага след това всички деца, ученици и граждани ще тръгнат в шествие от площад „Свобода“ до пл. „Алеко“, където в 09.30 часа ще започне Общоградския празник с много изненади. При лошо време проявата ще се проведе в салона на Първо българско народно читалище „Еленка и Кирил Д. Аврамови“. \r\nЛуиза ТРАНЧЕВА", "date": "2019.05.24", "title": "Велико Търново: С поклонение, общоградско шествие, много музика, песни и танци Свищов отбелязва 24 май"}
{"url": "http://www.focus-news.net/news/2019/05/24/2661772/yambol-s-praznichno-shestvie-v-grada-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С празнично шествие в града ще бъде отбелязан 24 май. Това съобщиха от пресцентъра на  Община Ямбол . Празничното шествие този път ще има за отправна точка Професионалната гимназия по земеделие „Христо Ботев”. Началото на церемонията по честване Деня на българската просвета и култура и на славянската писменост ще бъде в 9.30 часа в двора на гимназията. Празничната процесия ще мине по маршрут: ул. „Милин камък“, ул. „Търговска“, ул. „Генерал Владимир Заимов“ и ул. „Г. С. Раковски“ – площад пред община Ямбол. \r\nПо утвърдена вече традиция кулминацията на шествието е преминаването през специалната цветна арка на площада, след което от 11.00 часа пред НЧ „Съгласие - 1862“ ще започне празничен концерт, подготвен от ОДК-Ямбол.  \r\nКметът Георги Славов кани всички ямболии да споделят емоцията на най-светлия за българите празник и да се присъединят към общоградските инициативи по повод 24 май.", "date": "2019.05.24", "title": "Ямбол: С празнично шествие в града ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/24/2661783/sport-toronto-pobedi-kato-miluoki-s-10599-vav-finalite-na-iztochnata-konferentsiya-na-nba.html", "text": "Торонто победи като гост Милуоки с 105:99 в мач от финалната плейофна серия в Източната конференция на НБА. След тази среща Торонто води с 3:2 победи в серията, която се играе до четири победи в седем мача. Следващия мач е в залата на Торонто.  \r\nШампионът Голдън Стейт вече спечели финалната серия в Западната конференция на НБА, след като отстрани Портланд с 4:0 победи.", "date": "2019.05.24", "title": "Спорт: Торонто победи като Милуоки с 105:99 във финалите на Източната конференция на НБА"}
{"url": "http://www.focus-news.net/news/2019/05/24/2661784/kyustendil-s-praznichen-parad-v-grada-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С празничен парад в Кюстендил ще бъде отбелязан Денят на българската просвета и култура и на славянската писменост. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Шествието ще започне от 11.00 часа на площад „Велбъжд”. В него ще се включат на представители от детски градини, училища, народни читалища и културни институции от община Кюстендил. В рамките на програмата ще бъдат наградени петима учители от Регионално управление на образованието – Кюстендил. Празникът ще завърши със съвместно изпълнение на химна „Върви народе възродени” от вокални групи от пет училища на територията на община Кюстендил. \r\nВенцеслав ИЛЧЕВ", "date": "2019.05.24", "title": "Кюстендил: С празничен парад в града ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/24/2661781/plovdiv-i-tazi-godina-tarzhestvoto-po-povod-24-may-shte-zapochne-na-ploshtad-11-may.html", "text": "И тази година тържеството по повод 24 май в Пловдив започва на площад „11 май“ пред Хуманитарна гимназия „Св. Св. Кирил и Методий“, предаде репортер на  Радио „Фокус“-Пловдив . По традиция на тържеството присъстват представителни групи на всички пловдивски училища, официални лица и гости. От 09.00 часа в Актовата зала на гимназията ще бъдат връчени Почетен знак на град Пловдив, Почетна значка на град Пловдив и грамоти на изявени учители и директори. \r\nПо същото това време от 09.00 часа пловдивският митрополит Николай ще отслужи Празнична литургия в храм „Св. св. Кирил и Методий“. \r\nВ 10.00 часа от храма официалните гости и свещеници ще се отправят към площад „11 май“ пред гимназията. Там ще бъде посрещната училищната икона с ликовете на св. св. Кирил и Методий, националното знаме и знамето на Европейския съюз, след което празнично слово ще произнесат кметът на Община Пловдив и началникът на РУО – Пловдив. В 10.30 часа започва Празничен молебен, отслужен от Пловдивския митрополит Николай. Ще бъдат положени венци и цветя пред паметника на славянските равноапостоли. В 11.00 часа празничното шествието тръгва към площад „Стефан Стамболов“. То се води от мажоретен състав, духов оркестър Пловдив и знаменна група от ХГ „Св. св. Кирил и Методий“, носеща иконата на св. св. Кирил и Методий. \r\nПо същото това време на сцената на пл. „Стефан Стамболов“ в 11 часа започва празничен концерт, който ще продължи до 13.00 часа. В концерта ще участват Мажоретен състав „Динамика“ с ръководител Магдалена Богоева, Хор на  Пловдивските момчета „ Стефка  Благоева“ с диригент  Милка Толедова, Хор  „Детска китка“ с диригент професор  Златина Делирадева, Балет „ Ера“ с ръководител Кремена Шопова, младите гимнастички на школа по художествена гимнастика и балет с ръководители Елмира Младенова и Дарина Джурова, Клуб по спортни танци „ Сияна Данс“ с ръководители Марияна Дишлиева и Румяна Чуклева, най- малкият състав на хорова школа „ Стефка Благоева“ от 6 до 9 години, с диригент Борислава Благоева, вокална група „Бамбини“ с ръководители Снежана Донева и Димитър Донев, естрадно студио „ Прима“ с ръководители Теодора Сталева и Желязка Белчилова, формация за автентичен фолклор „Куклици“, с ръководители Виолета Щерева и Румен Монев, фолклорен танцов ансамбъл „Иглика“ с главен художествен ръководител Венцислава Еленска и актьори от ДТВ „Владимир Николов“. \r\nЦветана ТОНЧЕВА", "date": "2019.05.24", "title": "Пловдив: И тази година тържеството по повод 24 май ще започне на площад „11 май“"}
{"url": "http://www.focus-news.net/news/2019/05/24/2661788/nimh-v-16-oblasti-na-stranata-e-obyaven-zhalt-kod-za-dazhd-i-gramotevitsi.html", "text": "В 16 области на страната е обявен жълт код за валежи от дъжд и гръмотевици. Това сочи справка на сайта на  Националния институт по метеорология и хидрология (НИМХ) . Областите, за които важи предупреждението, са: Габрово, Велико Търново, Русе, Силистра, Разград, Търговище, Шумен, Бургас, Сливен, Ямбол, Стара Загора, Хасково, Кърджали, Смолян, Пловдив, Пазарджик.  \r\nПо преминаващия студен атмосферен фронт валежите ще продължат, най-интензивни ще са през нощта срещу петък и след обяд в петък. Количества валежи ще са от 20-35 л/кв.м. Очакват се гръмотевични бури и градушки на повечето места.", "date": "2019.05.24", "title": "НИМХ: В 16 области на страната е обявен жълт код за дъжд и гръмотевици"}
{"url": "http://www.focus-news.net/news/2019/05/24/2661790/sliven-v-grada-shte-se-sastoi-kontsert-na-nikolina-chakardakova.html", "text": "В града ще се състои концерт на Николина Чакърдъкова. Той ще се състои от 12.00 часа на площад „Хаджи Димитър“, съобщиха от пресцентъра на  Община Сливен . Поводът е Денят на българската просвета и култура и на славянската писменост. Заедно с певицата на сцената ще се качи и Неврокопския танцов ансамбъл. Концертът е безплатен.", "date": "2019.05.24", "title": "Сливен: В града ще се състои концерт на Николина Чакърдъкова"}
{"url": "http://www.focus-news.net/news/2019/05/24/2661785/blagoevgrad-s-bogata-programa-shte-bade-otbelyazan-24-may-den-na-balgarskata-prosveta-kultura-i-slavyanskata-pismenost-i-praznik-na-grada.html", "text": "Богата празнична програма е подготвила Община Благоевград по повод 24 май - Ден на българската просвета, култура и славянска писменост, и празник на Благоевград. Това съобщиха от пресцентъра на  Община Благоевград . По традиция честванията започват на 23 май с тържествен парад на училищните знамена, който ще тръгне от Съдебна палата от 18.30 часа и ще стигне до зала „Пейо Яворов“, където от 19.00 часа ще започне церемонията по връчване на престижното отличие „Училище на годината 2019“. Първият ден от празненствата ще завърши с официален прием на кмета д-р Атанас Камбитов за учители и дейци на културата, образованието и науката.  В деня на българската просвета, култура и славянската писменост честванията започват в 10.45 часа с празнично шествие на училищата на Община Благоевград. Това е първият лъч от два, който ще тръгне от Съдебна палата, през пешеходната улица „Тодор Александров“ до пл. „Македония“. Там ще пристигне и вторият лъч, който ще тръгне от НХГ „Св.св. Кирил и Методий“, където в 11.00 часа ще се състои ритуал по полагане на венци и цветя пред паметника на солунските братя. Програмата ще продължи с концерт на Камерна опера - Благоевград и Музикално училище „Престо“, които ще се качат на сцената в 11.30 часа на пл. „Македония“. \r\nКулминацията в празничния ден ще бъде концертът на любимите изпълнители на България- Мария Илиева и Любо Киров. Те ще изпълнят своите хитове и ще радват меломаните с много музика и емоции. Концертът започва в 20.00 часа на площад „Македония“.", "date": "2019.05.24", "title": "Благоевград: С богата програма ще бъде отбелязан 24 май - Ден на българската просвета, култура и славянската писменост и празник на града"}
{"url": "http://www.focus-news.net/news/2019/05/24/2661787/burgas-praznikat-na-balgarskata-prosveta-i-kultura-i-slavyanskata-pismenost-shte-bade-pocheten-ot-detsata-ot-nedelnoto-uchilishte-kam-hram-sveti-ivan-rilski.html", "text": "Празникът на българската просвета и култура и славянската писменост - 24 май, ще бъде почетен от децата от Неделното училище към храм  „Свети Иван Рилски“ и ученици от групи по православие с ръководител Атанасия Петрова. Това съобщиха от пресцентъра на  Община Бургас . Събитието ще започне с тържество в храма от 14.00 часа и продължава с благодарствен пленер към светите братя Кирил и Методий и техните ученици. То е благословено от Негово Високопреосвещенство Сливенския митрополит Иоаникий и в него може да участва всяко дете и ученик. По-големите ученици ще рисуват портрети на просветителите, а по-малките ще се учат да пишат букви, да съставят думи, други ще плетат венци, някои ще пишат послания с писци. Канят се всички да се присъединят към празника на децата.", "date": "2019.05.24", "title": "Бургас: Празникът на българската просвета и култура и славянската писменост ще бъде почетен от децата от Неделното училище към храм „Свети Иван Рилски“"}
{"url": "http://www.focus-news.net/news/2019/05/24/2661779/blagoevgrad-s-bogata-kulturna-programa-v-gotse-delchev-shte-bade-otbelyazan-denyat-na-slavyanskata-pismenost-i-balgarskata-prosveta-i-kultura.html", "text": "С богата културна програма в Гоце Делчев ще бъде отбелязан Денят на славянската писменост и българската просвета и култура. Това съобщиха от пресцентъра на  Община Гоце Делчев . Общината и учебните заведения в града организират традиционно празнично шествие, което ще тръгне в 11.00 от площад „Гоце Делчев”. То ще премине през улица „Търговска” и ще завърши на площад „Македония” пред Дома на културата. \r\nШествието ще бъде водено от военен духов оркестър и в него по традиция ще участват кметът на общината, заместник-кметовете, Неврокопският митрополит Серафим, народни представители, председателят на Общинския съвет, общински съветници, випускници, изявени и доказани професионалисти в различни области, които са родом от Гоце Делчев, както и гости. \r\nПразничната програма по повод 24 май ще започне в 11.30 часа на площад „Македония” пред Дома на културата. По време на нея ще бъдат наградени изявени учители и ученици от учебните и детски заведения в общината. След това празникът ще продължи с концерт на местни групи и изпълнители.", "date": "2019.05.24", "title": "Благоевград: С богата културна програма в Гоце Делчев ще бъде отбелязан Денят на славянската писменост и българската просвета и култура"}
{"url": "http://www.focus-news.net/news/2019/05/24/2661786/kmetat-na-blagoevgrad-d-r-atanas-kambitov-svetite-bratya-kiril-i-metodiy-i-tehnite-uchenitsi-ostaviha-sled-sebe-si-nay-moshtnoto-orazhie-sreshtu-nevezhestvoto-poklon.html", "text": "Светите братя Кирил и Методий и техните ученици оставиха след себе си най-мощното оръжие срещу невежеството! Поклон! Това се казва в поздравителен адрес от кмета на Благоевград д-р Атанас Камбитов, изпратен от пресцентъра на  Общината . \r\n„Уважаеми съграждани, Честит празник! 24 май – Ден на българската просвета и култура и славянска писменост, и празник на Благоевград! Ден, повод за гордост, за самочувствие, за признателност!“, заявява д-р Камбитов. Той изразява респект и към всички съвременни будители, които продължават и надграждат делото на просветителите. \r\n„Уважаеми съграждани, честит празник на Благоевград! Нека бъдем обединени и устремени към светлото бъдеще на Благоевград, на България! Да помним историята и да я предаваме на поколенията след нас!“, се посочва също в поздравителния адрес от д-р Атанас Камбитов.", "date": "2019.05.24", "title": "Кметът на Благоевград д-р Атанас Камбитов: Светите братя Кирил и Методий и техните ученици оставиха след себе си най-мощното оръжие срещу невежеството, поклон"}
{"url": "http://www.focus-news.net/news/2019/05/24/2661794/burgas-selo-laka-shte-praznuva-s-praznichen-kontsert-i-nestinarski-tantsi.html", "text": "Поморийското село Лъка ще отбележи традиционния си празник. Това съобщиха от пресцентъра на  Община Поморие . Тържественият концерт ще започне в 18.30 чaса на площада. В празничната програма участие ще вземат Клуб “Поезия”, Женска група за народни песни, Група за автентичен фолклор и оркестър от мъжки вокал, клавир, акордеон, тъпан и гайда. Завършекът на тържеството ще бъде по залез слънце в църковния двор, където всички жители и гости ще имат възможността да се докоснат до магията на нестинарските танци. Община Поморие, Кметство с. Лъка и НЧ „Възраждане 2002” канят всички на празника.", "date": "2019.05.24", "title": "Бургас: Село Лъка ще празнува с празничен концерт и нестинарски танци"}
{"url": "http://www.focus-news.net/news/2019/05/24/2661789/veliko-tarnovo-gradat-shte-otbelezhi-tarzhestveno-denya-na-balgarskata-prosveta-kultura-i-pismenost-24-may.html", "text": "Велико Търново ще отбележи тържествено Деня на българската просвета, култура и писменост – 24 май, съобщиха от  пресцентъра на Общината.  Голямо шествие ще премине по улиците на града, а в него се очаква да се включват над 1000 деца, ученици, студенти, учители и преподаватели, дейци на културата и изкуствата, жители на Старата столица и гости от България и чужбина. То ще започне в 10.30 ч. сутринта от площад „Велчова завера” и ще продължи до сградата на Общината. \r\nПо традиция, най-малките великотърновци ще носят потрети на светите братя Кирил и Методий, на техните ученици и последователи, а също и на бележити българи, оставили ярка следва в сферите на просветата и духовността. \r\nВ 11.00 ч. кметът Даниел Панов ще посрещне участващите в шествието пред сградата на Общината, където ще произнесе празнично слово и ще връчи общинската награда „24 май“, която се присъжда за изявен зрелостник. Носител на отличието тази година е Десислава Димитрова от Старопрестолната гимназия по икономика.  \r\nПрограмата ще продължи с празничен концерт. В 18.30 ч. по улица „Васил Левски“ започват традиционните абитуриентски дефилета, а за поредна година зрелостниците ще бъдат изпратени като холивудски звезди. Подарък за всички жители и гости на Велико Търново е прожекция на шоуто на Царевец „Царевград Търнов – звук и светлина“. Спектакълът ще започне в 21.30 ч. в празничната вечер.  \r\nВъв връзка със събитията временно ще бъде променена организацията на движението. От 9,45 ч. до 11.30 ч. ще бъдат затворени площад „Велчова завера“, улиците „Стефан Стамболов“, „Независимост“ и „Васил Левски“ (До 12.30 ч.). В този период автобусните линии от градския и крайградския транспорт ще се движат по ул. „Бачо Киро“. Докато трае забраната за движение в Стария град, линиите с номера 20 и 40 ще ползват спирка „Летен театър“ като крайна точка, а след кв. „Света гора“ линия №5 ще пътува до ул. „Крайбрежна“.  \r\nУлица „Васил Левски“ ще бъде затворена и от 17.00 до 20.00 ч. на 24 май заради абитуриентските дефилета. В този период автобусите отново ще се движат по ул. „Бачо Киро“. Ограничен ще бъде трафикът и през площад „Цар Асен I” – за времето от 21.15 ч. до 22.00 ч. \r\nВ Деня на буквите в центъра на Велико Търново ще бъде забранено разполагането на обекти за временна търговия – маси, сергии и пр., на които се извършва търговия с хранителни или промишлени стоки, рекламни или промоционални кампании. Рестрикцията се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. Разрешено ще бъде единствено поставянето на обекти за търговия с български национални знамена и балони.", "date": "2019.05.24", "title": "Велико Търново: Градът ще отбележи тържествено Деня на българската просвета, култура и писменост – 24 май"}
{"url": "http://www.focus-news.net/news/2019/05/24/2661792/burgas-8000-dushi-shte-uchastvat-v-traditsionnoto-praznichno-shestvie-v-grada.html", "text": "24 май е любимият празник на жителите на Бургас, който се отбелязва по-масово дори от Никулден. Тази година ще бъде отбелязан своеобразен рекорд. Според предварителните записвания и подадената от учебните заведения информация, цели 8000 души ще участват в традиционното празнично шествие. За сравнение, през последните години броят им е достигал максимум 5000 - 6000. Това съобщиха от пресцентъра на  Община Бургас . \r\nШествието ще потегли в 10.30 часа с маршрут: пл. \"Тройката\" - ул. \"Александровска\" - ул. \"Алеко Богориди\" - Приморски парк,  Културен център \"Морско казино\". \r\nОт 11.00 часа на открита сцена \"Охлюва\" ще започне празничният концерт \"България - дела велики и народ възродени\". В него ще участват Роси Кирилова, Йордан Марков, Дани Милев бенд, ФА \"Чинари\", Детски хор \"Милка Стоева\", възпитаници на НУМСИ \"Проф. Панчо Владигеров\" и ДГ \"Вълшебство\". Водещ ще е Драгомир Драганов. \r\nОт 12.00 часа в галерията на Дружество на художниците в Бургас, ул. \"Александровска\" 22, ще бъде открита изложбата \"24 май\". Тогава ще се връчи и призът за \"Млад художник на годината\" на името на Руси Стоянов. \r\nДокато тече многохилядното шествие, временно ще бъде спирано автомобилното движение по улиците \"Левски\", \"Лермонтов\", \"Фотинов\", \"Цар Симеон\", \"Демокрация\". \r\nОбщина Бургас призовава водачите на моторни превозни средства, които на 24 май не са ангажирани с участие в шествието или изпращане на абитуриент, да избягват преминаване през районите в града, където се събират много хора.", "date": "2019.05.24", "title": "Бургас: 8000 души ще участват в традиционното празнично шествие в града"}
{"url": "http://www.focus-news.net/news/2019/05/24/2661796/ekathimerini-ochakva-se-opozitsionnata-partiya-nova-demokratsiya-da-specheli-izborite-za-ep-v-gartsiya.html", "text": "Най-голямата опозиционна партия „Нова Демокрация“ води с 7% пред управляващата партия „Сириза“, според данните от последното социологическо проучване, преди изборите за Европейски парламент в Гърция, пише изданието  „Ekathimerini“ .  \r\nПроучването е по поръчка на телевизия SKAI.  \r\nВ частност, данните от проучването показват, че консервативната партия, водена от Кириакос Мицотакис, ще спечели 31% от гласовете, срещу 24% за лявата партия „Сириза“, водена от премиера Алексис Ципрас. И двата партии повишават резултатите си, в сравнение с предишното проучване на социологическата агенция Pulse, проведено през април. Броят на нерешилите за кого ще гласуват избиратели е 7,5%, което е с 5% по-малко, в сравнение с миналия месец.  \r\nПроучването показва, че борбата за третото място на изборите ще се води между центристкото „Движение за промяна“ с 7% и крайнодясната „Златна зора“ с 6,5% от гласовете.  \r\nКомунистическата партия заема пето място с 5,5% и се очаква да бъде последната партия, която ще си осигури присъствие в Европейския парламент.  \r\nБившият коалиционен партньор на „Сириза“ партията „Независими гърци“ се очаква да спечели 1,4% от гласовете.  \r\nСоциологическото проучване е проведено по телефона в периода 21-22 май и обхваща 1208 души.   Светлин Божков", "date": "2019.05.24", "title": "„Ekathimerini“: Очаква се опозиционната партия „Нова Демокрация“ да спечели изборите за ЕП в Гърция"}
{"url": "http://www.focus-news.net/news/2019/05/24/2661793/s-praznichno-shestvie-v-pazardzhik-shte-bade-otbelyazan-24-may.html", "text": "Празничното шествие в Деня на светите братя Кирил и Методий в Пазарджик ще започне в 10.30 часа от читалище „Виделина“, съобщиха от  общинската администрация . Проявите по повод Деня на славянската писменост и българската просвета и култура ще завършат с Празничен концерт от 11.00 часа на площад „Константин Величков“ като в него ще участват деца и ученици от общинските детски градини, училища и съставите към Общински детски комплекс.", "date": "2019.05.24", "title": "С празнично шествие в Пазарджик ще бъде отбелязан 24 май"}
{"url": "http://www.focus-news.net/news/2019/05/24/2661801/sport-stanaha-izvestni-polufinalistite-na-svetovnoto-parvenstvo-po-hokey-v-slovakiya.html", "text": "Станаха известни полуфиналистите на Световното първенство по хокей на лед в Словакия.  \r\nВ четвъртфиналите Русия победи САЩ с 4:3, Канада победи Швейцария с 3:2 след продължения, Финландия победи Швеция с 5:4 след продължения, а Чехия победи Германия с 5:1.  \r\nНа полуфиналите Русия ще се срещне с Финландия, а Канада ще играе срещу Чехия.", "date": "2019.05.24", "title": "Спорт: Станаха известни полуфиналистите на Световното първенство по хокей в Словакия"}
{"url": "http://www.focus-news.net/news/2019/05/24/2661797/burgas-mayski-praznitsi-pomorie-2019-shte-se-provezhdat-do-31-may.html", "text": "„Майски празници“-Поморие '2019 ще се провеждат до 31 май. Това съобщиха от пресцентъра на  Община Поморие . По повод Деня на славянската писменост, българска просвета и култура ще се проведе шествие от Пешеходна зона и пл. „Св. св. Кирил и Методий” - Поморие. На 25 май (събота) от 10.00 часа ще се проведе Седмица на движението и спорта „Победители с мама и татко”. Място на провеждане:  Спортна площадка „Руски паметник” - Поморие. \r\nНа 29 май (сряда) от 10.00 часа ще се състои Държавно първенство по плажен хандбал – мъже  и жени. Място на провеждане:  Централен плаж Поморие. На 31 май (петък) от 18.00 часа предстои Ден на предизвикателството в град Каблешково. Място на провеждане:  Площад „Атанас Манчев”, град Каблешково, община Поморие. \r\nОбщина Поморие запазва право при необходимост да нанася промени в програмата.", "date": "2019.05.24", "title": "Бургас: „Майски празници“- Поморие 2019 ще се провеждат до 31 май"}
{"url": "http://www.focus-news.net/news/2019/05/24/2661798/stara-zagora-s-praznichno-shestvie-uchenitsi-i-studenti-chestvat-24-may-v-grada.html", "text": "Ученици и студенти ще се включат в празничното шествие по повод 24 май - Ден на българската просвета и култура и на славянската писменост, в Стара Загора. Това съобщиха от пресцентъра на  Община Стара Загора . Тази година то ще е от три лъча, които ще се съберат на площада пред Общината.  \r\nПървият ще тръгне от парк „Александър Стамболийски“ (Алана) по ул. „Свети княз Борис“, централната алея на парк „Пети октомври“ по бул. „Митрополит Методий Кусев“ до площада. Вторият тръгва от Пето основно училище „Митьо Станев“ по южното платно на бул. „Цар Симеон Велики“, а третият от парк „Йордан Капсамунов“ (Езерото) по бул. „Митрополит Методий Кусев“ до площада.  \r\nМажоретките от Центъра за подкрепа за личностно развитие ще подгреят празника с танцови изпълнения.  \r\nТържественото честване ще се проведе на две сцени. На стълбите пред сградата на общинска администрация ще са построени хорът на Държавна опера Стара Загора и на Народно читалище „Родина“, както и общинският духов оркестър. Вдясно от тях ще бъдат официалните гости, както и номинираните за наградите „Стара Загора“ и „Млада Загора“. \r\nНа сцената на обновения площад ще бъдат музикалните и танцови формации, които ще участват в празника.  \r\nЦеремонията ще започне в 10.00 часа с изпълнение на емблематичното стихотворение „Аз съм българче“. След това ще прозвучи хорово изпълнение на химна „Върви, народе, възродени“. Към небето ще полетят балони с буквите от българската азбука. \r\nПод звуците на Националния химн ще бъдат издигнати знамената на България, на Стара Загора и на Европейския съюз. \r\nСлед официалните приветствия, ще бъдат връчени наградите „Стара Загора“ и „Млада Загора“, които се присъждат за постижения в културата, изкуството, образованието и науката.  \r\nПоздравления към отличените ще поднесат Вокална група „Розов свят“ с изпълнението на песента „Учителко, любима“, квинтет „Траяна“, вокална група „Усмивки“ и солисти от Държавна опера Стара Загора. \r\nПразникът ще завърши с концерт на Детски фолклорен ансамбъл „ Загорче“  и на Общински фолклорен ансамбъл „Загоре“.", "date": "2019.05.24", "title": "Стара Загора: С празнично шествие ученици и студенти честват 24 май в града"}
{"url": "http://www.focus-news.net/news/2019/05/24/2661795/blagoevgrad-mariya-ilieva-i-lyubo-kirov-s-golyam-kontsert-po-povod-praznika-na-grada-24-may.html", "text": "Мария Илиева и Любо Киров ще поздравят благоевградската публика по повод Празника на Благоевград- 24 май. Това съобщиха от пресцентъра на  Общината . На площад „Македония“ от 19.30 часа в деня на славянската писменост и култура- 24 май любимите изпълнители на България ще представят изключителен концерт. По време на събитието двамата музиканти Любо Киров и Мария Илиева ще изпълнят вдъхновяващите си хитове, ще представят нови парчета и ще изпеят специално за Благоевград старите си хитове. На празничната сцена два от най-слушаните и предпочитани гласа на България ще изпълнят и съвместният си хит, познат на всички “Alright“. \r\nКонцертът ще бъде част от богатата програма, която е подготвила Община Благоевград по повод честванията за Празника на града.  \r\nВ деня на славянската писменост и култура, в деня на солунските братя, жителите и гостите на Благоевград ще бъдат част от тематични събития, концерти, шествия и ритуали по полагане на венци и цветя в памет на светите братя и тяхното дело.", "date": "2019.05.24", "title": "Благоевград: Мария Илиева и Любо Киров с голям концерт по повод празника на града - 24 май"}
{"url": "http://www.focus-news.net/news/2019/05/24/2661791/sofiya-s-bogata-kulturna-programa-v-grada-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С богата културна програма в града ще бъде отбелязан Денят на българската просвета и култура и на славянската писменост – 24 май. Това съобщиха от пресцентъра на  Столична община . От 10.00 до 15.00 часа софиянци могат да разгледат документалните изложби: \r\n- „България в Европа, Европа в България“ със стари пощенски картички и албуми от цяла Европа от колекциите на проф. Михаил Неделчев. Изложбата цели да покаже по какъв начин се съотнасят общоевропейските големи центрове с българските градове, които също имат европейски облик. В нея са представени 10 тематични кръга от местата за отдих и за общуване с водата – плажове, пристанища и градини – до персоналистическите култове – от общоевропейския Наполеонов култ до българските култове за революционерите-европейци. \r\n- „Събуждащият книгите“. Столичани могат да видят редки издания на Неофит Рилски (Описание на българския свещен Рилски манастир 1879 г.), на Марин Дринов (Исторически преглед на българската църква, 1869), на Любомир Милетич (Дако-румъните и тяхната славянска писменост 1896). Първи издания на Яворов, Пенчо Славейков, П. Ю. Тодоров, Стоян Заимов, Елин Пелин и Кирил Христов, чиято библиотека се съхранява в Столична библиотека. Повечето от книгите са с автографи.", "date": "2019.05.24", "title": "София: С богата културна програма в града ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/24/2661802/kardzhali-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта. Това съобщиха от Областно пътно управление-Кърджали за  Радио Фокус . Времето е облачно, с  превалявания от дъжд, духа слаб вятър. Движението по улиците, на входовете и изходите от града е оживено. По третокласния път от с. Зорница по трасето към Кърджали въведено ограничение за движение на МПС над 12 т. от Зорница – Бели пласт – Стремци– Кърджали. Обходният маршрут е по път републиканския път Хасково – Кърджали за МПС до 15 тона, или по пътя Кърджали – Мост през с. Мост, за всички МПС. Срокът на ограничението е до края на годината. Ремонтни дейности се осъществяват по второкласната пътна мрежа в областта по път II-59, движението по път Крумовград – граница област Хасково от км 36+784 до км 55+845 да се осъществява с повишено, поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. По същия път в посока  Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Очаква се ремонтът да приключи до края на месец май. \r\nДарина ДЕЕНИЧИНА", "date": "2019.05.24", "title": "Кърджали: Мокри са пътните настилки на територията на областта"}
{"url": "http://www.focus-news.net/news/2019/05/24/2661799/reuters-poletite-na-samoleti-boeing-737-max-v-sasht-mozhe-da-badat-vazobnoveni-v-kraya-na-yuni.html", "text": "Представители на Федералното управление за гражданска авиация на САЩ очакват, че към края на юни, ще бъдат подновени полетите на самолети „Boeing 737 MAX“ в САЩ, предаде агенция  Reuters .  \r\nТочната дата на връщане на „Boeing 737 MAX“ в експлоатация все още не е определена. Съответната информация е била съобщена от представители на Федералното управление за гражданска авиация на САЩ, в хода на неформална среща на Международната организация за гражданска авиация в Монреал.  \r\nНа 10 март тази година в Етиопия се разби самолет „Boeing 737 MAX“, на авиокомпанията „Ethiopian Airlines“, в резултат на което загинаха 157 души. На 29 октомври 2018 година самолет от същия модел на компанията „Lion Air“ се разби в Индонезия при сходни обстоятелства, като при катастрофата загинаха 189 души, допълва агенцията.   Светлин Божков", "date": "2019.05.24", "title": "Reuters: Полетите на самолети „Boeing 737 MAX“ в САЩ може да бъдат възобновени в края на юни"}
{"url": "http://www.focus-news.net/news/2019/05/24/2661803/plovdiv-normalno-se-osashtestvyava-dvizhenieto-na-teritoriyata-na-oblastta-patnite-nastilki-sa-mokri.html", "text": "Нормално се осъществява движението на територията на Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита по пловдивския участък на АМ „Тракия“. Пътните настилки на територията на областта са предимно мокри, но проходими. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента, поради частични ремонтни дейности на асфалтовата настилка. Срокът за извършването на ремонта е до 31 май. Поради изграждане на ново кръгово кръстовище движението по пътя Карлово – Сопот при км 254 в посока София се извършва в една лента. Срокът на ремонтните дейности е до 20 юни. Ремонтни дейности се извършват и по пътя Пловдив - Асеновград в участъка от км 14 до км 25 за времето до 24 май. За времето до 18.00 часа се спира движението по пътя Кричим – Стамболийски в участъка през с. Куртово Конаре. Причината за въведеното ограничение е ремонт на настилката. Обходният маршрут за шофьорите на товарни автомобили е по общинския път за с. Ново село, а на леките и на лекотоварните автомобили по уличната мрежа на село Куртово Конаре, както и по общинския път за с. Ново село. Необходимо е шофьорите да карат внимателно и да спазват стриктно пътните знаци. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. \r\nНормално и без затруднения се извършва движението на територията на град Пловдив към този час. Интензивен е трафикът в централната градска част и по входно-изходните артерии. Днес автобусите от градския транспорт в Пловдив се движат с празнично разписание. \r\nТони МИХАЙЛОВ", "date": "2019.05.24", "title": "Пловдив: Нормално се осъществява движението на територията на областта, пътните настилки са мокри"}
{"url": "http://www.focus-news.net/news/2019/05/24/2661808/burgas-3-pozhara-sa-registrirani-prez-izminaloto-denonoshtie-v-grada.html", "text": "3 пожара са регистрирани през изминалото денонощие в града. Това съобщиха за  Радио „Фокус“ – Бургас  от Общината. При единия се касае за запален лек автомобил в жк. „Братя Миладинови“, при втория – за два други леки автомобила, запалени в жк. „Изгрев“ в близост до блок 55, а при третия – за запален аспиратор в заведение. Пожарите са били овладени своевременно и няма пострадали.  \r\nПо данни на ОДМВР – Бургас 3 пътнотранспортни произшествия са регистрирани през изминалото денонощие в града. Вследствие на пътните инциденти няма пострадали, нанесени са само материални щети. \r\nМария ПОПЧЕВА", "date": "2019.05.24", "title": "Бургас: 3 пожара са регистрирани през изминалото денонощие в града"}
{"url": "http://www.focus-news.net/news/2019/05/24/2661800/pleven-s-shestvie-i-horovo-izpalnenie-na-varvi-narode-vazrodeni-gradat-shte-posreshtne-24-may.html", "text": "Градът ще посреща 24 май с шествие и хорово изпълнение на „Върви, народе възродени!”, предаде кореспондентът на  Радио „Фокус“ . В шествие в 10.30 часа от пл. „Стефан Стамболов”, ще се включат ученици, учители, студенти и преподаватели от Педагогическия колеж, дейци на културата, изкуството, граждани. То ще премине по главната улица и ще стигне до барелефа на Светите братя Кирил и Методий на едноименната улица. Там ще се влее второ шествие от студенти и преподаватели от Медицински университет – Плевен. След тържествения ритуал в 11.00 часа и поднасянето на цветя и венци, присъстващите ще се отправят към стълбите на сградата на Областна администрация срещу Големия фонтан. Честването ще продължи с хорово изпълнение на химна „Върви, народе възродени”, в което ще се включат 11 хорови формации с близо 300 изпълнители. От 12.00 часа на алеята пред Военния клуб ще бъде открит Празник на книгата. В 13.00 часа в Арт центъра в Градската градина ще бъдат отличени дейци на културата. \r\nВиолета КРЪСТЕВА", "date": "2019.05.24", "title": "Плевен: С шествие и хорово изпълнение на „Върви, народе възродени!” градът ще посрещне 24 май"}
{"url": "http://www.focus-news.net/news/2019/05/24/2661804/burgas-mokri-sa-patnite-nastilki-v-oblastta-nyama-zatvoreni-uchastatsi.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци или намалена видимост поради мъгла. До 31 май е въведено ограничение в участъка Обзор – Слънчев бряг от км 172 до км 203+200, където движението трябва да се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. \r\nИнтензивно се осъществява движението на територията на град Бургас. Интензивен е трафикът по входно-изходните пътни артерии на града. Струпване на автомобили се наблюдава по някои от кръстовищата в централната градска част. Натоварено е по някои участъци от булевардите „Стефан Стамболов“, „Демокрация“ и „24-ти Черноморски пехотен полк“, както и по улиците „Мария Луиза“, „Христо Ботев“, „Цар Симеон“ и „Генерал Гурко“. \r\nМария ПОПЧЕВА", "date": "2019.05.24", "title": "Бургас: Мокри са пътните настилки в областта, няма затворени участъци"}
{"url": "http://www.focus-news.net/news/2019/05/24/2661806/premierat-boyko-borisov-shte-govorim-s-rakovodstvoto-na-ermitazha-da-napravim-otlivki-na-mecha-i-prastena-na-han-kubrat.html", "text": "Ще говорим с ръководството на Ермитажа да направим отливки на меча и пръстена на хан Кубрат. Това каза министър-председателят Бойко Борисов, който присъства на изложбата „Мечът на хан Кубрат“ заедно с генералния директор на ЮНЕСКО Одри Азуле, предаде репортер на  Агенция „Фокус“ . „Говорихме с президента Путин, като бях там. Българите днес имат възможност да видят пръстена и меча на хан Кубрат. Освен всичко, което е направил, до ден днешен дава пример. Дори девизът на европейското ни председателство беше „Съединението прави силата“, коментира Борисов. „Хан Кубрат събира синовете си, взима един сноп пръчки, вади ги една по една и ги чупи. Събира ги в сноп – и не може да ги счупи. И затова казваме, че съединението прави силата. И това е единственият изход на една нация да бъде вечна. Затова много благодаря и се радвам, че тези неща са тук“, каза още премиерът. „Надявам се, че ще се организираме да можем да направим отливки. Говорили сме го с ръководството на Ермитажа – да разреши, министър Боил Банов ще измисли как да го направим“, каза още Бойко Борисов. \r\nЦветилена СИМЕОНОВА", "date": "2019.05.24", "title": "Премиерът Бойко Борисов: Ще говорим с ръководството на Ермитажа да направим отливки на меча и пръстена на хан Кубрат"}
{"url": "http://www.focus-news.net/news/2019/05/24/2661807/api-ot-900-chasa-do-1200-chasa-se-spira-dvizhenieto-na-kamionite-nad-12-t-po-avtomagistralite.html", "text": "Днес от 9.00 часа до 12.00 часа и на 26 май от 12.00 часа до 20.00 часа се спира движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция „Пътна инфраструктура“ . Целта е повишаване безопасността на движение. За улеснение на трафика в участъците с ремонт на автомагистралите „Тракия“ и „Хемус“ има две ленти за Бургас или Варна и една за София. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата. \r\nВ участъците с ремонт на АМ „Хемус“, в района на виадуктите при 19-ти км (виадукт „Потоп“) при 36-ти и 37-ми км (виадукт „Коренишки дол“) и при 51-ви километър до 10.00 часа на 25 май ще има две ленти за Варна и една за София. От 10.00 часа на 25 май до 10.00 часа на 27 май, когато много хора ще пътуват към столицата, в същите участъци ще има две ленти за София и една Варна. \r\nВ пиковите часове при интензивен трафик е възможно по-бавно предвижване в участъците с ремонт на АМ „Хемус“ и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на виадуктите и на тръбата за София на тунел „Витиня“, изграждани преди повече от 30 години, е наложително и трябва да бъде направено, за да се пътува след това по-удобно и безопасно. \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър. За улеснение на трафика в участъците с ремонт до 10.00 ч. на 25 май ще има две ленти за Бургас и една за София. От 10.00 часа на 25 май до 10.00 ч. на 27 май в същите отсечки ще има по две ленти за София и една Бургас. На обектите се работи изключително интензивно, за да може ремонтните дейности на АМ „Тракия“ да приключат преди началото на активния туристически сезон. \r\nАлтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле. \r\nЗа улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. \r\nДвижението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция“ и ИА „Автомобилна администрация“. Предвижда се спиране на движението на 24 май от 9.00 ч. до 12.00 ч. и на 26 май от 12.00 ч. до 20.00 часа по следните участъци: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстен път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nКарта с временната организация на движението на МПС над 12 т по участъците от републиканската пътна мрежа в почивните дни около 24 май 2019 г. е публикувана    \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.05.24", "title": "АПИ: От 9.00 часа до 12.00 часа се спира движението на камионите над 12 т по автомагистралите"}
{"url": "http://www.focus-news.net/news/2019/05/24/2661809/blagoevgrad-normalno-se-osashtestvyava-dvizhenieto-na-granichnite-punktove-kulata-i-ilinden.html", "text": "Нормално се осъществява движението на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисичково“ движението също се извършва без забавяния. \r\nЛивия НИНОВА", "date": "2019.05.24", "title": "Благоевград: Нормално се осъществява движението на граничните пунктове „Кулата“ и „Илинден“"}
{"url": "http://www.focus-news.net/news/2019/05/24/2661812/pregled-na-osnovnite-temi-v-burgaskiya-pechat.html", "text": "Днешния брой на бургаския ежедневник  „Черноморски фар“  е посветен на Деня на славянската писменост и култура. Сред водещите заглавия в изданието са „С каква емоция посрещат празника четирима педагози“, „Над 250 абсолвенти от БСУ получиха своите дипломи“ и „Кметът Николов честити 24 май на бургазлии“. „Най-много избраха английския за втора матура“ е друго заглавие от страниците на ежедневника. Статията пояснява, че по данни на Регионалното управление на образованието вторият ден на матурите в областта е преминал спокойно и без напрежение. Няма нито една анулирана работа, както и нито един инцидент. Зрелостниците, заявили желание да положат изпит, избирайки един от тринадесетте предмета като втора матура, бяха 2954. До 21 май до изпита бяха допуснати 2851, което означава, че 103 са се сдобили с двойки по някой от предметите. „Над 116 000 лева приходи от обекти в подлезите влезли в Община Бургас“ е друго заглавие от страниците на ежедневника. През изминалата 2018-а година 116 792 лв. са събраните от наеми на търговски обекти в подлезите. Във вестника пише още, че общият брой на подлезите в града е 10, като 9 от тях се стопанисват от ОП „Спортни имоти“. Интересното е, че от събраната сума приходи почти половината е от подлеза до църквата „Свети Атанасий“. В страниците „Зона на духа“ са поместени статиите „Повече от 30 години проф. Боян Биолчев събира историите на бежанци“, „Изложба с образите на светите братя гостува в Бургас“ и „Българска поетеса ще представя наши творци в Брюксел“. Интервюто в днешния брой е с директора на Немската езикова гимназия „Гьоте“ – Надежда Радева. „Тема на деня“ е „Помогни ми да те възвися“ – страница, посветена на бургаските учители.", "date": "2019.05.24", "title": "Преглед на основните теми в бургаския печат"}
{"url": "http://www.focus-news.net/news/2019/05/24/2661810/premierat-boyko-borisov-edna-natsiya-ima-sila-kogato-duhat-i-ogneniyat-mech-se-krastosat.html", "text": "Една нация има сила, когато духът и огненият меч се кръстосат. Това каза министър-председателят Бойко Борисов, който присъства на изложбата „Мечът на хан Кубрат“ заедно с генералния директор на ЮНЕСКО Одри Азуле, предаде репортер на  Агенция „Фокус“ . „Днес действително ни е най-светлият празник – на светите братя Кирил и Методий. Имаме делегация в Рим, където и папата всяка година ни приема заедно с колегите от Северна Македония. Българската азбука, българската култура си изключително важни за нас“, заяви Борисов. „Така че вместо да ни разделя, и с днешните гости от Ермитажа търсим обединение“, каза още премиерът. „С това се е справила международната политика тогава“, подчерта Борисов, визирайки меча и пръстена на хан Кубрат. „Това е превъплъщението – с огнен дух и меч, това е в България в днешния ден, така пеят и децата. Да се кръстоса духът с огнения меч – тогава вече една нация има сила. Красота, красота, ама си е меч“, посочи Борисов. \r\nЦветилена СИМЕОНОВА", "date": "2019.05.24", "title": "Премиерът Бойко Борисов: Една нация има сила, когато духът и огненият меч се кръстосат"}
{"url": "http://www.focus-news.net/news/2019/05/24/2661814/blagoevgrad-do-1200-chasa-se-ogranichava-dvizhenieto-na-tovarni-avtomobili-s-teglo-nad-12-tona-po-avtomagistrala-struma-i-glaven-pat-e-79.html", "text": "До 12.00 часа се ограничава движението на товарни автомобили с тегло над 12 тона по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Целта е повишаване безопасността на движение. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Същата организация на движението ще бъде в сила и на 26 май от 12.00 до 20.00 часа. Към този час трафикът по автомагистрала „Струма“, главен път Е-79 и второкласен път 19 Симитли – Гоце Делчев е натоварен, но няма данни за образували се задръствания или колони от автомобили. Не са регистрирани тежки пътни инциденти. \r\nИнтензивен се очаква да бъде трафикът в областта в първия почивен ден по повод 24 май – Ден на славянската писменост и българската просвета и култура. Натоварени се очаква да бъдат главен път Е-79, автомагистрала „Струма“ и второкласен път 19 Симитли - Гоце Делчев. Критичните точки, в които е възможно струпването на автомобили и колонно движение са пътен възел \"Симитли\", където се събират главен път Е-79 и второкласен път 19 Симитли - Гоце Делчев, както и Кресненското дефиле и прохода Предел.  \r\nПолицейското присъствие в областта ще бъде засилено, като на различни места са позиционирани полицейски патрули, които следят за спазване Закона за движение по пътищата и осъществяват организация, с която се цели да не се допуска образуването на задръствания. \r\nЛивия НИНОВА", "date": "2019.05.24", "title": "Благоевград: До 12.00 часа се ограничава движението на товарни автомобили с тегло над 12 тона по автомагистрала „Струма“ и главен път Е-79"}
{"url": "http://www.focus-news.net/news/2019/05/24/2661805/vecher-zoran-zaev-e-na-ofitsialno-poseshtenie-v-cherna-gora.html", "text": "Македонският премиер Зоран Заев и заместник-външният министър Андрей Зерновски бяха посрещнати, с церемония с най-високи държавни почести, от премиера на Черна гора Душко Маркович, като част от програмата на двудневното официално посещение, пише македонското издание  „Вечер“ .  \r\nСлед това двамата премиери проведоха среща на четири очи, на която се съгласиха, че традиционните приятелски отношения между двете страни, имат ясна перспектива за по-нататъшно развитие на икономическите отношения.  \r\nПремиерът Заев запозна черногорския си колега с настоящата политическа ситуация в република Северна Македония, която след успешно проведените избори за президент на страната и с темповете на реформаторските процеси, с право очаква одобрение за започване на преговори с Европейската комисия.  \r\nДвамата премиери заявиха, че очакват с надежда съвместната среща между правителствата на двете страни и по-специално резултатите от Бизнес форума, организиран от търговските палати на Северна Македония и Черна гора.  \r\nСпоред програмата на официалното посещение, премиерът Заев ще се срещне с президента на Черна Гора Мило Джуканович и с председателя на парламента на страната Иван Брайович.   Светлин Божков", "date": "2019.05.24", "title": "„Вечер“: Зоран Заев е на официално посещение в Черна гора"}
{"url": "http://www.focus-news.net/news/2019/05/24/2661816/pregled-na-osnovnite-temi-vav-velikotarnovskiya-pechat.html", "text": "„Над 155 млн. лв. по европейски програми се инвестират в момента в област В. Търново“ е заглавие от първа страница на областния всекидневник  „Янтра ДНЕС” . Общо 161 проекта, финансирани с европейски средства, са приключили или в момента са в процес на изпълнение в област В. Търново, а общата им стойност е  155 630 597 лв. Това показа Информационната система за управление и наблюдение на средства от ЕС в България – ИСУН 2020. „Слагат 100 подземни контейнера за битови отпадъци във В. Търново“, пише още вестникът. 100 подземни контейнера за битови отпадъци предстои да бъдат изградени и монтирани във В. Търново. Очаква се първите съоръжения да станат факт до края на годината, след като Общината вече обяви обществена поръчка. „Ще съдят ученик за изнудване  с голи снимки“ е новина от криминалната хроника. „15 заслужили учители получават приза „Неофит Рилски“ на МОН“ е заглавието на статия от страница 15. Във вестника ще откриете и различни приветствия от местни управници, политици и кандидати за евродепутати по случай днешния празник – 24 май. „10-годишните момичета от „Етър“ станаха зонален шампион по хандбал“ е новина от спортните страници. \r\n„Каузата „Заедно за Никол“ обедини великотърновци“ е заглавие от другия областен ежедневник  „Борба“ . Концертът в подкрепа на 18-годишната ученичка от Велико Търново Никол Владкова запълни до краен предел залата на Музикално-драматичен театър „Константин Кисимов“. Близо 20 хиляди лева бяха събрани по време на благотворителното събитие, организирано от съучениците на Никол от Природо-математическата гимназия „Васил Друмев“. „Над 155 млн. лв. по европейски програми се инвестират в момента в областта“ е друга новина от днес. Общо 161 проекта, финансирани с европейски средства, са приключили и в момента са в процес на изпълнение в област Велико Търново, а общата им стойност е 155 630 597 лева. „Малчугани от ДГ „Пролет“ влязоха в класна стая на килийно училище“, пише още „Борба“. „Юбилейна трофейна изложба откриха в Елена за празника на града“ е друга новина от днес, която ни разказва как са преминали тържествата в балканското градче. В областния ежедневник ще намерите и поздрави и обръщения по случай 24-ти май.", "date": "2019.05.24", "title": "Преглед на основните теми във великотърновския печат"}
{"url": "http://www.focus-news.net/news/2019/05/24/2661815/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Времето е облачно. Във високите части на планините има гъста мъгла. Очакват се превалявания. Температурите варират между 1 и 11 градуса. Лифтовите съоръжения не работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.24", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/24/2661818/kyustendil-dvizhenieto-po-patya-smolichano-pelatikovo-e-ogranicheno-za-tovarni-avtomobili-nad-35-tona-poradi-propadane-na-chast-ot-patnoto-platno.html", "text": "Движението по път ІІІ-6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно за срок до 3 юни. Ремонтни дейности пък се извършват по път II-62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 9 юли. Движението по автомагистрала „Струма“ и главен път Е-79 се осъществява нормално \r\nЛивия НИНОВА", "date": "2019.05.24", "title": "Кюстендил: Движението по пътя Смоличано – Пелатиково е ограничено за товарни автомобили над 3.5 тона поради пропадане на част от пътното платно"}
{"url": "http://www.focus-news.net/news/2019/05/24/2661811/pazardzhik-praznichno-shestvie-na-uchebnite-zavedeniya-v-grada-shte-tragne-ot-chitalishte-videlina-do-pametnika-na-sv-sv-kiril-i-metodiy.html", "text": "Празнично шествие на учебните заведения в града по повод 24 май – Ден на славянската писменост и култура, ще тръгне в 10.30 часа от читалище „Виделина“, предаде репортер на  Радио „Фокус“ – Пазарджик . Крайната точка на празничната процесия е паметникът на славянските братя Кирил и Методий в центъра на града. Там ще бъдат положени цветя и венци, ще бъде изнесен и празничен рецитал, посветен на писмеността и културата. В 11.00 часа на пл. „Константин Величков“ ще започне и празничен концерт. През днешния ден се провеждат и народните събори в селата Алеко Константиново, Мокрище и Добровница. \r\nАлбена ЖИЛЕКОВА", "date": "2019.05.24", "title": "Пазарджик: Празнично шествие на учебните заведения в града ще тръгне от читалище „Виделина“ до паметника на „Св. св. Кирил и Методий“"}
{"url": "http://www.focus-news.net/news/2019/05/24/2661820/gabrovo-ne-se-dopuska-preminavane-na-tir-ove-nad-10-tona-po-patya-mezhdu-kramolin-i-veliko-tarnovo-zaradi-namalen-gabarit-na-patnoto-platno-pri-km-26.html", "text": "Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното платно при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 31 май. Условията за пътуване в областта са нормални. Настилките са предимно сухи, а времето облачно. Нови въведени ограничения за изминалото денонощие няма. Затворена  е и улица „Малина“ в Габрово, част от път III-5004 Чехлевци – Велчевци (от км 10+940 до км 11+829). Там текат ремонтни дейности, които налагат въвеждането на обходен маршрут през улици в урбанизираната територия на Габрово. Ремонти текат и по пътя между Севлиево и Драгановци. Нека водачите карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 май. Отворен за движение е прохода Шипка, но там остава в сила забраната за товарни автомобили над 12 тона. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.05.24", "title": "Габрово: Не се допуска преминаване на ТИР-ове над 10 тона по пътя между Крамолин и Велико Търново заради намален габарит на пътното платно при км 26"}
{"url": "http://www.focus-news.net/news/2019/05/24/2661813/vyara-tserovska-kmet-na-pernik-s-gordost-mozhem-da-zayavim-che-velikoto-na-svetite-ravnoapostoli-bratyata-kiril-i-metodiy-delo-e-chast-ot-kulturnata-sakrovishtnitsa-na-evropa.html", "text": "С гордост можем да заявим, че великото на светите равноапостоли братята Кирил и Методий дело е част от културната съкровищница на Европа. Това каза кметът на Перник Вяра Церовска е поздравителен адрес по повод Деня на славянската писменост и българската просвета и култура, съобщиха от пресцентъра на  Общината . \"Днес под звуците на всенародния химн „Върви, народе възродени“ се прекланяме пред делото на светите равноапостоли братята Кирил и Методий и изказваме дълбока почит и признателност. 24 май е празник, какъвто нямат другите народи – ден на словото и път към духовното израстване\", казва още Церовска. По думите ѝ той е най-яркото свидетелство за жаждата на нашия народ за наука и духовност, за непреходни традиции и национално достойнство. \r\n\"Изказвам искрената си благодарност и признателност към Вас, всички културни и просветни дейци, за желанието, енергията, всеотдайността и упоритостта, които влагате в работата си, за да реализирате своята мисия и призвание в живота и да поддържате жив духа и стремежа за развитие на община Перник. \r\nСкъпи ученици, грамотността и знанието правят човека свободен. Това е пътят към мъдростта! Вярвайте в себе си, защото младостта е изпълнена с достатъчно сили за реализиране на всяка мечта! \r\nБъдете живи и здрави и следвайте мечтите си\", се посочва още в поздравителния адрес на кмета.", "date": "2019.05.24", "title": "Вяра Церовска, кмет на Перник: С гордост можем да заявим, че великото на светите равноапостоли братята Кирил и Методий дело е част от културната съкровищница на Европа"}
{"url": "http://www.focus-news.net/news/2019/05/24/2661825/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 508 см, а температурата на водата 16.6 градуса.  \r\nПредимно облачно ще е времето над българския участък на Дунав днес. Валежи са малко вероятни. Ще духа умерен до силен северозападен вятър, който ще понижи малко температурите. Максималните стойности днес ще са 19° и 22°.", "date": "2019.05.24", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/05/24/2661768/denyat-24-may-v-balgarskata-istoriya.html", "text": "На 24 май е денят на българската просвета и култура и на славянската писменост. Почита се делото Кирил и Методий, създатели на славянската азбука, основоположници на славянската и българската литература, водили последователна борба за славянска църква и култура.  \r\nНа тази дата през 1914 г. е регистриран спортен клуб \"Левски\" в София.  \r\nПрез 1921 г. в редовете на ученическата манифестация в София е хвърлена бомба. В отговор са запалени партийни клубове на БКП. През 1943 г. се провежда протестна демонстрация с над 10 000 души в София срещу изселването на столичните евреи в провинцията и депортацията им. От 1990 г. се отбелязва и като празник на народните читалища и ден на българската журналистика.  2010 г.  \r\nВ чест на Деня на българската просвета и култура и на славянската писменост редакторите на българоезичната Уикипедия написват в този ден 100 000-ната статия на български в най-голямата в света енциклопедия. 2004 г.  \r\nФикрет Карадолами (косовски общественик от български произход) основава  Културно-просветно дружество на българите в Жупа „Български мохамедани“ 1980 г.  \r\nВ Националния академичен театър за опера и балет е представен спектакълът \"Дон Карлос\" с участието на Николай Гяуров и Мирела Френи. Николай Георгиев Гяуров е български оперен певец, бас. Роден е на 13 септември 1929 г. в с. Лъжене, днешен квартал на Велинград. Учи пеене в Държавната музикална академия в София при проф. Хр. Бръмбаров. След това - в Ленинград (днешен С. Петербург) и завършва Московската консерватория в класа на проф. Р. Алиерт-Хасина. Дебютира в Софийската народна опера с ролята на Дон Базилио (\"Севилският бръснар\" от Дж. Росини). Солист на Болшой театър в Москва (1957-1958 г.), първи бас на миланския театър \"Ла Скала\" (от 1961 г.). Солист е на най-големите и известни световни оперни театри в света. Има много записи на отделни роли и цели спектакли на грамофонни плочи. Репертоарът му включва всички известни басови партии, в които се изявяват възможностите на неговия изключителен глас и таланта му на актьор. Носител е на Международната награда за изкуство \"Златният стрелец\" (1978 г., Италия), \"Комендаторе д’Италия\" (1975 г.), Кавалер на ордена на Почетния легион (1991 г., Франция), \"доктор хонорис кауза\" на Музикалната академия \"П. Владигеров\" в София (2000 г.). Николай Гяуров умира в Централна Италия на 74 години на 2 юни 2004 г. Той е надживян от неговата съпруга, италианката Мирела Френи, която е сопрано. 1975 г.  \r\nПред Народната библиотека в София е открит Паметникът на Св. св. Кирил и Методий. \r\nКирил и Методий са братя, създатели на славянската азбука, основоположници на славянската и българската литература, водили последователна борба за славянска църква и култура. Родени са в Солун. Баща им е помощник на солунския стратег (военен и административен управител). За детските им години почти липсват данни. От Панонските легенди и Житието на Кирил се знае, че Методий в продължение на 10 г. заема длъжността управител на една славянска област, разположена близо до Солун. След това заминава за манастира \"Полихрон\" в планината Олимп, където отначало е приет за монах, а след това става негов игумен. Кирил (Константин) показва още от дете голяма склонност към философията и поезията. Затова е изпратен да се учи в прочутата по онова време Магнаурска школа в Цариград. По време на следването си проявява своите големи дарования, които не остават незабелязани от цариградското правителство и Патриаршията. След завършването на школата остава в нея като преподавател по философия и като отличен познавач получава прозвището Философ. Благодарение на проявените си способности, макар и твърде млад, е натоварен с отговорна дипломатическа мисия при сарацините (851 г.) и при хазарите (860 г.), в която участва и брат му Методий. По време на своя престой в Херсон Кирил установява за пръв път контакт с руските славяни и изучил техния език. През 861 г. двамата братя се завръщат в Цариград, но не остават за дълго в него. Една година по-късно по молба на княз Ростислав (846-870 г.) двамата братя са изпратени във Великоморавия. За да се противопостави на силно проникналото немско политическо, културно и църковно влияние, княз Ростислав иска от византийския император подготвени учители по славянски език, които да проповядват между населението християнското учение на разбираем за него език. Кирил съставя нова азбука, предназначена специално за славяните, т. нар. глаголица. Тя е изготвена въз основа на гръцката и латинската азбука, като е съобразена с особеностите на славянския език. След това двамата братя пристъпват към превеждане на славянски език на най-необходимите за мисията им богослужебни книги. През 863 г. те се отправят за Великоморавия и се отдават на многостранна дейност. В продължение на три и половина години ограмотили голям брой ученици и с тяхна помощ превели значително количество богослужебни книги. Тази дейност обаче среща силна съпротива от страна на немското духовенство, което е привърженик на догматичната триезична теория, според която богослужението можело да се извършва само на три езика - еврейски, гръцки и латински. Поради това те отричали правото на Кирил и Методи да проповядват на славянски език и обявили тяхното дело за \"еретическо\". Под този претекст те възпрепятствали с всички средства дейността на двамата братя, наклеветили ги и пред римския папа. Кирил и Методи решават да заминат за Рим и пред самия папа да уредят възникналите спорове с немското католическо духовенство във Великоморавия. На път за Рим те минават през Панония (друго западно славянско княжество), където са посрещнати радушно от нейния владетел княз Коцел (отхвърлил също зависимостта си от немското католическо духовенство). Продължавайки пътя си, Кирил и Методи вземат участие в местния духовен събор във Венеция (867 г.), участниците в който са също така яростни привърженици на триезичната теория. Кирил влиза в спор с тях и като изтъква редица научни и исторически доводи, блестящо защитава правото на славяните да имат писменост на своя език. Към края на същата година двамата братя пристигат в Рим, където се явяват при новия папа Адриан II и пред него излагат някои свои искания: да бъде разрешено богослужението сред западните славянски народи на славянски език; някои от техните ученици да бъдат ръкоположени за свещеници; единият от двамата братя да бъде въздигнат за епископ и да им бъде позволено да управляват Моравската и Панонската църква самостоятелно, без намесата на немското духовенство. На свой ред те заявяват своята готовност да признаят върховенството на самия папа. Воден от желанието да задържи под свое влияние западните славянски народи и да не допусне като при българите да бъде изместен от Византия, папа Адриан II удовлетворява всички техни искания. Той признава официално славянските книги и правото на двамата братя да проповядват християнското учение на славянски език, като поставил само едно условие - в черквите Евангелието и Апостолът да се четат най-напред на латински език. Независимо от това условие победата на двамата братя е огромна. С удовлетворяването на техните искания е нанесен силен удар на немското католическо духовенство. Скоро след това Кирил се разболява и през 869 г. умира в Рим. Преди смъртта си отправя молба към своя брат да продължи започнатото дело. В изпълнение на неговия завет Методий се завръща в Панония и се отдава изцяло на проповедническа и книжовна дейност. През 870 г. княз Коцел е заменен от княз Святополк, който изпада под силното влияние на немското духовенство и то засилва своята борба против Методий и неговите ученици. Скоро Методий е затворен в един баварски манастир и освободен през 873 г. след намесата на папата. Въпреки това борбата против него не е прекратена. През 882 г. Методий предприема едно кратко пътуване до Цариград и отново се връща в Панония. Независимо от неблагоприятните условия той не се отказва от своята дейност и до края на живота си продължава да се занимава с книжовна дейност. Успява да завърши превода на свещените книги, които са необходими за проповедническата дейност на неговите ученици. През 885 г. той умира и е погребан във великоморавската столица Велеград. След неговата смърт немското духовенство предприема жестоки репресии над учениците му. Част от тях са избити, други затворени, а трети били принудени да търсят спасение чрез бягство вън от пределите на двете западни славянски княжества. Някои от тях - Климент, Наум, Сава, Горазд и Ангеларий, намират подслон в България, където са приети с голямо внимание от българския владетел княз Борис I (852-889 г.), който им предоставя прекрасни условия, за да продължат делото на своите учители. Създаването на славянската писменост е най-значителното дело на Кирил и Методий Посредством нея става възможно и създаването на славянската култура. Славянската азбука се превръща в едно от най-силните оръжия на славянските народи против опасността от немско-византийската им асимилация. Наред с византийската и латинската култура бил открит широк път за развитието и на славянската култура. Това разкрива пред славянските народи широк простор за тяхното бъдещо културно развитие. Със създаването на славянската писменост те получават още и възможността да се приобщят към културата на другите народи. Благодарение на активната дейност на учениците на Кирил и Методий в България тя се превръща в първия славянски културен център през средните векове, откъдето славянската писменост и книжнина получили разпространение и в другите славянски народи. 24 май е ден на българската просвета и култура и на славянската писменост. Официален празник посветен на делото на Светите братя равноапостоли Кирил и Методий, създатели на славянската писменост. 1958 г.  \r\nВ периода 20 - 24 май Българска делегация участва в съвещанието в Москва на представители на комунистическите и работническите партии на страните - членки на СИВ, както и в Съвещанието на Политическия консултативен съвет на държавите-участнички във Варшавския договор. Обсъжда се въпросът за ускорено икономическо развитие на цялата \"социалистическа общност\". Съветът за икономическа взаимопомощ е междуправителствена организация за икономическо и научно-техническо сътрудничество. Тя е основана през 1949 г. от България, Полша, Румъния, СССР, Унгария и Чехословакия. Към организацията по-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г. 1949 г.  \r\nС указ на Президиума на ВНС са учредени Димитровските награди за \"значителни постижения и заслуги\" в науката, изкуството, литературата, изобретателството и рационализаторството. Наградите имат три степени и съответно парично изражение. През май 1950 г. за първи път Димитровски награди получават български учени. Това са академиците Тодор Павлов, Никола Обрешков, Кирил Попов, Любомир Чакалов, Георги Наджаков, Георги Бончев, Страшимир Димитров, Методи Попов, Димитър Ораховац, Георги Кацаров, Александър Теодоров-Балан, Стоян Романски, Сава Гановски, Тодор Самодумов, Петко Стайнов и др. 1943 г.  \r\nПровежда се протестна демонстрация с над 10 000 души в София срещу изселването на столичните евреи в провинцията и депортацията им. Те са разселени в провинцията, но майският план на правителството за депортация е провален. 1941 г.  \r\nЗапочва да излиза вестник \"Целокупна България\" - информационен и обществено-политически вестник. Излиза в Скопие Директор е Н. Коларов, а редактор: Г. В. Георгиев. Изданието е предназначено за българите от Вардарска Македония. 1936 г.  \r\nОформена е опозиционна група от дейци на забранените партии - \"Петорка\", в която влизат Димитър Гичев (БЗНС “Врабча 1”), проф. Георги Данаилов (Демократически сговор), Боян Смилов (Националлиберална партия), Кръстьо Пастухов (БРСДП) и проф. Георги Генов (Радикална партия). На 29 май техният меморандум за възстановяване на конституционното управление е връчен на царя, а на 31 май е публикуван в белградската преса. БЗНС \"Врабча 1\" заедно с Радикалната партия, Ляпчевия сговор, Социалдемократическата партия и националлибералите образуват опозиционен блок – т. нар. \"Петорка\". Съюзът се включва в акцията за възстановяване на Търновската конституция. БЗНС \"Врабча1\" се обявява против присъединяването на България към Тристранния пакт. По време на Втората световна война 1939–1945 г. участва в мероприятията на легалната буржоазна опозиция и остава извън Отечествения фронт. Взема участие със свои представители в коалиционното правителство на К. Муравиев (2–8 септември 1944 г.). През ноември 1945 г. се обединява с БЗНС \"Никола Петков\" и се присъединява към опозиционните сили. Печатните органи на съюза са: в. \"Земеделско знаме\", в. \"Нива\", в. \"Врабча\", сп. \"Земледелска мисъл\". 1928 г.  \r\nПровежда се учредителна конференция на Работнически младежки съюз (РМС) към Работническата партия. Младежка организация, обединяваща трудовата младеж, е образувана е през 1928 г. по инициатива на БКП (т. с.) като легална проява на Българския комунистически младежки съюз. На учредителната си конференция в София, проведена на 28 май 1928 г. , приема устав и избира Централно настоятелство. В него влизат: Н. Иванов, П. Станчев, Ат. Трайков и др. Върху дейността на РМС по време на второто сговористко правителство (1926–1931 г.) отражение дава левосектантският курс на БКП. РМС първоначално се отказва от по-тясното сътрудничество с други младежки организации, но през лятото на 1933 г. заедно с представители на ЗМС образува Централна младежка антивоенна комисия за подготовка на Световния младежки конгрес за мир в Париж. След държавния преврат на 19 май 1934 г. РМС е забранен. Организацията преустройва своята дейност на нелегална основа. През 1936 г. е образуван Младежки конституционен фронт, който обединява младежите за борба за възстановяване на Търновската конституция и запазване на мира. В него се включват най-масовите политически младежки организации: РМС, ЗМС, ССМ, Демократичният младежки сговор \"Ляпчев\", Радикалният, Либералният и Демократическият младежки съюз. През този период РМС засилва своята дейност сред младежта и увеличава числения си състав. През 1938–1939 г. се слива с БКМС и взема активно участие в съпротивителното движение в България 1941–1944 г. В борбата загиват изтъкнати негови дейци и ръководители като: Й. Николова-Чанкова, А. Антонов, Ал. Димитров, Св. Русев и стотици др. На 9 септември 1944 г. РМС взема участие в свалянето на правителството на К. Муравиев и установяването на отечественофронтовска власт. Негови членове участват във войната за окончателния разгром на хитлеристка Германия. Със свои представители РМС се включва в Централната младежка комисия при Националния комитет на Отечествения фронт. В него с равен брой членове са представени ЗМС, ССМ, МНС \"Звено\" и по един представител на масовите организации. През декември 1947 г. се създава Съюз на народната младеж, в който се обединяват РМС, ЗМС, ССМ, МНС \"Звено\", младите радикали и масови организации. С образуването на новата младежка организация РМС преустановява своето самостоятелно съществуване. 1921 г.  \r\nВ редовете на ученическата манифестация в София е хвърлена бомба. В отговор са запалени партийни клубове на БКП. 1914 г.  \r\nРегистриран е спортен клуб \"Левски\" в София. Спортен клуб \"Левски\" - София е основан през 1911 година от група ученици на Втора мъжка софийска гимназия, като основният практикуван вид спорт е футболът. Клубът е регистриран официално на 24 май 1914 година. Наименованието на клуба в памет на Апостола на свободата Васил Левски е предложено от един от основателите му Борис Василев (Боркиша). На 3 пъти по време на тоталитарния комунистически режим името на клуба е насилствено променяно от 1950 до 1957 г. - на \"Динамо\", от 1969 до 1985 г. - \"Левски - Спартак\" (след обединението с клуба на столичния \"Спартак\") и от 1985 до 1989 г. на \"Витоша\". \r\nЗначката на клуба е по проект на Минчо Качулев и е изработена през 1922 г. \r\nПървият химн на клуба е създаден през 1924 г. по текст на Д. Симидов, а мелодията е композирана от Христо Маников. Основните цветове на клуба първоначално са жълтият и червеният, а от 1920 г. за основен цвят е приет синият. \r\nПървото официално избрано ръководство на клуба през 1914 г. е в състав: Владимир Григоров (Валдиса) - председател, Георги Манолов - подпредседател, Крум Динков - секретар, Борис Василев - касиер, Стефан Тошков и Атанас Янков - членове и Костадин Манолов - домакин. През първите години след 1914 г. футболният тим на Левски е имал следният основен състав : К. Григоров - вратар; К. Манолов и К. Динков - бекове; К. Апостолов, С Стоянов и Б. Василев - халфове; В. Григоров, Ц. Генев, П. Стоянович, Г. Манолов и Д. Сираков - нападатели. Първият капитан на тима е С. Стоянов. Първоначално клубът не е имал свое игрище и провеждал тренировките си на празното място, наречено \"Могилката\" (днес там е изграден НДК), в последствие на плаца на 6-ти пехотен полк. Едва през 1924 г. Софийската община отпуска място за игрище на клуба, чийто строеж завършва през 1933 г. Днес на това място се намира националният стадион \"Васил Левски\". На първият си официален мач през 1914 г. Левски губи от столичния ФК 13 с 0:2. До 1921 г. в България не се провежда организиран футболен шампионат. Едва през лятото на 1921 г. след създаването на Софийска спортна лига (ССЛ), която обединява 11 клуба от София, започва официалният шампионатен летопис на \"сините\". На първият шампионатен мач за сезона 1921/22 г., който се играе на 18 септември 1921 г., Левски побеждава столичния Атлетик с 3:1. 1851 г.  \r\nВ Пловдив за първи път се честват Св. св. Кирил и Методий; денят по-късно започва да празнува като Ден на българската просвета и култура и на славянската писменост. На тази дата са родени: 1934 г.  \r\nРоден е Кирил Господинов - български театрален и филмов актьор. Участва във филмите: \"Шведски крале\" (1968 г.), \"Тримата от запаса\" (1971 г.), \"Момчето си отива\" (1972 г.), \"Анто и милиционерът\" (тв, 1973 г.), \"Не си отивай!\" (1976 г.), серията за Баш майстора (тв, 1974-1983 г.), \"Кратко слънце\" (1979 г.), \"Бон шанс, инспекторе\" (1983 г.), \"Петък вечер\" (1987 г.), \"О, господи, къде си?\" (1991 г.), \"Вчерашни целувки\" (2001 г.), \"Каталии\" (тв, 2001 г.). 1932 г.  \r\nРоден е Кирил Борисов Серафимов. Той е български инженер, учен космофизик, академик (1984 г.), член-кореспондент (1977 г.), член на Международна астрономическа академия в Париж (1984 г.). През 1957 г. завършва Техническия университет в София, специализира в Института за земен магнетизъм и йоносфера и разпространение на вълните при Руската академия на науките в Москва (1958 г.), д-р на физико-математическите науки (1969 г.). Дълги години работи в Геофизическия институт при БАН, научен секретар на БАН (1973-1977 г.). в периода 1974-1986 г. е директор на Централната лаборатория за космически изследвания. Работи по проблемите на космическата физика и космическото уредостроене. Автор е на много студии, научни публикации и на монографиите “Физика на средната атмосфера” (на руски език, 1970 г.), “Космически радиоелектронни системи” (1973 г.), “Космически изследвания в Б-я” (на руски език 1979 г.), “Соц. интеграция в космоса” (1983 г.), “Б-я и космосът” (1979 г.), “Космически радиоелектронни системи” (1973 г.) и др. През 1984 г. получава орден “Г. Димитров”. 1908 г.  \r\nВъв Видин е роден Здравелин Петко (псевдоним на Петко Михайлов Здравков) – български писател. През 1932 г. той завършва право в СУ ”Св. Климент Охридски” . От 1930 г. е член на легалната РП и на БОННС. Като съдебен изпълнител защитава безплатно комунистическите политзатворници. След Деветосептемврийския преврат 1944 г. заема отговорни обществени постове. Автор е на стихове, разкази, драми, работи в областта на документалистиката и публицистиката. Книгата му \"Един прокурор разказва\" (1969 г.) е основа на игралния филм \"Авантаж\" (сценарий Р. Чанев и Г. Дюлгеров). Пише и произведения за деца. 1897 г.  \r\nРоден е Лазар Станев - политически деец, учител, журналист. Роден е в с. Торос, Ловешко. Завършва Институт за прогимназиални учители във Враца и наред с учителската си професия се включва дейно в обществено-политическия живот на страната. През 1922 г. влиза в редовете на Българския земеделски народен съюз. След държавния преврат на 9 юни 1923 г. е лишен от учителски права, преследван, затварян и малтретиран. Въпреки това работи активно за възстановяването на БЗНС и ратува за изграждане на единен фронт между земеделци и комунисти. След атентата от април 1925 г. отново е арестуван и осъден на смърт, но през 1926 г. е амнистиран. Продължава политическата си дейност и се изявява като един от най-видните дейци на земеделската левица. През 1927 и 1928 г. е неин представител в Селския интернационал (Крестинтерна) в Москва. През 1931 г. влиза в редовете на Работническата партия и от нейно име е избран за депутат в ХXIII Обикновено народно събрание. Поради влошаване на здравословното му състояние през 1934 г. заминава да се лекува в СССР. Присъства на VII конгрес на Коминтерна (1935 г.), завършва и Международната ленинска школа (1936 г.). Завръща се в България и поради новите преследвания срещу него е принуден да мине в нелегалност. Избран е за член на ЦК на РП, но скоро след това умира в София. Като журналист участва в редактирането на печатния орган на земеделската левица. Автор е на публицистични съчинения. На тази дата умират: 2008 г.  \r\nУмира Петър Илиев Семерджиев, български политик от РМС и БРП (к).  1988 г.  \r\nВ Куба умира Серафим Северняк (псевд. на Серафим Николов Серафимов). Той е български писател, публицист, журналист. Роден е на 10 юли 1930 г. в с. Горна Липница, Великотърновска област.През 1951 г. завършва специалност “Българска филология” в СУ” Св. Климент Охридски”. Заместник-главен редактор на сп. “България” (издание на БТА за чужбина, 1952 г.), кореспондент във в. “Лит. фронт” (1953-1956 г.), редактор в сп. “Пламък” (1956-1962 г.), драматург на ДМТ “Стефан Македонски” (1962-1964 г.) и на Сатиричния театър в София (1964-1966 г.), главен редактор на редакция “ЛИК” в БНТ (1966-1970 г.), първи зам.-главен редактор на в-к “Литературен фронт” (1971-1975 г.), главен редактор на сп. “Отечество” (1975-1988 г.). Дебютира във в-к “Литературен фронт” с разказа “Син” (1948 г.). \r\nАвтор е на книгите “Стопани” (разкази, 1952 г.), “Свои хора” (разкази и фейлетони, 1954 г.), “Десет разказа” (1957 г.), “От нашия кореспондент” (1959 г.), “Златното сияние” (есета, 1961 г.), “Привечер” (разкази, 1962 г.), “Ракетите, спътниците и ти” (в съавт., 1964 г.), “Ветрило на санталово дърво” (разкази, 1966 г.), “Законът на всяка земя” (разкази, 1967 г.), “Криле” (повест, 1967 г.), “Между розата и лъва” (художествени пътеписи, 1969 г.), “Ден днешен” (съавт., 1971 г.), “Охридска балада” (повест, 1971 г.), “Бели грижи” (разкази, 1972 г.), “Квадратна вселена” (худ. пътеписи, 1972 г.), “Книга за Септември” (док. повест, 1973 г.), “Филипики и пристрастие” (есета, 1976 г.), “Когато розите стават звезди” (1979 г.) , “Изкачване на Еверест” (есета, 1980 г.), “Земя, отрупана с история” (1981 г.), “Чудомир” (1983 г.), “Сев. дърворез. Есета” (1985 г.), “Зелено небе” (роман, 1986 г.), “От Горна Липница до Монтевидео” (1986 г.), “Свободният преди Освобождението. Документална кн. за В. Левски” (1987 г.), “По острието на бръснача. Есета” (1987, 1990 г.), “Рози сред звездите” (1988 г.), “Ако ти не изгориш, ако аз не изгоря… Есета” (1988 г.), “Ветрило” (разкази, 1990 г.) и др. 1876 г.  \r\nВ местността Костина, Тетевенско, загива Георги Бенковски. Георги Бенковски (истинско име: Гаврил Груев Хлътев) e виден български революционер, един от ръководителите на Априлското въстание 1876 г. Роден е в Копривщица. Първоначално учи в основното училище в родния си град. След смъртта на баща си, Бенковски става най-напред терзийски и абаджийски чирак, а след това се занимава с търговия. През 70-те г. на XIX в. се озовава в Букурещ, където попада в средата на българската революционна емиграция. Запознава се с революционно-демократичните идеи на Васил Левски и Христо Ботев. Във връзка с подготовката на Старозагорското въстание 1875 г. е включен в групата на Ст. Заимов, на която е възложена задачата да подпали Цариград. По това време той приема името Бенковски, което преди това е носел един полски емигрант. След неуспеха на Старозагорското въстание той се завръща отново в Румъния и взема участие в подготовката на Априлското въстание. Определен е от Гюргевския революционен комитет за помощник-апостол на IV - Пловдивски, революционен окръг. В началото на 1876 г. заедно с П. Волов се прехвърля в България и пристъпва към трескава дейност в определения му район: основава комитети, грижи се за набавяне на оръжие, организира тайна комитетска поща и пр. На Оборищенското събрание 1876 г. Бенковски се налага като най-ярка личност; по негово настояване на апостолите е дадено пълномощие да ръководят въстанието; застава начело на комисията за изработване на конкретен план за действие и пр. След преждевременното избухване на въстанието в Копривщица Бенковски дава сигнал за неговото обявяване в Панагюрище и в целия революционен окръг. Чрез специални куриери отправил апел и до другите революционни окръзи да последват примера на панагюрци. За по-голяма подвижност из района на IV революционен окръг той организира специална конница, наречена \"Хвърковата чета\", която обикаляла различните въстанически пунктове и окуражава въстаналото население, води сражения с башибозушките потери. След разбиването на въстаниците на връх Еледжик и в Панагюрище се отправил с група свои другари към Стара планина с намерение да се прехвърли в Северна България и там да се свърже с останалите революционни окръзи, като вярвал, че те също са въстанали. В случай че те не се вдигнат на борба, възнамерява да премине в Румъния, да организира нова чета и да се върне отново в България, за да продължи борбата. В Тетевенския балкан, край с. Рибарица, Бенковски и придружаващите го няколко души били предадени от местен овчар на турските власти. При преминаването на р. Костина Бенковски е убит от засада. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив\".", "date": "2019.05.24", "title": "Денят 24 май в българската история"}
{"url": "http://www.focus-news.net/news/2019/05/24/2661823/cyprus-mail-kiparskite-turtsi-mozhe-da-reshat-izborite-za-ep.html", "text": "Около 80 000 кипърски турци са регистрирани за предстоящото гласуване за Европейски парламент в Кипър и биха могли да окажат решаващо въздействие върху резултатите от гласуването, пише изданието  „Cyprus mail“ . Това притеснява управляващия Демократичен съюз.  \r\nОфициален представител потвърди, че 81 600 кипърски турци са регистрирани в специален избирателен списък за изборите за Европейски парламент.  \r\nБроят им е нараснал значително, в сравнение с последните избори през 2014 година, когато 58 000 кипърски турци са били регистрирани в специалния избирателен списък.  \r\nТези 81 600 кипърски турци представляват около 12% от регистрираните гласоподаватели за европейските избори.  \r\nЗа сравнение, само 749 кипърски турци са регистрирани, като гласоподаватели в основния избирателен списък за президентските и парламентарните избори в Кипър.  \r\nИзвестно е, че кипърските турци гравитират около Прогресивната партия на работещите хора. Освен това, този път сред кандидатите на опозиционната партия е и Ниязи Казилюрек, който е уважаван кипърски турски професор.  \r\nСоциологическите проучвания показват, че Прогресивната партия на работещите хора се доближава до управляващия Демократичен съюз, дори без да се взимат под внимание кипърските турски избиратели.  \r\nДве социологически проучвания показват, че Демократичният съюз води с 3 до 4% пред Прогресивната партия на работещите хора.  \r\nПо тази причина лидерът на Демократичният съюз Авероф Неофиту предупреди, че ако кипърските гърци не гласуват на предстоящите европейски избори, кипърските турци може да решат крайния резултат.  \r\nТревогата на Авероф Неофиту е оправдана, като се има предвид, че на изборите за ЕП през 2014 година избирателната активност е била ниска, под 44%.   Светлин Божков", "date": "2019.05.24", "title": "„Cyprus mail“: Кипърските турци може да решат изборите за ЕП"}
{"url": "http://www.focus-news.net/news/2019/05/24/2661828/kyustendil-v-hudozhestvena-galeriya-vladimir-dimitrov-maystora-shte-bade-predstavena-yubileyna-izlozhba-na-elitsa-todorova.html", "text": "В Художествена галерия „Владимир Димитров – Майстора“ ще бъде представена юбилейна изложба на Елица Тодорова. Това съобщи за  Радио „Фокус“ - Кюстендил  Валентин Господинов, директор на галерията. Изложбата ще бъде представена от 12.00 часа. Тогава ще бъде отбелязан и рожденият ден на културния институт.  \r\nЕлица Тодорова е родена през 1929 година в Брестовица, Търновско. Завършва живопис при проф. Дечко Узунов в Националната художествена академия. От 1956 година свързва трайно живота си с Кюстендил и успява да се утвърди като един от най-ярките представители на Кюстендилската изобразителна школа. Носител е на орден „Кирил и Методий“ – ІІІ степен – 1975 година и І степен – 1979 година. Тя е почетен гражданин на град Кюстендил. \r\nВенцеслав ИЛЧЕВ", "date": "2019.05.24", "title": "Кюстендил: В Художествена галерия „Владимир Димитров – Майстора“ ще бъде представена юбилейна изложба на Елица Тодорова"}
{"url": "http://www.focus-news.net/news/2019/05/24/2661821/sonya-kirkova-direktor-humanitarnata-gimnaziya-svsv-kiril-i-metodiy-v-plovdiv-e-parvoto-uchilishte-v-balgariya-koeto-nosi-tova-ime.html", "text": "Хуманитарна гимназия „Св.св. Кирил и Методий“ -  Пловдив е създадена през 1850 година от големия просветен деец Найден Геров. Това каза в интервю за  Агенция „Фокус“  директорът на гимназията Соня Киркова. „През 1850 година един пловдивски първенец Стоян Чалъков изпраща писмо на Найден Геров и му казва, че предварително са говорили за това училище, което предстои да се създаде. Официално го кани да стане главен учител“, обясни тя. „Стоян Чалъков е дарителят, той вече е построил една двуетажна дървена сграда, която се намира на улица „Съборна“ в Старинен Пловдив. За съжаление, тази сграда вече не съществува“, коментира Киркова. Тя поясни, че учебната година започва с шестима ученици на първи септември, но завършва с осемдесет, защото бързо расте славата на училището. „Учениците са зрели мъже, които се учат за даскали и свещеници. Годината завършва с годишен изпит по традиция, на който присъства и гръцкият владика. Гръцкият владика напуска накрая училището с думите: „Как може на този дебел език, българският, да се учат такива тънки науки“. Всъщност упреквайки своите колеги – съмишленици. Оказва се, че изпитът е един изключителен успех за училището и за Найден Геров, защото учениците имат много високи постижения“, каза още директорът на училището. „Искам да подчертая, че това не е училището, което прераства в първата гимназия в България, а е на практика първата гимназия в България, създадена 1850 година. Гледната точка на училищния екип и на някои историци е, че тогава възниква първата българска гимназия, защото Найден Геров обучава своите ученици с внесените от него руски и европейски гимназиални учебни програми, тоест това не са малки деца, които се ограмотяват“, обясни тя. Киркова допълни, че завършвайки училището, което се превръща в престижно европейско средно учебно заведение, възпитаниците му са могли да кандидатстват във висши учебни заведения в Русия и в Европа. „Училището получава наименованието средищно класно епархийско училище. 1851 година училището е наименувано от самия Найден Геров в „Св. св Кирил и Методий“. Всъщност това е първото училище в България, което носи това име и започва да празнува своя патронен празник през тази година на 11 май“, заяви Соня Киркова.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.05.24", "title": "Соня Киркова, директор: Хуманитарната гимназия „Св.св. Кирил и Методий“ в Пловдив е първото училище в България, което носи това име"}
{"url": "http://www.focus-news.net/news/2019/05/24/2661822/pazardzhik-bogata-programa-e-predvidila-obshtina-velingrad-za-otbelyazvane-na-24-may.html", "text": "Богата програма е предвидила Община Велинград за отбелязване на 24 май – Ден на славянската писменост и българската просвета и култура. Това съобщи за  Радио „Фокус” – Пазарджик  Бояна Кирилова от Общината. Празничната програма ще започне с шествие на представителен духов оркестър и мажоретен състав ,,Димитър Мечев’’, велинградски дейци на просветата и културата, представителни групи на училищата в града и официални гости. Тя ще продължи с празничен благослов отслужен от енорийски свещеници и концерт-спектакъл на централния площад „Николай Гяуров” във Велинград”. Кметът на Община Велинград д-р Костадин Коев ще поздрави всички просветни и културни дейци по повод празника. Концертната програма ще започне в 11.00 часа на градския площад с изпълнения на ДЮВИШ „Звънче“, танцова формация „Танцувай с мен“ към СУ „Св. св. Кирил и Методий“ в курорта, ВГ „Караоке“, детските формации от ОДК - Велинград,  танцова формация „Расна китка“ към СУ „Методи Драгинов“ – с. Драгиново и спортен клуб „Импулс“. \r\nАлбена ЖИЛЕКОВА", "date": "2019.05.24", "title": "Пазарджик: Богата програма е предвидила Община Велинград за отбелязване на 24 май"}
{"url": "http://www.focus-news.net/news/2019/05/24/2661830/sport-shtutgart-i-union-berlin-zavarshiha-22-v-pleyof-za-parva-bundesliga.html", "text": "Отборите на Щутгарт и Унион Берлин завършиха наравно 2:2 в плейоф за Първа Бундеслига. Головете за Щутгарт отбелязаха Кристиан Гентер и Марио Гомес, а за Унион Берлин точни бяха Сюлейман Абдулахи и Мартин Фридрих.  \r\nВтората среща между двата отбора е в Берлин. Победителят от сблъсъка ще играе в Първа Бундеслига през следващия сезон.", "date": "2019.05.24", "title": "Спорт: Щутгарт и Унион Берлин завършиха 2:2 в плейоф за Първа Бундеслига"}
{"url": "http://www.focus-news.net/news/2019/05/24/2661819/plovdiv-s-praznichna-programa-na-pl-akad-nikolay-haytov-v-asenovgrad-shte-bade-otbelyazan-denyat-na-slavyanskata-pismenost-i-balgarskata-prosveta-i-kultura.html", "text": "С празнична програма на пл. „Акад. Николай Хайтов“ в Асеновград ще бъде отбелязан Денят на славянската писменост и българската просвета и култура. Това съобщиха за  Радио „Фокус“ – Пловдив  от отдел „Връзки с обществеността“ на Община Асеновград. Началото на програмата ще бъде поставено в 10.30 часа, когато от всички краища на площада ще пристигнат шествия от възпитаниците на училищата в града. В началото на тържествената програма, посветена на празника на буквите, кметът на Общината д-р Емил Караиванов ще връчи грамоти на изявени ученици, които през учебната година са проявили своите научни, спортни или други дарби и заложби. \r\nВечерта от 18.30 часа кметът ще изпрати по червената пътека и абитуриенти от випуск 2019 на Асеновград, както повелява традицията от няколко години насам. По нея ще минат зрелостниците от СУ „Св. св. Кирил и Методий”, СУ „Св. княз Борис I”, ПГ „Цар Иван Асен II” и ПГ „Св. Патриарх Евтимий”. На 26 май, отново от 18.30 часа, по червената пътека ще минат и дванадесетокласниците от Професионалната гимназия по хранително-вкусови технологии „Св. Димитрий Солунски”.", "date": "2019.05.24", "title": "Пловдив: С празнична програма на пл. „Акад. Николай Хайтов“ в Асеновград ще бъде отбелязан Денят на славянската писменост и българската просвета и култура"}
{"url": "http://www.focus-news.net/news/2019/05/24/2661824/kyustendil-tseremoniya-po-vrachvaneto-na-nagradite-uchitel-na-godinata-shte-se-provede-v-dupnitsa.html", "text": "Церемония по връчването на наградите „Учител на годината” ще се проведе в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. Програмата, посветена на Деня на българската просвета и култура и на славянската писменост, ще започне от 11.00 часа на площад „Свобода”, когато ще се състои шествие на възпитаниците на училищата от Община Дупница. Предвиден е празничен концерт, в който ще участват местни състави и изпълнители, както и провеждане на церемония по връчване на наградите „Учител на годината” за 2019 година. Наградите се връчват в четири категории – предучилищна подготовка, начално образование, основно и средно образование. \r\nВенцеслав ИЛЧЕВ", "date": "2019.05.24", "title": "Кюстендил: Церемония по връчването на наградите „Учител на годината” ще се проведе в Дупница"}
{"url": "http://www.focus-news.net/news/2019/05/24/2661833/ria-novosti-deset-dushi-sa-zaginali-pri-preobrashtane-na-korab-v-kitay.html", "text": "Десет души са загинали, а още осем души са безследно изчезнали, в резултат на преобръщане на кораб в Китай, предаде  РИА Новости .  \r\nИнцидентът е станал в провинция Гуйчджоу. Плавателен съд с 29 души на борда се е преобърнал в река Бейпанцзян.  \r\nСпасени са били 11 души. Полицията е задържала собственика на кораба. Спасителните дейности продължават.   Светлин Божков", "date": "2019.05.24", "title": "РИА Новости: Десет души са загинали при преобръщане на кораб в Китай"}
{"url": "http://www.focus-news.net/news/2019/05/24/2661817/mon-razporedi-proverka-na-spornite-vaprosi-ot-maturata-po-angliyski-ezik.html", "text": "Разпредена е проверка на ключа за отговори на матурата по английски език спрямо въпроса. Това каза в предаването „Тази сутрин“ по  БТВ  зам.-министърът на образованието Таня Михайлова. Тя допълни обаче, че е нужна конкретика. Вчера стана ясно, че зрелостници са недоволни от матурата по английски език. Те настояват изпитът да бъде ревизиран. Подписката, която тече в интернет, набира скорост. Дванайсетокласниците са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език. \r\n\"Добре е по имейла на МОН да се изпрати конкретно въпросът, който смятат, че е грешен. Той ще бъде предаден на комисия. Няма как да дадем оценка, без да видим конкретните спорни въпроси”, коментира Таня Михайлова. Зам.-министърът обясни, че процесът по съставянето на въпросите за матурата е сложен и минава през няколко етапа „11 ученици са с анулирани работи на първия зрелостен изпит, а пет са анулираните на втория. Причините са различни – преписване, използване на мобилни комуникации, нарушаване на анонимността”, поясни Таня Михайлова.", "date": "2019.05.24", "title": "МОН разпореди проверка на спорните въпроси от матурата по английски език"}
{"url": "http://www.focus-news.net/news/2019/05/24/2661826/ministar-krasimir-valchev-balgarskata-azbuka-e-tsivilizatsionniyat-ni-prinos-i-kulturno-tvorchestvo.html", "text": "Българската азбука е цивилизационният ни принос и културно творчество. Това каза за празничната програма на  Радио „Фокус“  министърът на образованието и науката Красимир Вълчев по повод днешния Ден на българската просвета и култура и на славянската писменост. По думите му езикът е това, което ни е съхранило през вековете и това, което ни свързва във времето и пространството. „Днес голяма част от България е извън физическите й граници. Имаме над 300 неделни училища и над 30 000 деца, които ги посещават. Много родители полагат усилия децата им да посещават училищата да съхранят българското у тях, както и познанията по български език, да ги запазят част от България като езиково и културно пространство. Понякога това им коства над 50 км пътуване и целия почивен ден, но го правят. Тази България е невидима на географската карта и показателно за това как ние се опитваме да съхраним българския език“, обясни министърът на образованието.  \r\nСпоред министър Красимир Вълчев основните фактори за съхранението на езика са възпитанието, което родителите и образователната система дават на децата, както и знанията по родния език, което определя отношението им към него. \r\nМилослава АНГЕЛОВА", "date": "2019.05.24", "title": "Министър Красимир Вълчев: Българската азбука е цивилизационният ни принос и културно творчество"}
{"url": "http://www.focus-news.net/news/2019/05/24/2661836/pazardzhik-55-godishna-zhena-e-blasnata-ot-lek-avtomobil-na-bul-al-stamboliyski-shofyorat-e-izbyagal.html", "text": "55-годишна жена е с тежка черепно-мозъчна травма, след като е блъсната на бул. „Ал. Стамболийски“ в Пазарджик. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. Снощи около 21.20 часа жената е пресичала пътното платно в района на едни от големите хипермаркети в града, когато е била ударена от автомобил „Лексус“, чийто водач е напуснал местопроизшествието. „По-късно е установено, че това е 22-годишен младеж, който се е уплашил след инцидента, избягал е и се е укрил. Пробите му за алкохол и наркотици са отрицателни. Извършен е оглед от оперативна група към РУ - Пазарджик. Жената е с тежка черепно-мозъчна травма и няколко фрактури на гръбначни прешлени. Настанена е в Неврохирургията на Областната болница. Засега нямаме данни състоянието ѝ да се е влошило“, уточни Стоянов. Той допълни, че водачът на автомобила, причинил катастрофата, е задържан и срещу него е образувано досъдебно производство. \r\nАлбена ЖИЛЕКОВА", "date": "2019.05.24", "title": "Пазарджик: 55-годишна жена е блъсната от лек автомобил на бул. „Ал. Стамболийски“, шофьорът е избягал"}
{"url": "http://www.focus-news.net/news/2019/05/24/2661832/ivan-totev-kmet-na-plovdiv-24-ti-may-e-praznik-simvolizirasht-dostoynstvoto-traditsiyata-i-duhovnostta-na-balgarskiya-narod-kakto-i-volyata-mu-da-pazi-svoya-ezik-i-kultura.html", "text": "24-ти май е празник, символизиращ достойнството, традицията и духовността на българския народ, както и волята му да пази своя език и култура. Това се посочва в поздравителен адрес на кмета на Община Пловдив Иван Тотев по повод Деня на славянската писменост и българската просвета и култура, съобщиха от  Общината . „24-ти май e празник, в който всички ние се прекланяме пред силата на българското слово, пред нашите първоучители – Светите братя Кирил и Методий. По своя културен размах, тяхното дело има не само национално значение – то е част от световната културна съкровищница“, казва Тотев. Кметът отправя специални пожелания към учителите. „Уважаеми учители, пожелавам Ви все така неуморно да следвате Вашата мисия, завещана ни от предците – да образоваме нашите деца, бъдещето на България. Все така да обичате, цените и пазите родния език, чрез който да отваряте прозореца на знанието към света. На всички Вас пожелавам здраве, професионални успехи и самочувствие, с което да предавате на идните поколения своите знания, душа и любов! Гордейте се със своята просветна мисия и пазете българщината!“ \r\nКъм учениците кметът Иван Тотев се обръща със следните думи: „Скъпи ученици, бъдете любознателни и последователни в откриването на нови хоризонти! На този празник, Ви пожелавам да успеете да оцените житейските уроци, които получавате в училище, за да можете да ги предадете на поколенията след Вас“", "date": "2019.05.24", "title": "Иван Тотев, кмет на Пловдив: 24-ти май е празник, символизиращ достойнството, традицията и духовността на българския народ, както и волята му да пази своя език и култура"}
{"url": "http://www.focus-news.net/news/2019/05/24/2661839/evropeyski-izbori-2019-prof-mariela-modeva-silata-na-balgarskiya-duh-e-kalena-v-izpitaniya.html", "text": "Пловдив е един от знаковите градове в България - носител на културна памет, уникално място, където се срещат различни цивилизации. Това каза в Пловдив кандидатът за евродепутат от „БСП за България“ проф. Мариела Модева по време на дискусия за културното и духовно богатство на града, съобщиха от пресцентъра на  БСП . Тя подчерта, че в това е шансът за града, защото културата изгражда мостове. По думите ѝ страната ни е трета по богатство на културни ценности след Италия и Гърция. България е дала третата официална азбука в ЕС, а българският език е един от 24-те официални езика в Съюза. „Нека припомним духовния подвиг на светите братя Кирил и Методи и не забравяме, че силата на българския дух е калена в изпитания“, коментира тя.  \r\nПроф. Мариела Модева наблегна, че културата носи принадена стойност, но зависи  от това как се отнасяме към нея. В дискусията бе обсъдена ползата за Пловдив от титлата „Европейска столица на културата“.  „Всички имахме големи очаквания, защото статутът на европейска столица на културата дава огромни възможности на града и положителни измерения за репутацията на България“, каза тя и подчерта, че културата е един факторите за регионално развитие. По думите ѝ обаче скандалите, свързани с инициативата, у нас са донесли много разочарование. Тя изтъкна, че навсякъде в Европа статутът на европейска столица на културата носи дивиденти, защото между 8 и 10 пъти е възвръщаемостта на инвестициите в култура. В тази връзка пловдивчани настояха културата да стане национален приоритет. Проф. Модева се съгласи и допълни, че културата и културната идентичност следва да са надпартийни и общо валидни ангажименти за всички политици. „Културата е фактор и основание да се държим достойно“, изтъкна кандидатът за член на ЕП. Тя обясни, че „БСП за България“ настоява да се увеличат средствата по програмите „Творческа Европа“, „Хоризонт 2020“ и „Еразъм плюс“ и да бъде приложен европейският  културен чек. \"Благодарение на този чек, всеки млад европеец ще има възможност до се запознае с културата, независимо в коя страна живее“, поясни проф. Модева. Тя изтъкна, че в града на тепетата толерантността е налично доказана в съжителството на различните етноси. \r\n\"Ние, българите, имаме една щастлива орис: нашият език. Това е нашата реч „омайна и сладка“, с която мислим, обичаме, откриваме, сънуваме и която трябва да съхраняваме“, заяви кандидатът за евродепутат от левицата Тодор Стоилов в с. Катуница, където заедно с Цветелина Пенкова, също кандидат на БСП, дадоха старт на благотворителния турнир по канадска борба. По думите му днес все по-често пишем нехайно, говорим с шепа думи, а знанието все по-рядко се цени и затова и все по-малко чуваме истината. „Невежеството няма празник. Но то заема всеки сантиметър, освободен от културата\", каза още той. Стоилов заяви, че цел на БСП е да живеем в Европа, в която- без значение дали си млад човек, роден в Германия или в България -качественото образование, условията на труд и достойните доходи да бъдат гарантирани.  \r\nЦелта на турнира бе да се съберат средства за  УМБАЛ\" Свети Георги\", а основен дарител  бе  председателят на областния съвет на БСП Георги Гергов.", "date": "2019.05.24", "title": "Европейски избори 2019: Проф. Мариела Модева: Силата на българския дух е калена в изпитания"}
{"url": "http://www.focus-news.net/news/2019/05/24/2661835/vitseprezidentat-iliyana-yotova-prosvetata-i-kulturata-ni-napraviha-narod-a-balgarskata-darzhava-prevarnaha-v-duhovna-imperiya.html", "text": "Силна е онази държава, която не затваря училища и задържа младите хора в родината, заяви Илияна Йотова на честването на 160-годишнината на Основно училище „Св. св. Кирил и Методий“ в село Обручище. Това съобщиха от ' прессекретариата на държавния глава . „Просветата и културата ни направиха народ, а българската държава превърнаха в духовна империя. Делото на Светите братя Кирил и Методий не само създаде свещените букви и славянската писменост, а пося познанието, отстоя култура и ценности, които българската държава разпространи към другите славянски народи.“ С тези думи вицепрезидентът Илияна Йотова поздрави за Деня на българската просвета и култура и на славянската писменост Основно училище „Св. св. Кирил и Методий“ в село Обручище, община Гълъбово. Вицепрезидентът бе официален гост на честването на 160-годишнината от създаването на школото. Илияна Йотова изтъкна, че Кирило-Методиевото дело оцелява благодарение на прозорливостта на тогавашната българска държава, в която учениците на славянските първоучители намират спасение. „Преди 160 години, във време на робство, в прощъпулника на национално-освободителните борби, в село Обручище будни хора са прозрели, че няма нищо по-ценно от просвещението, без знанието няма как да пребъдат род и родина“, подчерта вицепрезидентът. По думите на Илияна Йотова силна е онази държава, която не затваря училища, а строи нови, която задържа младите хора в родината, където да градят своето и нейното бъдеще. Вицепрезидентът благодари на учителите за тяхната отдаденост. „Мисията ви е много трудна в днешното технологично и забързано време – не само да давате знания, но да изграждате добри хора, критично мислещи личности“, посочи Илияна Йотова. Според вицепрезидента признанието за учителското дело не се състои само в цифрите. То е в успехите на учениците. „Трябва да върнем на учителя полагащото му се достойно място в обществото. Да възпитаме децата си в уважение към учителя“, призова Илияна Йотова. Вицепрезидентът изтъкна, че родителите трябва да бъдат съюзници на учителите. „Има много агресия в училище, с която само заедно можем да се преборим“, заяви Илияна Йотова. На учениците вицепрезидентът пожела да бъдат горди българи, да мечтаят смело и да не съществуват прегради пред амбициите им. Плакет на вицепрезидента в знак на признание и благодарност за активната дейност връчи Илияна Йотова на директора на Основно училище „Св. св. Кирил и Методий“ Илина Генова. По-рано вицепрезидентът разгледа в школото изложба, посветена на неговата 160-годишна история.", "date": "2019.05.24", "title": "Вицепрезидентът Илияна Йотова: Просветата и културата ни направиха народ, а българската държава превърнаха в духовна империя"}
{"url": "http://www.focus-news.net/news/2019/05/24/2661829/premierat-boyko-borisov-neka-pomnim-deloto-na-sv-sv-kiril-i-metodiy-i-se-gordeem-s-prinosa-na-balgariya-ne-samo-kam-slavyanskite-narodi-no-i-kam-sveta.html", "text": "Честит Ден на българската просвета и култура и на славянската писменост! Нека помним делото на Св. Св. Кирил и Методий и се гордеем с приноса на България не само към славянските народи, но и към света. Това написа министър-председателят Бойко Борисов  по повод отбелязването на Деня на българската просвета, култура и на славянската писменост в социалната мрежа  „Фейсбук“ . „Нека пазим културата си и я обогатяваме. Докато се стремим към напредък, нека запазим народността и човечността си“, пише още премиерът.", "date": "2019.05.24", "title": "Премиерът Бойко Борисов: Нека помним делото на Св. Св. Кирил и Методий и се гордеем с приноса на България не само към славянските народи, но и към света"}
{"url": "http://www.focus-news.net/news/2019/05/24/2661827/nikolay-doynov-snch-chitalishtata-sa-osnovata-na-praznika-24-may.html", "text": "Читалищата са основата на празника 24 май. Това каза председателят на Съюза на народните читалища Николай Дойнов в интервю за  Агенция „Фокус“  по повод Деня на българската просвета и култура и на славянската писменост. По думите му на тази дата читалищата излизат със своите знамена, носии, музикални инструменти и са основата на празника. „Те създават празника в градовете заедно с градовете и всички училища. В центъра на българското общество са църквата, училището и читалището. Този празник обединява трите символа на българщината по един много успешен начин. Силно духовно изразен начин. На 24 май всякакви политически и други крамоли се забравят и всички излизат заедно да честват светото дело, защото без буквите ние щяхме да бъдем абсолютно загубени като народ“, каза Дойнов. Той обърна внимание, че на 24 май празнуват и българските читалища. „С решение от 1990 г., датата е празник на всички читалища в България. Пожелавам им все така да поддържат знамето на българския дух високо в тези трудни времена“, допълни още председателят на Съюза на българските читалища.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.24", "title": "Николай Дойнов, СНЧ: Читалищата са основата на празника 24 май"}
{"url": "http://www.focus-news.net/news/2019/05/24/2661837/tsveta-karayancheva-predsedatel-na-ns-pochitame-deloto-na-kiril-i-metodiy-i-s-pravo-se-gordeem-che-i-niy-sme-dali-neshto-na-sveta-na-vsi-slavyani-kniga-da-chetat.html", "text": "Повече от 200 години ние, българите, почитаме делото на солунските братя Кирил и Методий, които ни научиха на четмо и писмо. Това написа председателят на Народното събрание Цвета Караянчева в социалната мрежа  „Фейсбук“  по повод отбелязването на Деня на българската просвета, култура и на славянската писменост. „Браним своята самоличност и с право се гордеем, че и „ний сме дали нещо на света, на вси славяни книга да четат.“ Честит 24 май, скъпи ученици, учители и хора на духа, носители на кирилицата – третата официална азбука в ЕС!“, пише още председателят на Народното събрание.", "date": "2019.05.24", "title": "Цвета Караянчева, председател на НС: Почитаме делото на Кирил и Методий и с право се гордеем, че и „ний сме дали нещо на света, на вси славяни книга да четат“"}
{"url": "http://www.focus-news.net/news/2019/05/24/2661834/dimitar-nikolov-kmet-na-burgas-v-osnovata-na-tsivilizatsiyata-stoyat-rechta-i-pismenostta-s-koito-sahranyavame-i-predavame-bogatiya-choveshki-opit-na-sledvashtite-pokoleniya.html", "text": "Цивилизацията е това, което дели човека от животинското царство, а в нейната основа стоят речта и писмеността, с които съхраняваме и предаваме богатия човешки опит на следващите поколения. Това се казва в поздравителен адрес от кмета на Бургас Димитър Николов по повод Деня на славянската писменост и култура, съобщиха от пресцентъра на  Община Бургас . „Уважаеми учители, просветни и културни дейци, ученици и студенти, скъпи бургазлии, Приемете моите поздравления за Деня на българската просвета и култура и славянската писменост! Днес искам лично да засвидетелствам благодарността си за всичко, което правите, за вашите умения и усилията, които влагате ежедневно, за да предадете на нашите деца най-важното – човешкото знание. Благодаря Ви за това, че колкото и да е трудно понякога, колкото и да е изтощително, Вие - учителите и просветителите, сте тези, които давате грамотност и разпалвате любовта към думите и науката в децата, за да станат утре достойни, почтени и успешни хора\", казва Николов. По думите му културата и писмеността са устоите на всеки народ, на всяка нация и на всяко съвременно общество. Благодарение на тях сме се запазили и съществуваме днес. В поздравлението пише още, че светите братя Кирил и Методий, заедно със своите ученици, са отредили на България достойно място върху културната и политическата карта на Европа, създали са духовни мостове между нашия и другите народи. „Те са заслужено признати за съпокровители на Европа, а българският език заема полагащото му се място сред официалните в Европейския съюз. Днес можем да кажем, че 24 май е най-истинският и най-българският празник. На тази дата отново искам да заявя, че съм изключително горд с успехите на бургаските ученици, учители, писатели, художници, артисти, певци, журналисти – всички, които допринасят за това славата на Бургас като културен, креативен и интелигентен град да не помръква. На всички вас – честит празник!“, се посочва още в поздравителния адрес от Димитър Николов.", "date": "2019.05.24", "title": "Димитър Николов, кмет на Бургас: В основата на цивилизацията стоят речта и писмеността, с които съхраняваме и предаваме богатия човешки опит на следващите поколения"}
{"url": "http://www.focus-news.net/news/2019/05/24/2661831/sonya-kirkova-direktor-vazpitanitsi-na-humanitarnata-gimnaziya-svsv-kiril-i-metodiy-v-plovdiv-sa-vasil-levski-i-ivan-vazov.html", "text": "Хуманитарна гимназия „Св.св. Кирил и Методий“ -  Пловдив се гордее с много свои възпитаници, като Васил Левски, Любен Каравелов, Тодор Каблешков, Димчо Дебелянов, Пейо Кр. Яворов, Иван Вазов и Пенчо Славейков. Това каза в интервю за  Агенция „Фокус“  директорът на гимназията Соня Киркова. Тя допълни, че има и едно съзвездие от изключителни личности, които са били учители в училището – Найден Геров, Йоаким Груев, Константин Геров, маестро Георги Атанасов, Мърквичка, Златьо Бояджиев. „През 1868 година е открита втората сграда. През това време училището се е разраснало много затова е трябвало да се смени сградата. Пловдивски първенци създават новата сграда на училището. Тя не е тази, когато знаете днес, а е Жълтото училище в Стария град, над Античният театър. Днес там се намира Музикалната гимназия“, посочи директорът. „Главният учител Атанас Билеев оповестява откриването и на първата гимназия в България“, допълни Соня Киркова и уточни, че тогава официално турската власт признава училището за гимназия. „През 1885 година е построена третата сграда, която всички пловдивчани и много българи знаят. Тя е исторически паметник на културата. Архитектът е италианец с френски произход Монтани, който е главен архитект на Източна Румелия“, каза още тя. „Нашата сграда е неговият последен голям проект, след което той умира, за съжаление. При откриването през 1885 година на 20 октомври присъства княз Александър Батенберг и много други видни общественици. В чест от присъствието на княза, за да се спечели неговото благоволение, от „Св. Св. Кирил и Методий“ нашето училище е преименувано в Първа мъжка гимназия „Княз Александър Първи“, разказа още Соня Киркова и допълни, че след това има още една смяна на името. „Училището става „Димитър Благоев“ през 1947 година, а след това ние върнахме рожденото, първото име „Св. Св. Кирил и Методий“ пред 1997 година“, каза още директорът. \r\nТеодора ПАТРОНОВА", "date": "2019.05.24", "title": "Соня Киркова, директор: Възпитаници на Хуманитарната гимназия „Св.св. Кирил и Методий“ в Пловдив са Васил Левски и Иван Вазов"}
{"url": "http://www.focus-news.net/news/2019/05/24/2661840/evropeyski-izbori-2019-valeri-simeonov-ot-burgas-otvorihme-nova-stranitsa-v-mestnata-i-natsionalna-politika.html", "text": "Започнал със светлата личност на Николай Хайтов, съвременният български патриотизъм намери пристан в Бургас. Оттук отворихме нова страница – първо в местната, а после в националната политика – на действащия патриотизъм, който дава резултати. Това заяви водачът на листата на „Патриоти за Валери Симеонов (НФСБ и Средна Европейска класа)” – Валери Симеонов на закриването на предизборната кампания на родолюбивата коалиция в Бургас, съобщиха от пресцентъра на  НФСБ . Симпатизанти и привърженици на патриотичната формация изпълниха зала „Бойчо Брънзов” в морския град. С викове „Победа” те подкрепиха кандидатите за български представители в Европейския парламент от „Коалиция „Патриоти за Валери Симеонов (НФСБ и Средна Европейска класа)”. \r\n„Отворихме нова страница - първо като група съмишленици, а после като партия, която поставя България над всичко. Защото, за разлика от другите, които първо гледат партийния интерес и после националния, НФСБ е партия, която първо и над всичко поставя националния интерес и тогава гледа себе си”, подчерта Валери Симеонов. \r\nИ този път верен на слогана на кампанията „Вместо думи – действия”, Валери Симеонов припомни свършеното първо в Бургас, а после и в Народното събрание.  \r\n„Веднага след влизането си в ОбС на Бургас започнахме промените- помните как първите патриоти организирахме референдум за премахването на пагубния за туризма на цялото Южно Черноморие проект „Бургас-Александруполис”, посочи Валери Симеонов. В Бургас е и първият случай, в който е забранено изграждането последователно на две джамии.  \r\n„Ние сме хората, които организирахме кампанията за премахването на Кървавата чешма в село Трънак – бяха издигнали паметник на терористите, заложили бомба във вагона за майки с деца край гара Буново. Ето сред нас е Милен Ненчев, с чието съдействие премахнахме тази позорна чешма”, заяви Валери Симеонов. Той припомни, че ОбС в Бургас е първият, който, отново по инициатива на патриотичната група, премахва турско-арабските имена от своите местности.  \r\n„От Бургас пак тръгна тежката битка за спасяването на българските държавни имоти, които бяха почти подарени на вакъфското настоятелство. Организирахме поредица от митинги в Бургас, Ямбол, Стара Загора и успяхме да спрем това”, посочи Валери Симеонов.  \r\nТой припомни как НФСБ и хората от Бургас са организирали акцията по спасяването на доблестния граничен полицай Михаил Цонков, убил турски бракониер. Над 120 хиляди подписа са събрани тогава. Валери Симеонов припомни и още една паметна акция – по спасяването на 6-та моряци, несправедливо обвинени в контрабанда на цигари. „Към съдбата на тези български моряци тогавашното правителство не прояви никакъв интерес. Ние с наши средства платихме гаранциите им, осигурихме адвокати и ги върнахме в България”, каза Валери Симеонов.  \r\nЛидерът на НФСБ припомни как в ОбС на Бургас за първи път се взима решение за признаване на турския геноцид над арменския народ – нещо, което по-късно НФСБ извоюва на национален мащаб, влизайки в Народното събрание. „Нещо повече – в Бургас признахме и турския геноцид над българския народ по време на петвековното турско робство. Сигурен съм, че един ден и Парламентът ще признае с официално решение това”, подчерта Валери Симеонов.  \r\nОтново в Бургас се взима решение за изслушване на националния химн  преди всяка сесия, нещо, което патриотичната формация по-късно извоюва и в Народното събрание. \r\n„След влизането ни през 2014 г. в Народното събрание, само няколко месеца по-късно ние показахме нов модел на политика и започнахме прокарването на решения – както вече казах по наше настояване Парламентът официално призна турския геноцид над арменския народ. Отново, по наше настояване бяха направени промени в Изборния кодекс, секциите в Турция бяха ограничени, за да спрем изборния туризъм, който да променя вота на народа”, припомни още Валери Симеонов.  \r\nТой подчерта че изцяло на НФСБ и негова лична заслуга е изграждането на ограда по границата с Турция, пресякла мигрантския поток и оказала се от първостепенно значение за сигурността на границата, като външна за ЕС. С изграждането на съоръжението бе спряно и нашествието на заразени животни от Турция.  \r\n„Доказахме, че държавата е по-силна от мутрите, въвеждайки ред и спокойствие по българските курорти. Нещо повече – в резултат на акциите там в държавната хазна влязоха стотици милиони левова”, подчерта Валери Симеонов.  \r\nЛидерът на НФСБ посочи, че патриотичната формация е единствената политическа сила, която застана и защити дребния бизнес. „Защото държавата не само не им помагаше, но и направи опит да ги унищожи в опит да угоди на големите”, подчерта той. \r\n„Ние само имахме куража да се изправим срещу хазартната мафия с предложението да се ограничи рекламата на хазарта, ние подадохме поредица от сигнали срещу безобразията на туристическия министър, срещу безобразията на кметове и магистрати”. Това заяви Валери Симеонов в подкрепа на това, че НФСБ е партия, която не се страхува да се изправи срещу неправдите, за казва винаги истината, дори и тя да бъде болезнена, както за коалиционните партньори, така и за опозицията. По същия начин както работим тук – ще действаме и в Европейския парламент”, заяви Валери Симеонов.  \r\nДумите му, че заради всичко това НФСБ е показала, че е различната партия бяха подкрепени с бурни аплодисменти и заявката, че патриотичната коалиция ще бъде подкрепена на изборите на 26 май.", "date": "2019.05.24", "title": "Европейски избори 2019: Валери Симеонов: От Бургас отворихме нова страница в местната и национална политика"}
{"url": "http://www.focus-news.net/news/2019/05/24/2661841/blagoevgrad-uchilishtata-v-obshtina-simitli-shte-provedat-defile-po-tsentralnite-ulitsi-na-grada-po-povod-24-may-i-50-ata-godishnina-ot-obyavyavaneto-na-simitli-za-grad.html", "text": "Училищата в община Симитли ще проведат дефиле по централните улици на града  по повод 24 май и 50-ата годишнина на града. Това съобщи за  Радио „Фокус“ – Пирин  Таня Янкова, директор на СУ „Св. св. Кирил и Методий“. В събитието ще се включат освен гимназията в Симитли, също и СУ „Св. св. Кирил и Методий“ – село Крупник и ОУ „Св. Паисий Хилендарски“ – село Долно Осеново. „В деня ще се съберем всички училища от община Симитли и ще направим едно голямо дефиле в чест на 50 години град Симитли, което ще бъде грандиозно и запомнящо се“, каза още Янкова. Тя добави, че е особено радостна от това, че празника ще бъде именно днес, тъй като 24 май – Денят на славянската писменост и българската култура и просвета, е ден на гордост и вълнение. \r\nЛивия НИНОВА", "date": "2019.05.24", "title": "Благоевград: Училищата в община Симитли ще проведат дефиле по централните улици на града  по повод 24 май и 50-ата годишнина от обявяването на Симитли за град"}
{"url": "http://www.focus-news.net/news/2019/05/24/2661842/tirana-times-ministarat-na-zemedelieto-na-albaniya-poseti-kitay.html", "text": "Министърът на земеделието и развитието на селските райони на Албания Бледи Кучи беше на посещение в Китай, където присъства на срещата „17+1“, пише изданието  „Tirana Times“ . На срещата участваха министрите на земеделието на 17 страни от Централна и Източна Европа, както и на Китай, който е инициатор на тази инициатива. По време на посещението Кучи се срещна с китайския си колега Хан Чанфу, с когото обсъди нарастването на търговското сътрудничество между двете страни.  \r\nВ центъра на разговора беше стартирането на китайския износ на продукти от животински произход. Министърът пое задължението пред китайския си колега да прокара този процес напред и през 2019 година да подпише карантинния контрол за продукти, като мляко, сирене, мед, риба и др.  \r\nАлбанският министър на земеделието отбеляза, че инициативата „17+1“, допълнително обогатява двустранното сътрудничество между Албания и Китай. Кучи допълни, че съществуват възможности за кандидатстване и привличане на китайски инвестиции, за албански проекти за енергийна, пътна и железопътна инфраструктура, както и в селскостопанския сектор.   Светлин Божков", "date": "2019.05.24", "title": "„Tirana Times“: Министърът на земеделието на Албания посети Китай"}
{"url": "http://www.focus-news.net/news/2019/05/24/2661838/yordanka-fandakova-kmet-na-sofiya-slovoto-e-kakto-svoboda-taka-i-otgovornost-a-pazeyki-go-vsashtnost-pazim-sebe-si.html", "text": "Словото е както свобода, така и отговорност, а пазейки го, всъщност пазим себе си. Това каза за празничната програма на  Радио „Фокус“  кметът на София Йорданка Фандъкова по повод днешния Ден на българската просвета и култура и на славянската писменост. Според нея всеки гражданин е и трябва да бъде пазител на словото, като уточни, че се правят много опити фалшиви новини да се представят за познание. На всичко това може да се отговори само с грамотност, с критичност и с истината, каза още тя. Столичният кмет определи 24 май като най-светлия празник в България. „Това е нашият празник, както ние го наричаме. Мисията на Константин Кирил Философ е била да даде възможност на славянските народи да достигнат до истинското познание, да разберат и да познават своя език.  Искам да поздравя всички български учители с днешния празник. Така, както духовната мисия на светите братя и на техните ученици живее днес в труда на всеки учител, писател, просветител, радетел на книжовността, така им пожелавам и в бъдеще да имат вдъхновение, за да могат да изпълняват тази своя важна мисия. Защото, докато е жива тази вяра, България и всички ние имаме бъдеще“, добави Фандъкова. \r\nКметът на София каза още, че в чест на празника отново ще бъдат предоставени и подарени над 1000 книги на училищните библиотеки в града. Тя обясни, че специален гост на честванията тази година е генералният директор на ЮНЕСКО Одри Азуле.  Един от най-важните паметници в списъка на Световното културно наследство на ЮНЕСКО е Боянската църква, а пеенето на Бистришките баби е първото вписване на България в списъка на нематериалното културно наследство, припомни Йорданка Фандъкова. \r\nМилослава АНГЕЛОВА", "date": "2019.05.24", "title": "Йорданка Фандъкова, кмет на София: Словото е както свобода, така и отговорност, а пазейки го, всъщност пазим себе си"}
{"url": "http://www.focus-news.net/news/2019/05/24/2661843/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Най-голямата опозиционна партия „Нова Демокрация“ води с 7% пред управляващата партия „Сириза“, според данните от последното социологическо проучване, преди изборите за Европейски парламент в Гърция, пише изданието  „Ekathimerini“ .  \r\nПроучването е по поръчка на телевизия SKAI.  \r\nВ частност, данните от проучването показват, че консервативната партия, водена от Кириакос Мицотакис, ще спечели 31% от гласовете, срещу 24% за лявата партия „Сириза“, водена от премиера Алексис Ципрас. И двата партии повишават резултатите си, в сравнение с предишното проучване на социологическата агенция Pulse, проведено през април. Броят на нерешилите за кого ще гласуват избиратели е 7,5%, което е с 5% по-малко, в сравнение с миналия месец.  \r\nПроучването показва, че борбата за третото място на изборите ще се води между центристкото „Движение за промяна“ с 7% и крайнодясната „Златна зора“ с 6,5% от гласовете.  \r\nКомунистическата партия заема пето място с 5,5% и се очаква да бъде последната партия, която ще си осигури присъствие в Европейския парламент.  \r\nБившият коалиционен партньор на „Сириза“ партията „Независими гърци“ се очаква да спечели 1,4% от гласовете.  \r\nСоциологическото проучване е проведено по телефона в периода 21-22 май и обхваща 1208 души. \r\n*** \r\nМакедонският премиер Зоран Заев и заместник-външният министър Андрей Зерновски бяха посрещнати, с церемония с най-високи държавни почести, от премиера на Черна гора Душко Маркович, като част от програмата на двудневното официално посещение, пише македонското издание  „Вечер“ .  \r\nСлед това двамата премиери проведоха среща на четири очи, на която се съгласиха, че традиционните приятелски отношения между двете страни, имат ясна перспектива за по-нататъшно развитие на икономическите отношения.  \r\nПремиерът Заев запозна черногорския си колега с настоящата политическа ситуация в република Северна Македония, която след успешно проведените избори за президент на страната и с темповете на реформаторските процеси, с право очаква одобрение за започване на преговори с Европейската комисия.  \r\nДвамата премиери заявиха, че очакват с надежда съвместната среща между правителствата на двете страни и по-специално резултатите от Бизнес форума, организиран от търговските палати на Северна Македония и Черна гора.  \r\nСпоред програмата на официалното посещение, премиерът Заев ще се срещне с президента на Черна Гора Мило Джуканович и с председателя на парламента на страната Иван Брайович. \r\n*** \r\nОколо 80 000 кипърски турци са регистрирани за предстоящото гласуване за Европейски парламент в Кипър и биха могли да окажат решаващо въздействие върху резултатите от гласуването, пише изданието  „Cyprus mail“ . Това притеснява управляващия Демократичен съюз.  \r\nОфициален представител потвърди, че 81 600 кипърски турци са регистрирани в специален избирателен списък за изборите за Европейски парламент.  \r\nБроят им е нараснал значително, в сравнение с последните избори през 2014 година, когато 58 000 кипърски турци са били регистрирани в специалния избирателен списък.  \r\nТези 81 600 кипърски турци представляват около 12% от регистрираните гласоподаватели за европейските избори.  \r\nЗа сравнение, само 749 кипърски турци са регистрирани, като гласоподаватели в основния избирателен списък за президентските и парламентарните избори в Кипър.  \r\nИзвестно е, че кипърските турци гравитират около Прогресивната партия на работещите хора. Освен това, този път сред кандидатите на опозиционната партия е и Ниязи Казилюрек, който е уважаван кипърски турски професор.  \r\nСоциологическите проучвания показват, че Прогресивната партия на работещите хора се доближава до управляващия Демократичен съюз, дори без да се взимат под внимание кипърските турски избиратели.  \r\nДве социологически проучвания показват, че Демократичният съюз води с 3 до 4% пред Прогресивната партия на работещите хора.  \r\nПо тази причина лидерът на Демократичният съюз Авероф Неофиту предупреди, че ако кипърските гърци не гласуват на предстоящите европейски избори, кипърските турци може да решат крайния резултат.  \r\nТревогата на Авероф Неофиту е оправдана, като се има предвид, че на изборите за ЕП през 2014 година избирателната активност е била ниска, под 44%. \r\n*** \r\nМинистърът на земеделието и развитието на селските райони на Албания Бледи Кучи беше на посещение в Китай, където присъства на срещата „17+1“, пише изданието  „Tirana Times“ . На срещата участваха министрите на земеделието на 17 страни от Централна и Източна Европа, както и на Китай, който е инициатор на тази инициатива. По време на посещението Кучи се срещна с китайския си колега Хан Чанфу, с когото обсъди нарастването на търговското сътрудничество между двете страни.  \r\nВ центъра на разговора беше стартирането на китайския износ на продукти от животински произход. Министърът пое задължението пред китайския си колега да прокара този процес напред и през 2019 година да подпише карантинния контрол за продукти, като мляко, сирене, мед, риба и др.  \r\nАлбанският министър на земеделието отбеляза, че инициативата „17+1“, допълнително обогатява двустранното сътрудничество между Албания и Китай. Кучи допълни, че съществуват възможности за кандидатстване и привличане на китайски инвестиции, за албански проекти за енергийна, пътна и железопътна инфраструктура, както и в селскостопанския сектор.", "date": "2019.05.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/24/2661844/ministar-boil-banov-nadyavam-se-izlozhbata-mechat-na-han-kubrat-da-bade-dalgosrochno-satrudnichestvo-mezhdu-balgariya-i-rusiya.html", "text": "Надявам се изложбата „Мечът на хан Кубрат“ да бъде дългосрочно сътрудничество между България и Русия. Това каза министърът на културата Боил Банов на откриването на изложбата „Мечът на хан Кубрат“, предаде репортер на  Агенция „Фокус“ . „Огромна чест е за мен днес да открия Дните на Ермитажа в България и то с прекрасния меч на хан Кубрат и неговия пръстен. Надявам се и горещо го желая това да бъде дългосрочно сътрудничество между България и Русия“, заяви Банов. „Едно прекрасно начало, което да развиваме години напред“, подчерта той. Банов честити Деня на славянската писменост и култура. „Откриването на тази изложба точно на днешния празник е знаково. Вярвам, че всички разбираме, че това е път, по който тръгваме заедно, по който споделяме нашите хилядолетни култури и който ще ни изведе към светли бъднини“, каза още министърът на културата. „Надявам се, че в този месец и няколко дни много хора в България ще дойдат в Националната художествена галерия, за да им трепне сърцето, поглеждайки този меч и този пръстен“, посочи Банов. \r\nОт своя страна, посланикът на Русия Анатолий Макаров заяви: „С голямо удоволствие отбелязвам, че Ермитажът открива тук, на българска земя, своя експозиция. Хан Кубрат е първия обединител на няколко племена в съюза, по-късно наречен Велика България. Искам да подчертая, че сътрудничеството на страните ни в областта на културата се развива динамично и откриването на тази изложба показва укрепването на връзките между нашите музеи“. \r\nЦветилена СИМЕОНОВА", "date": "2019.05.24", "title": "Министър Боил Банов: Надявам се изложбата „Мечът на хан Кубрат“ да бъде дългосрочно сътрудничество между България и Русия"}
{"url": "http://www.focus-news.net/news/2019/05/24/2661848/premierat-boyko-borisov-izvezhdame-obrazovanieto-kato-osnoven-prioritet-v-proekta-na-natsionalna-programa-za-razvitie-2030.html", "text": "България ще изведе образованието като основен приоритет в проекта на Национална програма за развитие 2030. Това заяви министър-председателят Бойко Борисов по време на срещата си с генералния директор на ЮНЕСКО Одри Азуле, съобщиха от  правителствената информационна служба . Фокус на разговорите бяха приоритетите на политиката на българското правителство в областта на образованието и науката и на сътрудничеството с ЮНЕСКО. Участие в срещата взеха министърът на образованието и науката Красимир Вълчев и министърът на културата Боил Банов. \r\n„Най-важният фактор за доброто образование са учителите, затова изпълняваме ангажимента си за увеличение на техните заплати“, акцентира премиерът Борисов. Той посочи, че правителството полага усилия за осигуряване на високо качество на образователния процес и учебната среда. „Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания“, каза още министър-председателят Бойко Борисов.  \r\nГенералният директор на ЮНЕСКО Одри Азуле поздрави България за това, което е постигнала в областта на образованието и науката, благодари и за подкрепата на страната ни в ООН за превенцията срещу екстремизма и антисемитизма. \r\nМинистър-председателят Бойко Борисов и генералният директор на ЮНЕСКО Одри Азуле обсъдиха сътрудничество в сферата на подводната археология, на каквато е особено богат районът около остров Свети Кирик и Юлита край Созопол. Българският премиер напомни, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея „Лувър“ в Париж през 2014 г.", "date": "2019.05.24", "title": "Премиерът Бойко Борисов: Извеждаме образованието като основен приоритет в проекта на Национална програма за развитие 2030"}
{"url": "http://www.focus-news.net/news/2019/05/24/2661852/tass-yaponskiyat-premier-mozhe-da-poseti-iran-s-posrednicheska-misiya.html", "text": "Японският премиер Шиндзо Абе може да посети Иран през юни, с възможна посредническа мисия, с цел нормализиране на отношенията между Вашингтон и Техеран, предаде  ТАСС . Окончателното решение за това пътуване ще бъде взето след предстоящото посещение на президента на САЩ Доналд Тръмп в Япония в периода 25-29 май, съобщиха местни медии.  \r\nВъпроса за възможно пътуване на японския премиер в Техеран, е бил обсъден в хода на разговор между Абе и помощника на президента на САЩ по въпросите за националната сигурност Джон Болтън.  \r\nПрез миналата седмица Абе се срещна в Токио и с иранския външен министър Мохамед Джавад Зариф. Японският премиер има намерение да използва за възможната посредническа мисия своите добри отношения, както с Вашингтон, така и с Техеран.  \r\nЗа последен път японски премиер е бил на посещение в Иран през 1978 година, допълва агенцията.   Светлин Божков", "date": "2019.05.24", "title": "ТАСС: Японският премиер може да посети Иран с посредническа мисия"}
{"url": "http://www.focus-news.net/news/2019/05/24/2661851/mvr-edin-chovek-e-zaginal-a-24-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. В София са регистрирани 31 леки и 4 тежки катастрофи, при които са пострадали четирима души.", "date": "2019.05.24", "title": "МВР: Един човек е загинал, а 24 са пострадали при катастрофи в страната през изминалото денонощие"}
{"url": "http://www.focus-news.net/news/2019/05/24/2661845/yordanka-fandakova-kmet-na-sofiya-dobre-podgotvenite-i-motivirani-uchiteli-sa-parvoto-uslovie-za-kachestveno-obrazovanie.html", "text": "Добре подготвените и мотивирани учители са първото условие за качествено образование. Това каза за празничната програма на  Радио „Фокус“  кметът на София Йорданка Фандъкова по повод Деня на българската просвета и култура и на славянската писменост. Тя обясни, че личността и фигурата на учителя е водещият фактор, като акцентира върху нуждата да се привличат все повече млади и мотивирани хора, които да имат отговорността за образованието на следващите поколения. „Дигиталното образование е неотделима вече и много важна част от образователния процес, който дава знания, умения, нови възможности за нашите деца. Дигиталният урок променя образованието с нови умения, с подходи, с нови решения. Учителят остава с ключовата си роля, като използва технологиите да води децата към знания, да ги мотивира, да ги въвлича. По този начин най-важното е да научим децата си да мислят и да използват знанията - технологиите са средството и възможността децата да бъдат включени повече и всъщност да съпреживяват целия образователен процес. \r\nСтоличният кмет Йорданка Фандъкова обясни, че днешният 24 май се посреща със строителството на 7 нови училищни сгради, 7 нови детски градини и с модернизацията на 26 училища и детски градини, като новите училищни сгради са на територията на целия град, включително в малките населени места.  \r\nМилослава АНГЕЛОВА", "date": "2019.05.24", "title": "Йорданка Фандъкова, кмет на София: Добре подготвените и мотивирани учители са първото условие за качествено образование"}
{"url": "http://www.focus-news.net/news/2019/05/24/2661853/zam-kmetat-na-sofiya-dots-d-r-todor-chobanov-izlozhbata-mechat-na-han-kubrat-pokazva-veshti-koito-dokosvat-sartsata-i-dushata-na-vsichki-balgari.html", "text": "Изложбата „Мечът на хан Кубрат“ показва вещи, които докосват сърцата и душата на всички българи. Това каза заместник-кметът на София доц. д-р Тодор Чобанов по време на откриването на изложбата „Мечът на хан Кубрат“, предаде репортер на  Агенция „Фокус“ . „С огромно вълнение посрещаме тук тази изложба, защото много народи имат своите легендарни предтечи, но тази фигура с библейски пропорции – Кубрат, по причудлив начин се свързва с нашата българска столица в нейния 140-годишен юбилей. Тук ние виждаме вещи от дълбините на времето и недрата на историята реликви на българската държавност. Вещи, които докосват сърцата и душата на всички българи, защото те по един невероятен начин показват древността на нашата история и култура“, заяви доц. Чобанов. Той посочи, че няма по-добър начин от това да посрещнем 24 май – празникът на духовността, от това  да си припомним, че тази духовност се гради и изгражда, защитава и укрепва много векове наред. „Благодарим на тези, които направиха тази изложба възможна тук, в Царския дворец – друга историческа светиня на българската столица. Надяваме се стотици софиянци и гости на града да успеят да се докоснат до тези съкровища на историята“, каза още той. \r\nЦветилена СИМЕОНОВА", "date": "2019.05.24", "title": "Зам.-кметът на София доц. д-р Тодор Чобанов: Изложбата „Мечът на хан Кубрат“ показва вещи, които докосват сърцата и душата на всички българи"}
{"url": "http://www.focus-news.net/news/2019/05/24/2661850/zdravko-dimitrov-oblasten-upravitel-na-plovdiv-na-tozi-den-izpitvame-gordost-ot-deloto-na-kiril-i-metodiy-osvetilo-s-knizhovnata-si-blagodat-tsyalata-evropeyska-tsivilizatsiya.html", "text": "На този ден изпитваме гордост от делото на светите братя Кирил и Методий, осветило с книжовната си благодат цялата европейска цивилизация. Това се посочва в поздравителен адрес на областния управител на Пловдив Здравко Димитров по повод 24 май, съобщиха за  Радио „Фокус“ – Пловдив  от Областната администрация. „На този ден всички  ние изпитваме заслужена гордост от делото на светите братя Кирил и Методий. Дело, преминало българските граници и осветило с книжовната си благодат цялата европейска цивилизация. Днес е денят, в който отдаваме почит към всички радетели за духовност, съхранили през вековете нашата словесност и култура, и към всички, които със своя неуморен труд  и творческа енергия продължават това дело, за да ни дарят с духовни сили и културен разцвет, които ще пребъдат и чрез идните поколения“, се казва в официалния поздрав. \r\n„Знам, че 24-ти май е специална дата за всички нас, защото това е ден, в който се чувстваме истински българи и отбелязваме празника на българщината, без значение къде по света се намираме. Вярвам, че и вие пазите спомена за жизнерадостната атмосфера, приповдигнатото настроение, окичените с цветя образи на светите братя Кирил и Методий и звуците на безсмъртния химн „Върви народе възродени“, с който започва най-обичания и истински празник в родното училище. Нека пазим духовните и културни ценности на нашите предци, защото те са в основата на съхраняването на българската идентичност! Честит празник на словото, на духа, на културата“,  се казва още в поздравителния адрес на областния управител Здравко Димитров по повод 24 май.", "date": "2019.05.24", "title": "Здравко Димитров, областен управител на Пловдив: На този ден изпитваме гордост от делото на Кирил и Методий, осветило с книжовната си благодат цялата европейска цивилизация"}
{"url": "http://www.focus-news.net/news/2019/05/24/2661854/", "text": "Българският учител е един от малкото в Европа и света с най-високо образование. Това каза в интервю за празничното издание „Всички в час“ на  Радио „Фокус“  председателят на Синдиката на българските учители (СБУ) Янка Такева. Тя отбеляза, че българските учители са най-добрите учители. „88% от българските учители са магистри, 41% имат висока квалификационна степен, а 12% имат второ висше образование. В системата на средното образование работят 123 000 души с административния и помощен персонал. България трябва да се гордее със своите учители“, добави Янка Такева. Тя подчерта, че през последните години родителите и обществото са осъзнали голямата нужда и потребност от това децата да получат дълбочинно познание за норми на поведение в обществото, да се съобразяват със законите и обществения ред. „Затова те се обърнаха към училището и към българския учител.  Българското училище и българският учител е второто най-голямо приемно семейство на децата и учениците. От семейството детето отива в институцията детска градина и училище, след това във висше училище. Ние първи протегнахме ръка на семейството, разработи се много добра стратегия за възпитателната работа, която да послужи като трамплин семейството да започне формирането на тези ценности, които са необходими, като сътрудничество, взаимопомощ, солидарност, съпричастност, толерантност,  както и естетическо възпитание, което е важно от гледна точка на здраве и хигиена. Безспорно това, което ние наричаме родолюбие, патриотично възпитание. Трябва да се затвори кръгът- семейство, училище, обществена среда и личният пример, който всички даваме на децата, за да бъдат граждани, полезни за семейството, държавата, обществото и света“, заяви Янка Такева. \r\nМилослава АНГЕЛОВА", "date": "2019.05.24", "title": "Янка Такева, СБУ: Българският учител е един от малкото в Европа и света с най-високо образование"}
{"url": "http://www.focus-news.net/news/2019/05/24/2661847/", "text": "500 млн.  души по целия свят говорят на славянски и пишат на кирилица, това е гордост за България. Това каза в интервю за празничното издание „Всички в час“ на  Радио „Фокус“  председателят на Синдиката на българските учители (СБУ) Янка Такева, която е на конгрес на европейската конфедерация на профсъюзите. Такева допълни, че за 24 май българската делегация е подготвила 700 малки портрета на светите братя Кирил и Методий, които заедно с цвете ще подарят на всички делегати на конгреса и по този начин ще отбележат Деня на българската просвета и култура и на славянската писменост. „Водихме разговори с всички славянски държави на конгреса, те са с приповдигнато настроение. Особено горда съм, че 500 млн.  души по целия свят на планетата Земя говорят на славянски и пишат на кирилица. Това е гордост за България.  Българският език стана официален на Европа и за първи път на такъв голям форум на конфедерацията в Европа има превод и на български език“, подчерта Янка Такева. Тя обясни, че е огорчена от опитите за изтриване на родовата памет и красотата на българския език. „Никой не успява да разруши тази голяма национална гордост, която в наследство ни е оставена от светите братя равноапостоли Кирил и Методий“, каза още Янка Такева. Тя припомни за посещението на папа Франциск в София. „Той обърна внимание на България, че трябва да бъде горда, че принадлежи на наследството на светите Кирил и Методий и по нашите земи се е създала тази велика азбука, велико учение, велико послание към народите по света, че нашата глаголица и кирилицата по-късно стоят в основата на всички азбуки“, отбеляза Янка Такева. Според нея има приемственост между съвременното развитие на обществените процеси и традицията. \r\nМилослава АНГЕЛОВА", "date": "2019.05.24", "title": "Янка Такева, СБУ: 500 млн.  души по целия свят говорят на славянски и пишат на кирилица, това е гордост за България"}
{"url": "http://www.focus-news.net/news/2019/05/24/2661855/d-r-kiril-aleksiev-istorik-blagoevgrad-e-edin-ot-malkoto-gradove-koyto-ima-privilegiyata-dva-pati-v-godinata-da-otbelyazva-svoya-praznik-i-to-na-emblematichni-dati.html", "text": "Благоевград е един от малкото градове в страната, който има не само честта, но и привилегията два пъти в годината да отбелязва своя празник и то на емблематични дати. Това каза за  Радио „Фокус“ – Пирин  д-р Кирил Алексиев, историк и директор на Регионален исторически музей – Благоевград. По думите му съвсем нормално за един град е да празнува датата на своето освобождение и на присъединяването му към България. „В тази връзка датата 5 октомври бележи именно този етап от историята на Благоевград. Чест прави на Община Благоевград, че са избрали и най-вече запазили да се отбелязва празник на града и на друга емблематична дата - 24 май. Бих казал, че по никакъв начин едната дата не намалява достойнството и важността на другата дата като празник за града. Според мен това, че имаме 2 празника ни дава възможността да застанем в челните редици на градовете в България, особено защото единият от празниците ни е на 24 май“, каза още д-р Алексиев.  \r\nТой заяви, че отбелязването на ден на духовността, бележейки може би най-важния ни принос към световната цивилизация, за празник на града е особено голяма чест. „Има много интерпретации за това какво точно отбелязваме на 24 май. Лично за мен това може да е празник на славянската писменост, тъй като на кирилица пишат много от славянските народи. По-важното за мен е да се отбележи, че кирилицата на която пишат много народи, е изработена по заръка на българския владетел Борис I заради нуждите на българската държава“, уточни д-р Алексиев. Той допълни, че това е празник на българската писменост и култура, която по-късно става славянска. „Това е важно да се отбележи  не за да изтъкваме, че сме най-велики, а защото това е принос на българската държава към световната цивилизация“, посочи д-р Алексиев. \r\nЛивия НИНОВА", "date": "2019.05.24", "title": "Д-р Кирил Алексиев, историк: Благоевград е един от малкото градове, който има привилегията два пъти в годината да отбелязва своя празник и то на емблематични дати"}
{"url": "http://www.focus-news.net/news/2019/05/24/2661857/zam-direktorat-na-darzhavniya-ermitazh-prof-georgiy-vilinbahov-otnosheniyata-ni-s-balgariya-shte-prodalzhavat-da-se-razvivat-i-sled-izlozhbata-mechat-na-han-kubrat.html", "text": "Отношенията ни с България ще продължават да се развиват и след изложбата „Мечът на хан Кубрат“. Това каза заместник-директорът на Държавния Ермитаж в Санкт Петербург проф. Георгий Вилинбахов по време на откриването на изложбата „Мечът на хан Кубрат“, предаде репортер на  Агенция „Фокус“ . „За мен е чест да присъствам тук и да отбележим заедно празника на българската писменост. Ермитажът има дълги отношения с нашите колеги от България“, заяви проф. Вилинбахов и посочи, че откриването на изложбата има голямо значение. „Дните на Ермитажа се провеждат благодарение на срещите на министъра на културата Боил Банов с генералния директор на Ермитажа, които се проведоха през 2018 г. Историческите и културни връзки между България и Русия съществуват отдавна. Изключително голямо значение имат културните и езикови връзки между двете държави, както и религията“, посочи той. \r\nПроф. Вилинбахов заяви, че на базата на тези традиции и благодарение на проявената добра воля, ще продължават добрите връзки между Русия и България, „Бих искал да изразя своята благодарност на нашите приятели в София и да благодаря и на колегите от Ермитажа за възможността да се организира тази изложба. Смятам, че бихме могли да предприемем нови крачки в развитието на нашите отношения и още тази есен да има нови действия“, каза още той. \r\nЦветилена СИМЕОНОВА", "date": "2019.05.24", "title": "Зам.-директорът на Държавния Ермитаж проф. Георгий Вилинбахов: Отношенията ни с България ще продължават да се развиват и след изложбата „Мечът на хан Кубрат“"}
{"url": "http://www.focus-news.net/news/2019/05/24/2661846/prof-svetlozar-eldarov-105-hrama-998-uchilishta-i-98-chitalishta-v-balgariya-sa-imenuvani-na-svetite-bratya-kiril-i-metodiy-sochat-statistikite-na-20-vek.html", "text": "Статистиките от края на 20 век сочат 105 храма, 998 училища и 98 читалища в България, именувани на светите братя Кирил и Методий. Това каза в интервю за  Агенция „Фокус“  проф. д.ист.н. Светлозар Елдъров от Института за балканистика при БАН по повод 24 май – Деня на българската просвета и култура и на славянската писменост. „Безчетните проявления в сферата на духовната и материална култура, са достатъчно да ни убедят, че кирило-методиевската символика и празничност е дълбоко вкоренена в църквата, държавата и обществото и е неразделна част от българската национална идентичност във всеки един период от развитието на българския народ в ново и най-ново време“, коментира проф. Елдъров. Според него 24 май е най-красивият, най-жизнерадостният и най-емоционалният български празник. По думите му той винаги ще бъде един неделим празник на славянските апостоли Кирил и Методий, празник на българската просвета и култура, на българските букви. „Като историк мога да твърдя, че българите имаме най-старата и непрекъсната традиция за църковно-богослужебна, училищно-просветна и държавно-национална прослава на св. св. Кирил и Методий, която датира още от ІХ–Х в. Много преди славистичната наука да преоткрие славянските апостоли през първата половина на ХІХ в., Паисий Хилендарски им посвещава цяла глава в своята „История славянобългарска” от 1762 г., като изрично изтъква, че те са „български апостоли” и са създали не „сербска или словенска”, а българска книга“, посочи той. „Празникът на Кирил и Методий, установен на 11 май, е първият общобългарски национален празник, който разчупва рамките на църковния календар и се превръща в национален символ, културна стратегия и политическа програма още в епохата на Българското възраждане“, обясни проф. Елдъров.  \r\nДеница КИТАНОВА Пълния текст на интервюто четете по-късно в „Мнение”", "date": "2019.05.24", "title": "Проф. Светлозар Елдъров: 105 храма, 998 училища и 98 читалища в България са именувани на светите братя Кирил и Методий сочат статистиките на 20 век"}
{"url": "http://www.focus-news.net/news/2019/05/24/2661849/pazardzhik-s-praznichni-chestvaniya-v-peshtera-shte-bade-otbelyazan-denyat-na-slavyanskata-pismenost-i-balgarskata-prosveta-i-kultura.html", "text": "Община Пещера ще отбележи 24 май – Денят на славянската писменост и българската просвета и култура с празнична програма, съобщиха от  Общината . В 10.30 часа на централния площад „България“ ще се съберат ученици, учители и културни дейци. По традиция ще бъдат наградени успешните ученици на Пещера, заслужилите учители и дейци на културата от общината. Подготвена е празнична програма, в която ще участват деца от учебните заведения.", "date": "2019.05.24", "title": "Пазарджик: С празнични чествания в Пещера ще бъде отбелязан Денят на славянската писменост и българската просвета и култура"}
{"url": "http://www.focus-news.net/news/2019/05/24/2661859/sofiya-desetki-uchenitsi-i-uchiteli-se-sabraha-pred-natsionalnata-biblioteka-sv-sv-kiril-i-metodiy-za-tarzhestvenoto-chestvane-na-24-may.html", "text": "Десетки ученици и учители се събраха пред Националната библиотека \"Св. св. Кирил и Методий\" за тържественото честване на 24 май, предаде репортер на  Агенция \"Фокус\" . Присъстващите носят цветя и знамена за празника. Едни от първите ученици, които пристигнаха за празника, са от 17-то СУ \"Дамян Груев\". Пред Националната библиотека, където е разположен и паметникът на солунските просветители, ще пристигне и шествието, което тръгна от Археологическия музей. По програма  тук трябва да започне тържественият водосвет по повод 24 май - Деня на славянската писменост и култура. Очаква се президентът Румен Радев и генералният директор на ЮНЕСКО Одри Азуле, която е на посещение в България, да отправят приветствия към гражданите и да поднесат цветя пред паметника на светите братя Кирил и Методий.  \r\nДеница КИТАНОВА", "date": "2019.05.24", "title": "София: Десетки ученици и учители се събраха пред Националната библиотека \"Св. св. Кирил и Методий\" за тържественото честване на 24 май"}
{"url": "http://www.focus-news.net/news/2019/05/24/2661856/sofiya-tragna-tarzhestvenoto-shestvie-po-povod-24-may.html", "text": "Тръгна тържественото шествие от Археологическия музей към паметника на Св.св. Кирил и Методий пред Националната библиотека по повод Деня на българската просвета, култура и на славянската писменост, предаде репортер на  Агенция „Фокус“ . В него се включиха учени от БАН, преподаватели от Софийския университет, народни представители и граждани. В деня на българската просвета, култура и на славянската писменост прославяме делото на светите равноапостоли братята Кирил и Методий. \r\nС богата културна програма ще бъде отбелязан празникът във всички области на страната. Софиянци ще могат да разгледат документални изложби в столичната библиотека. По повод празника Негово Светейшество Българският патриарх Неофит оглави тържествения молебен в Патриаршеската катедрала \"Св. Александър Невски\". С литийно шествие участниците в молебена ще се отправят към паметника на светите братя Кирил и Методий.  Във всички епархии на Българската православна църква ще бъдат отслужени празнични молебени. В честването за поредна година ще се включат и ученици от Софийската духовна семинария \"Св. Йоан Рилски\". \r\nДаяна ДЮЛГЕРОВА", "date": "2019.05.24", "title": "София: Тръгна тържественото шествие по повод 24 май"}
{"url": "http://www.focus-news.net/news/2019/05/24/2661863/handelsblatt-es-obeshta-na-donald-tramp-da-uvelichi-vnosa-na-amerikanski-vtechnen-gaz-no-sdelkata-e-v-opasnost.html", "text": "Към 2023 година Европейският съюз иска да увеличи два пъти вноса за американски втечнен газ, но Русия и Саудитска Арабия могат да попречат на този план, пише изданието  „Handelsblatt“ .  \r\nРусия вече е най-големият доставчик на газ за Европа, но засега изключително по газопроводи. Сега руските концерни започват настъпление на досега непривичен за тях фронт, като мащабно увеличават обемите на втечнен природен газ в своите портфейли, като имат силно преимущество в сравнение със САЩ.  \r\nСтойността на добива на втечнен газ в САЩ е многократно по-висока от тази в Русия. Благодарение на увеличаването на вноса на газ от САЩ, Европейският съюз би удовлетворил президента Доналд Тръмп, който заплашва да въведе мита за вноса на автомобили от страни-членки на ЕС, в случай, че търговския дефицит между САЩ и ЕС не бъде намален в значителна степен.  \r\nДо момента поръчки за доставка на американски втечнен газ по политически причини са направили само Полша и Балтийските страни.  \r\nСаудитска Арабия също усилено работи върху производството на газ и износа на втечнен природен газ. Властите в страната имат намерение през следващите десет години да инвестират 150 милиарда долара в газовия сектор, като увеличат производството 15 пъти.  \r\nЗаради плановете на Москва и Рияд Европа се оказва в затруднена ситуация, тъй като двете енергийни свръхдържави могат да предложат значително по-изгодни цени, и по този начин да попречат на плановете на ЕС за двойно увеличение на доставките на втечнен природен газ от САЩ.   Светлин Божков", "date": "2019.05.24", "title": "„Handelsblatt“: ЕС обеща на Доналд Тръмп да увеличи вноса на американски втечнен газ, но сделката е в опасност"}
{"url": "http://www.focus-news.net/news/2019/05/24/2661861/plovdiv-tragna-praznichnoto-shestvie-za-24-may-ot-ploshtad-11-may-kam-tsentara-na-grada.html", "text": "Тръгна празничното шествие от площад „11 май“ към центъра на града, предаде репортер на  Радио „Фокус“ – Пловдив . Обичайно шествието се предвожда от ученици на Хуманитарната гимназия „Св. св. Кирил и Методий“, които носят иконата на светите братя Кирил и Методий. Всяка година на тази дата иконата се изнася от гимназията, където за първи път през 1851 година празникът се отбелязва официално по идея на Найден Геров. Мажоретки и духов оркестър са също в челото на колоната, а след тях и всички официални лица, гости и духовници начело с Пловдивския митрополит Николай.  \r\nОт 09.00 часа в Актовата зала на гимназията бяха връчени Почетен знак на Пловдив, Почетна значка на Пловдив и грамоти. 4 учебни заведения получиха лично от кмета Иван Тотев Почетния знак на Пловдив тази година, по повод 50-годишния им юбилей. На 21 изявени учители и директори пък беше връчена Почетна значка на град Пловдив. Бяха наградени с грамоти 20 млади учители от общината.  \r\nВ 10.00 часа в храм  „Св. св. Кирил и Методий“ бе отслужена празнична Литургия.  \r\nПразникът продължава на площад „Стефан Стамболов“. В този час там започва празничен концерт, който ще продължи до 13.00 часа. \r\nЦветана ТОНЧЕВА", "date": "2019.05.24", "title": "Пловдив: Тръгна празничното шествие за 24 май от площад „11 май“ към центъра на града"}
{"url": "http://www.focus-news.net/news/2019/05/24/2661868/tass-zhan-klod-yunker-zayavi-che-gartsiya-e-stanala-chlen-na-evrozonata-zaradi-falshifitsirana-statistika.html", "text": "Председателят на Европейската комисия Жан-Клод Юнкер заяви, че навремето Гърция е предоставила на Евростат неверни данни за своите икономически показатели, което е отворило нейния път за влизане в еврозоната през 2001 година, предаде  ТАСС .  \r\n„Валутният съюз трябва да бъде по-надежден от брака, иначе никой няма да вярва в него. Именно по тази причина, когато се приема страна в еврозоната, трябва да бъде проверявана по-внимателно, отколкото преди. Истината е, че Гърция стана член на еврозоната през 2001 година, след фалшифициране на статистическите показатели“, заяви Юнкер пред германския вестник Bild. \r\nЮнкер заяви, че се упреква затова, че като финансов министър на Люксембург е бил против това, независимите европейски статистически ведомства да оценяват данните, които предоставят страните-членки на съюза.  \r\n„Сега ние променихме това, сега Евростат може да проверява всичко, във всяка страна от ЕС. Европа е в състояние да се учи от грешките си“, допълни Юнкер.   Светлин Божков", "date": "2019.05.24", "title": "ТАСС: Жан-Клод Юнкер заяви, че Гърция е станала член на еврозоната заради фалшифицирана статистика"}
{"url": "http://www.focus-news.net/news/2019/05/24/2661866/blagoevgrad-s-puskane-na-baloni-s-bukvi-i-muzikalna-programa-su-sv-sv-kiril-i-metodiy-selo-krupnik-otbelyazva-patronniya-si-praznik.html", "text": "С пускане на балони с букви и музикална програма СУ „Св. св. Кирил и Методий“ – село Крупник отбелязва патронния си празник. Това съобщи за  Радио „Фокус“ – Пирин  директорът на учебното заведение Венцислав Кълбов. Той отбеляза, че пускането на балони е традиция за училището. „По-късно с около 40 наши ученици ще отпътуваме за град Симитли, където ще се включим в дефилето на всичките училища в Общината и ще вземем участие в музикалната програма, която е подготвена по повод празника“, каза още Кълбов. Той добави, че самото дефиле се провежда по два повода – 24 май Ден на българската просвета и култура и славянската писменост и 50-ата годишнина от обявяването на Симитли за град. \r\nЛивия НИНОВА", "date": "2019.05.24", "title": "Благоевград: С пускане на балони с букви и музикална програма СУ „Св. св. Кирил и Методий“ – село Крупник отбелязва патронния си празник"}
{"url": "http://www.focus-news.net/news/2019/05/24/2661860/nikolay-doynov-snch-denyat-na-slavyanskata-pismenost-se-pripoznava-ne-samo-kato-praznik-na-bukvite-a-i-na-tova-che-sme-balgari.html", "text": "Денят на славянската писменост се припознава не само като празник на буквите, а на общността и на това, че сме българи. Това каза председателят на Съюза на народните читалища Николай Дойнов в интервю за  Агенция „Фокус“  по повод Деня на българската просвета и култура и на славянската писменост. По думите му 24 май безспорно е всеобщ още при неговото възникване, когато Найден Геров в Пловдив в Епархийското училище „Св. св. Кирил и Методий“ започва да чества този празник. „Хората разбират, че нещо ново, интимно за България се случва. За това празникът придобива масовост в Шумен, в София и различни градове на България. Той се припознава не само като празник на буквите, а на общността, на това, че сме българи, че говорим един език. Ето, че ние и пишем на този език. Пишем с буквите, заради които днес и утре ще се чувстваме горди“, каза Дойнов. Според него всички припознават делото на светите братя равноапостоли като уникално за Европа. „Неслучайно папа Йоан Павел Втори обяви светите братя Кирил и Методий за покровители на Европа. Много силен знак даде папата, който преди стане такъв беше блестящ поет“, обясни председателят на Съюза на народните читалища.  \r\nДеница КИТАНОВА", "date": "2019.05.24", "title": "Николай Дойнов, СНЧ: Денят на славянската писменост се припознава не само като празник на буквите, а и на това, че сме българи"}
{"url": "http://www.focus-news.net/news/2019/05/24/2661864/blagoevgrad-tragna-parviyat-lach-na-praznichnoto-shestvie-v-grada-po-povod-24-may.html", "text": "Тръгна първият лъч на празничното шествие, което се провежда в Благоевград по повод 24 май, предаде репортер на  Радио „Фокус“ – Пирин . В шествието участват ученици от различни учебни заведения в града. Началната точка бе съдебната палата, а крайната - площад „Македония“. То ще премине по главната пешеходна улица „Тодор Александров“. В него могат да се включат жители и гости на града. В този час пред Национална хуманитарна гимназия „Св. св. Кирил и Методий“ пък ще се проведе ритуал по поднасяне на цветя и венци пред светите братя, след което от там ще тръгне и втория лъч на шествието, който също ще достигне до площад „Македония“, където ще има обеден празничен концерт с участието на Камерна опера – Благоевград и Музикално училище „Престо“. \r\nЛивия НИНОВА", "date": "2019.05.24", "title": "Благоевград: Тръгна първият лъч на празничното шествие в града по повод 24 май"}
{"url": "http://www.focus-news.net/news/2019/05/24/2661862/veliko-tarnovo-nad-1000-zhiteli-i-gosti-na-grada-uchastvat-v-pastroto-shestvie-za-24-may.html", "text": "С пъстро шествие от площад „Велчова завера” до сградата на Общината започнаха честванията по случай Деня на българската просвета, култура и писменост във Велико Търново, предаде репортер на  Радио „Фокус“ – Велико Търново . В него участват над 1000 деца, ученици, студенти, учители и преподаватели, дейци на културата и изкуствата, жители и гости на града от България и чужбина. На чело са най-малките деца от Неделното училище на отец Славчо, които носят потрети на светите братя Кирил и Методий, както и на бележити българи, оставили ярка следва в сферите на просветата и духовността. Тържествени маршове изпълняват Духовият оркестър на Общината и оркестрите на СУ „Емилиян Станев“ и НВУ „Васил Левски“.  \r\nЦялото празнично шествие посрещна кметът Даниел Панов, който поздрави всички с днешния празник. В словото си той припомни, че трябва да сме горди българи, да почитаме нашите учители и да ценим всичко, което те правят за просперитета на България. В този час кметът връчва общинската награда „24 май“, която се присъжда за изявен зрелостник. Носител на отличието тази година е Десислава Димитрова от Старопрестолната гимназия по икономика. Програмата продължава с празничен концерт.  \r\nВ 18.30 часа по улица „Васил Левски“ започват традиционните абитуриентски дефилета, а за поредна година зрелостниците ще бъдат изпратени като холивудски звезди. Подарък за всички жители и гости на Велико Търново е прожекция на шоуто на Царевец „Царевград Търнов – звук и светлина“. Спектакълът ще започне в 21.30 часа в празничната вечер.  \r\nЛуиза ТРАНЧЕВА", "date": "2019.05.24", "title": "Велико Търново: Над 1000 жители и гости на града участват в пъстрото шествие за 24 май"}
{"url": "http://www.focus-news.net/news/2019/05/24/2661858/prezidentat-rumen-radev-i-vitseprezidentat-iliyana-yotova-se-prisaediniha-kam-tarzhestvenoto-shestvie-po-povod-24-may.html", "text": "Президентът Румен Радев и вицепрезидентът Илияна Йотова, както и генералният директор на ЮНЕСКО Одри Азуле се присъединиха към тържественото шествие по повод Деня на българската просвета, култура и на славянската писменост, предаде репортер на  Агенция „Фокус“ . Тържественото шествие тръгна от Археологическия музей към паметника на Св.св. Кирил и Методий пред Националната библиотека. Там ще бъде извършен тържествен водосвет. В 11.40 часа президентът, вицепрезидентът и генералният директор на ЮНЕСКО ще посетят изложбата „Гласът на словото“ в Националната библиотека, посветена на 1150 години от успението на Свети Константин-Кирил Философ, а по-късно Румен Радев и Одри Азуле ще посетят Националния исторически музей в София. \r\nНа 24 май прославяме делото на светите равноапостоли братята Кирил и Методий. Във всички епархии на Българската православна църква ще бъдат отслужени празнични молебени. Празникът ще бъде отбелязан с богати културни програми в редица български градове. \r\nДаяна ДЮЛГЕРОВА", "date": "2019.05.24", "title": "Президентът Румен Радев и вицепрезидентът Илияна Йотова се присъединиха към тържественото шествие по повод 24 май"}
{"url": "http://www.focus-news.net/news/2019/05/24/2661865/tarzhestvenoto-shestvie-po-povod-24-may-stigna-do-pametnika-na-svsv-kiril-i-metodiy-pred-natsionalnata-biblioteka.html", "text": "Тържественото шествие по повод Деня на българската просвета, култура и на славянската писменост стигна до паметника на Св.св. Кирил и Методий пред Националната библиотека, предаде репортер на  Агенция „Фокус“ . В него се включиха президентът Румен Радев, вицепрезидентът Илияна Йотова, генералният директор на ЮНЕСКО Одри Азуле, министри, общински съветници, народни представители, стотици граждани, учени от БАН, преподаватели в Софийския университет. Празничната програма ще продължи пред Националната библиотека с извършване на тържествен водосвет. Президентът Румен Радев и Одри Азуле ще отправят приветствия към гражданите и ще поднесат цветя пред паметника на светите братя Кирил и Методий. \r\nПо-рано Негово Светейшество Българският патриарх Неофит оглави тържествен молебен в Патриаршеската катедрала \"Св. Александър Невски\". В честването на празника за поредна година ще се включат и ученици от Софийската духовна семинария \"Св. Йоан Рилски\". 24 май ще бъде отбелязан с богата културна програми в редица български градове. Във всички епархии на Българската православна църква ще бъдат отслужени празнични молебени. \r\nДаяна ДЮЛГЕРОВА", "date": "2019.05.24", "title": "Тържественото шествие по повод 24 май стигна до паметника на Св.св. Кирил и Методий пред Националната библиотека"}
{"url": "http://www.focus-news.net/news/2019/05/24/2661872/evropeyski-izbori-2019-vmro-zakri-kampaniyata-si-v-navecherieto-na-24-may-s-initsiativata-da-se-hvanem-na-horoto-i-pevitsata-dia.html", "text": "На мащабното събитие в град Елин Пелин присъстваха председателят на ВМРО – БНД Красимир Каракачанов, водачът на листата Ангел Джамбазки, Юлиан Ангелов, Андрей Слабаков, ген. Димитър Шивиков, Карлос Контрера, както и кандидатите от подкрепящите партии СДП и ЗНС. Това съобщиха от пресцентъра на  ВМРО . На площада пред читалището се събраха стотици симпатизанти и привърженици на листата войводите. Пред тях лидерът на ВМРО Красимир Каракачанов изнесе вдъхновяваща реч за родолюбието и българщината, които са ни съхранили като народ повече от 1300 години. \r\nНа последната права сме на една кампания, която трябва да покаже на българина, че има една политическа сила, заедно с нейните приятели – интелектуалци, военни от запаса, земеделци и социалдемократи, които са решили, че повече така не може да продължава. В ЕП има нужда от истински български представители, а не от разни социалисти, демократи, зелени и други подобни джендъри, 31-и 32-и пол. Интересът и защитата на България за нас са над всичко. И неслучайно ние бяхме атакувани отвсякъде, защото изплашихме тези, които искат да направят българския народ безропотна маса. Ние заедно с тези 17 човека от листата зад мен няма да допуснем да объркват децата ни с разни джендър глупости – семейството е от мъж, жена и деца. Ето защо най-накрая, на 26 май, хората ще разберат, че има само една достойна листа – листата на ВМРО. \r\nВодачът на листата Ангел Джамбазки благодари на всички за усилията да покажем какво е подкрепа за истинския национален интерес, какво е истинско родолюбие и патриотизъм и допълни още: \r\nНие, българите, сме велика нация с дълбоки и древни корени! Доказали сме, че България е велика и могъща държава. На 24 май отбелязваме паметта на Светите братя Кирил и Методий и на Светите седмочисленици, които дадоха на света българската азбука, писменост, култура и цивилизация. Това е нещо, което трябва да браним, защото това е нашето самосъзнание, нашата самоличност и нашето самочувствие. Това бранихме и в ЕП.  \r\nЗа пет години с Вас в ЕП ние бранихме достойно българския интерес. За тези пет години не си търсихме политически семейства и похвали, не допуснахме и да се държат с нас като второ качество хора.  \r\nВ емоционално обръщение към присъстващите ген. Димитър Шивиков се обърна към всички българи: \r\nБългария има своите силни войводи и прекрасни девойки и жени. Трябва да сме горди с родината си. Ето защо на 26 май трябва всички да излезем и да отстоим Отечеството си с номер три в бюлетината. \r\nДумите му бяха подкрепени и от режисьора и общественик Андрей Слабаков, който за пореден път подчерта, че неговото семейство е България и категорично заяви: \r\nНие не сме европейци – българи сме. И аз съм горд от това. Депутатите в Европарламента първо са българи, след това европейци. Не трябва да ни смятат за втора ръка, защото ние сме основатели на християнската цивилизация на този континент. \r\nВторият в листата на ВМРО Юлиан Ангелов обобщи казаното от всички с думите: \r\nНие доказахме, че лозунгът „България над всичко“ за нас не е празна фраза. За мен, за нас, за хората в листата на ВМРО България винаги е била над всичко, защото ние браним истински Родината си. \r\nАнгелов отново се обърна към всички българи в неделя да гласуват с номер 3 в бюлетината. \r\nСъбитието беше открито от Илия Луков с изпълнение на „Къде си вярна ти любов народна“ и продължи със съвременната интерпретация на български народни песни от поп певицата Диа, с шопските песни на народните певици Лидия Ангелова и Бисера Иванова, с песните на местния църковен хор и завърши с дълго, хубаво българско хоро, поведено от знамето на ВМРО и танцьорите от ТФ „Мездра“.", "date": "2019.05.24", "title": "Европейски избори 2019: ВМРО закри кампанията си в навечерието на 24 май с инициативата „Да се хванем на хорото“ и певицата Диа"}
{"url": "http://www.focus-news.net/news/2019/05/24/2661867/sofiya-v-prisastvieto-na-patriarh-neofit-stotitsi-grazhdani-darzhavnitsi-i-polititsi-se-otsluzhva-tarzhestveniyat-vodosvet-po-povod-24-may.html", "text": "Започна тържественият водосвет по повод Деня на българската просвета и култура и на славянската писменост, предаде репортер на  Агенция \"Фокус\" . Той се отслужва от Белоградчишкия епископ Поликарп под звуците на църковен хор и се състои пред Националната библиотека \"Св. св. Кирил и Методий\". Тук бе и крайната точка на шествието, в което се включиха президентът Румен Радев, вицепрезидентът Илияна Йотова, политици и общественици, представители на столични училища, ректорът на СУ \"Св. Климент Охридски\" проф. Анастас Герджиков и представители на академичната общност. Част от събитието е и генералният директор на ЮНЕСКО Одри Азуле. Пред паметника на светите братя присъстват представители на политически партии, ученици, учители, десетки родолюбиви граждани, които носят знаменца. Минути преди началото на водосвета градинката пред Националната библиотека бе огласена от звуците на химна \"Върви народе възродени\", или така наречения Български всеучилищен химн, чийто автор е Стоян Михайловски, а музиката на химна е написана от Панайот Пипков.  \r\nДеница КИТАНОВА", "date": "2019.05.24", "title": "София: В присъствието на Патриарх Неофит, стотици граждани, държавници и политици се отслужва тържественият водосвет по повод 24 май"}
{"url": "http://www.focus-news.net/news/2019/05/24/2661871/kmetat-na-sofiya-yordanka-fandakova-praznikat-na-bukvite-e-praznikat-na-nashata-sila-a-tarzhestvoto-na-znanieto-e-tarzhestvo-na-svobodata.html", "text": "Празникът на буквите е празникът на нашата сила, а тържеството на знанието е тържество на свободата. Това каза кметът на София Йорданка Фандъкова по време на тържественото отбелязването на 24 май пред Националната библиотека \"Св. св. Кирил и Методий\", предаде репортер на  Агенция \"Фокус\" . \"През 885 г. учениците на Кирил и Методий намират убежище в България. Историците казват, че княз Борис жадувал за такива хора, които под негова закрила създават Преславската и Охридската книжовни школи\", посочи тя и допълни, че през последвалия Златен век България се превръща в духовен център. \"Вече 12 века нашата азбука е нашият пазител, а четмото и писмото са българското верую. Празникът на буквите е празникът на нашата сила, а тържеството на знанието е тържество на свободата. Всяко наше освобождение е преминавало първо през знанието, през онова общо мечтание, което прави от хората народ, който бленува, желае, постига заедно. Тази заедност е единение за смисъла, за пътя и за посоката. За това и днес, когато празнуваме думите, да помним, че празнуваме и смисъла. Невежеството ражда заблуди и страх, а страхът омраза и конфликти. В днешното забързано време, в което търсим отговори на всички въпроси в компютъра и телефона си, нека отделяме от времето си за общуване с нашите деца за книгите\", заяви Фандъкова. \"Честит празник на знанието и на духовността\", каза още Йорданка Фандъкова.  \r\nДеница КИТАНОВА", "date": "2019.05.24", "title": "Кметът на София Йорданка Фандъкова: Празникът на буквите е празникът на нашата сила, а тържеството на знанието е тържество на свободата"}
{"url": "http://www.focus-news.net/news/2019/05/24/2661869/belogradchishkiyat-episkop-polikarp-da-podrazhavame-na-svetite-bratya-kiril-i-metodiy-i-da-utvardim-v-ezhednevieto-si-trite-golemi-hristiyanski-dobrodeteli-vyarata-nadezhdata-i-lyubovta.html", "text": "Да подражаваме на светите братя Кирил и Методий и да утвърдим в ежедневието си трите големи християнски добродетели - вярата, надеждата и любовта. Това каза белоградчишкият епископ Поликарп по време на тържествения водосвет по повод 24 май, предаде репортер на  Агенция \"Фокус\" . Според епископ Поликарп трите добродетели сплотяват и ни учат в живота как да преуспяваме, как да изграждаме и църква, и държава, и род, и Родина, за да бъдат устойчиви и да имат своето достойно място в света. Той отчете, че всяка година на 24 май българите се събират пред образа на двамата братя първоучители, за да склонят сърцето и главите си пред тяхната памет и дело. \"Да им засвидетелствуваме особената си благодарност, за техния труд, тяхното вдъхновение, затова че ни научиха не само да пишем и четем, но и ни откриха просветата на Евангелската Христова вяра, на наш познат език, чрез който усвоявайки божествените наредби и заповеди, нашият народ да възраства и да заема своето достойно място не само на географската карта, но и на картата на науката, просветата, образованието, духовния и социален напредък\", заяви епископът. \"Честит  и благословен празник\", каза още епископ Поликарп.  \r\nДеница КИТАНОВА", "date": "2019.05.24", "title": "Белоградчишкият епископ Поликарп: Да подражаваме на светите братя Кирил и Методий и да утвърдим  в ежедневието си трите големи християнски добродетели - вярата, надеждата и любовта"}
{"url": "http://www.focus-news.net/news/2019/05/24/2661877/le-monde-otnoshenieto-kam-tiraniyata-se-promeni-tya-shokira-po-malko.html", "text": "По всичко личи, че се наблюдава отстъпление на политическите права и гражданските свободи в различни страни, играещи ключова роля в международния баланс, пише френското издание  „Le Monde“ .  \r\nНеправителствената организация „Freedom House“, която изучава демократичните движения, е настроена песимистично. По данни на организацията, за 13-а поредна година демокрацията отслабва във всички региони в света. Този феномен приема различни форми. Демократични държави се движат към диктатура. Някои от най-авторитетните демокрации изпитват авторитарни съблазни. В крайна сметка, мощни нации осигуряват напредването на автокрацията, представена като политическия режим на бъдещето.  \r\nОт 2005 до 2018 година по целия свят политическите права и гражданските свободи намаляват. Няколко дни преди изборите за Европейски парламент, привърженикът на демократичното своеобразие на ЕС и президент на „Фонд Робърт Шуман“ Жан-Доминик Джулиани отбеляза: „Баланса между демократичните държави и авторитарните режими, ежедневно се накланя към вторите“.  \r\nФактите показват, че демократичния свят е уязвим. През 1992 година повече от половината държави в света бяха демокрации. Вълната на демократизация продължи до някакъв момент, след което спря в началото на 21 век.  \r\nВъв времената на развита глобализация се променя и отношението към тиранията. Тя шокира по-малко. Дори да не я оправдаваме, то я признаваме в името на различни цели, заради борбата с тероризма, стабилността в различните региони или просто в името на бизнеса.   Светлин Божков", "date": "2019.05.24", "title": "„Le Monde“: Отношението към тиранията се промени, тя шокира по-малко"}
{"url": "http://www.focus-news.net/news/2019/05/24/2661875/pazardzhik-stotitsi-detsa-uchiteli-i-deytsi-na-kulturata-se-vklyuchiha-v-praznichnoto-shestvie-v-grada-za-24-denya-na-slavyanskata-pismenost-i-balgarskata-prosveta-i-kultura.html", "text": "Стотици деца, учители, дейци на културата и общественици се включиха в празничното шествие за 24 май, предаде репортер на  Радио „Фокус” – Пазарджик . Начело на шествието, което се предвождаше от мажоретките на Общинския детски комплекс, бяха народни представители от 13 МИР – Пазарджик, общинското ръководство на Пазарджик, образователни експерти. Ученици и учители тръгнаха от читалище „Виделина” и премина по булевард „България”, като бяха съпровождани от много родители, носещи цветя. Въпреки слабия дъжд, много граждани също се присъединиха към празника и все още изпълват централната част на Пазарджик. Участниците положиха венци и цветя на паметника на Кирил и Методий в градинката срещу сградата на Общината. Празникът продължава с концерт на площад „Константин Величков” с участието на състави към Общинския детски комплекс. \r\nАлбена ЖИЛЕКОВА", "date": "2019.05.24", "title": "Пазарджик: Стотици деца, учители и дейци на културата се включиха в празничното шествие в града за 24 Деня на славянската писменост и българската просвета и култура"}
{"url": "http://www.focus-news.net/news/2019/05/24/2661870/plovdiv-v-sadovo-se-otbelyazvat-praznikat-na-grada-i-denyat-na-balgarskata-prosveta-i-kultura-i-na-slavyanskata-pismenost.html", "text": "Град Садово отбелязва празника на града и Деня на българската просвета и култура и на славянската писменост, предаде репортер на  Радио „Фокус“ – Пловдив . Празничната програма на пл. „Бойко Панайотов“ започна още от 09.30 часа с водосвет, тържествено слово на кмета на Община Садово Димитър Здравков и награждаване на заслужили дейци на културата. В 10.00 часа на стадиона в града се състоя откриването на Републикански турнир по стрелба с лък.  \r\nВ 20.00 часа отново на площада ще започне празничен концерт на формация „Катуница“, като денят ще завърши със заря. Празничната програма продължава и утре, когато жителите и гостите на Садово ще имат възможност да се насладят на концерт на формация „Паскалев“. \r\nТържествата по повод празника на града и Деня на българската просвета и култура и на славянската писменост започнаха още вторник, а официалната програма – на 22 май. \r\nПо повод празника на града кметът на Община Садово Димитър Здравков пожела на всички жители много здраве, берекетна и успешна година за всички земеделци. Във връзка с 24-ти май кметът пожела здраве и отдаденост на всички учители, читалищни и просветни дейци. \r\nТони МИХАЙЛОВ", "date": "2019.05.24", "title": "Пловдив: В Садово се отбелязват празникът на града и Денят на българската просвета и култура и на славянската писменост"}
{"url": "http://www.focus-news.net/news/2019/05/24/2661878/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Тереза Май ще подаде оставка като лидер на консерваторите днес, отваряйки пътя за нов премиер преди края на юли, пише британският вестник  The Times . \r\nОчаква се тя да приключи премиерството си след близо три години скоро на срещата си със сър Греъм Брейди, председател на Комитета на Торите от 1922 година. \r\nНейните съюзници заявиха, че е решила да определи дата на оттегляне, след като последният опит за спечелване на подкрепата на партията за нейната сделка с ЕС се провали. \r\nДжереми Хънт, външният министър, призова Мей вчера да се откаже от усилията да прокара законодателството за Брекзит.  \r\nМинистърът на вътрешните работи Саджид Джавид също каза на министър-председателя на отделна среща, че последните й усилия за спечелване на подкрепата от различни партии с предложение за улесняване на втория референдум за Брекзит е обречена. \r\nТереза Мей не е потвърдила дали е съгласна с тях. По-късно говорителят й каза само, че „изслушва колегите си”. Според близки до нея представители, тя вече е взела решение да обяви заминаването си в петък. \r\nАнкета на YouGov за The Times показва, че Борис Джонсън е преобладаващият фаворит сред 125 000 членове на консерваторите да бъде следващият лидер. Той е изправен пред конкуренция от други привърженици на Брекзит, включително Доминик Рааб и Андреа Лийдсъм. И Джереми Хънт, и Саджид Джавид се очаква да се кандидатират, както и Матю Хенкок, здравният министър. \r\n*** \r\nКъм 2023 година Европейският съюз иска да увеличи два пъти вноса за американски втечнен газ, но Русия и Саудитска Арабия могат да попречат на този план, пише изданието  „Handelsblatt“ .  \r\nРусия вече е най-големият доставчик на газ за Европа, но засега изключително по газопроводи. Сега руските концерни започват настъпление на досега непривичен за тях фронт, като мащабно увеличават обемите на втечнен природен газ в своите портфейли, като имат силно преимущество в сравнение със САЩ.  \r\nСтойността на добива на втечнен газ в САЩ е многократно по-висока от тази в Русия. Благодарение на увеличаването на вноса на газ от САЩ, Европейският съюз би удовлетворил президента Доналд Тръмп, който заплашва да въведе мита за вноса на автомобили от страни-членки на ЕС, в случай, че търговския дефицит между САЩ и ЕС не бъде намален в значителна степен.  \r\nДо момента поръчки за доставка на американски втечнен газ по политически причини са направили само Полша и Балтийските страни.  \r\nСаудитска Арабия също усилено работи върху производството на газ и износа на втечнен природен газ. Властите в страната имат намерение през следващите десет години да инвестират 150 милиарда долара в газовия сектор, като увеличат производството 15 пъти.  \r\nЗаради плановете на Москва и Рияд Европа се оказва в затруднена ситуация, тъй като двете енергийни свръхдържави могат да предложат значително по-изгодни цени, и по този начин да попречат на плановете на ЕС за двойно увеличение на доставките на втечнен природен газ от САЩ. \r\n*** \r\nПо всичко личи, че се наблюдава отстъпление на политическите права и гражданските свободи в различни страни, играещи ключова роля в международния баланс, пише френското издание  „Le Monde“ .  \r\nНеправителствената организация „Freedom House“, която изучава демократичните движения, е настроена песимистично. По данни на организацията, за 13-а поредна година демокрацията отслабва във всички региони в света. Този феномен приема различни форми. Демократични държави се движат към диктатура. Някои от най-авторитетните демокрации изпитват авторитарни съблазни. В крайна сметка, мощни нации осигуряват напредването на автокрацията, представена като политическия режим на бъдещето.  \r\nОт 2005 до 2018 година по целия свят политическите права и гражданските свободи намаляват. Няколко дни преди изборите за Европейски парламент, привърженикът на демократичното своеобразие на ЕС и президент на „Фонд Робърт Шуман“ Жан-Доминик Джулиани отбеляза: „Баланса между демократичните държави и авторитарните режими, ежедневно се накланя към вторите“.  \r\nФактите показват, че демократичния свят е уязвим. През 1992 година повече от половината държави в света бяха демокрации. Вълната на демократизация продължи до някакъв момент, след което спря в началото на 21 век.  \r\nВъв времената на развита глобализация се променя и отношението към тиранията. Тя шокира по-малко. Дори да не я оправдаваме, то я признаваме в името на различни цели, заради борбата с тероризма, стабилността в различните региони или просто в името на бизнеса.", "date": "2019.05.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/24/2661880/evropeyski-izbori-2019-elena-yoncheva-bsp-na-26-may-nie-nyamame-pravo-da-se-sabudim-v-darzhava-v-koyato-vlastva-ednoknizhieto.html", "text": "На 26 май българският народ няма право да се събуди в държава, в която властва еднокнижието. Това каза във Велико Търново водачът на листата за европейските избори на „БСП за България“  Елена Йончева, предаде репортер на  Радио „Фокус“ – Велико Търново . Йончева се включи в шествието по случай Деня на българската просвета и култура, което се проведе в центъра на града. Йончева честити днешния празник на всички българи и припомни, че 24 май е Ден на словото, а словото дава светлина в нашия живот. „Това е ден, в който българският народ се е събуждал за нови подвизи, за по-добро бъдеще.  Ден, който възражда надеждите на българина. Преди 1200 години Кирил и Методий извършват един чутовен подвиг, в резултат, на който се създава славянската общност, славянската цивилизация. На 24 май ние празнуваме Денят на просветата, на 24 май ние с гордост и преклонение цитираме думите на Стоян Михайловски, който казва „Върви народе възродени, към светла бъднина върви“, допълни Елена Йончева, но припомни, че днес е ден за размисъл за това дали и след 26 май, когато ще се проведат изборите за Европейски парламент, българите ще съумеят да променят статуквото, да променят страната. \r\nЛуиза ТРАНЧЕВА", "date": "2019.05.24", "title": "Европейски избори 2019: Елена Йончева, БСП: На 26 май ние нямаме право да се събудим в държава, в която властва еднокнижието"}
{"url": "http://www.focus-news.net/news/2019/05/24/2661876/ivan-totev-kmet-na-plovdiv-pismenostta-sahrani-kulturata-i-istoriyata-na-nashiya-narod-za-da-ne-badem-obrecheni-na-zabrava.html", "text": "Азбуката  е нашата идентичност, нашето минало, настояще и бъдеще. Това каза в поздрава си към учениците и техните учители на площад 11 май пловдивският кмет Иван Тотев, предаде репортер на  Радио „Фокус“ - Пловдив . „Писмеността даде съдържание на думите ни, съхрани културата и историята на нашия народ, за да не бъдем обречени на забрава”, каза още Тотев и добави, че именно писмеността опази пламенните стихове на Ботев, родолюбивите слова на Левски, поезията на Вазов, на Яворов, запленяващите творби на Йордан Йовков и Елин Пелин, вдъхновяващите пътеписи на Алеко за нашите деца, които учим да пишат името си още преди да са прекрачили училищния праг. „А там, чрез знанието и писменото слово те стават истински откриватели. Всеки ден разгръщат своя кръгозор и разкриват чудния свят на познанието и науката. Започват да мечтаят и да творят. Започват да общуват”, каза още Иван Тотев. \r\n„24 май е денят, в който отдаваме почит към делото на Равноапостолите, на Светите братя Кирил и Методий. Дело, което е изключително важно за нас. Този ден е празник на националната ни идентичност, поклон пред грамотността, образованието и културата”, добави Иван Тотев. \r\nПо думите на пловдивския кмет и днес ние се стремим да бъдем образовани и всеки ден да надграждаме знания и умения, да общуваме ефективно и най-вече да се разбираме. „Не трябва да забравяме, че знанието ни дава сила, то е истинското богатство, което носим вътре в самите нас, затова нека продължаваме да пазим българската азбука и нека бъдем горди ученици на делото на Светите братя. Нека бъдем горди българи и граждани на Пловдив – Европейска столица на културата 2019 година”, каза още в словото си кметът на Пловдив Иван Тотев. \r\nЦветана ТОНЧЕВА", "date": "2019.05.24", "title": "Иван Тотев, кмет на Пловдив: Писмеността съхрани културата и историята на нашия народ, за да не бъдем обречени на забрава"}
{"url": "http://www.focus-news.net/news/2019/05/24/2661873/blagoevgrad-zapochna-praznichniya-kontsert-posveten-na-denya-na-balgarskata-prosveta-i-kultura-i-praznik-na-blagoevgrad.html", "text": "Започна празничния концерт, посветен на 24 май – Ден на българската просвета и култура и празник на Благоевград, предаде репортер на  Радио „Фокус“ – Пирин . В него участие ще вземат Камерна опера – Благоевград и Музикално училище „Престо“. Преди това в града се проведе празнично шествие, което премина в два лъча. Първият от тях тръгна от Съдебната палата, преминавайки по главната пешеходна улица „Тодор Александров“ до площад „Македония“. В него се включиха представители на всички учебни заведения от Благоевград, с изключение на Националната хуманитарна гимназия „Св. св. Кирил и Методий“, тъй като тя бе тази, която поведе вторият лъч. В 11.00 часа с изпълнение на Биг бенд бе поставено и началото на тържества в НХГ „Св. св. Кирил и Методий“  – Благоевград, където политици, общественици и граждани положиха цветя и венци пред паметника на светите братя. В ритуала участие взе кметът д-р Атанас Камбитов, областният управител Бисер Михайлов, областният координатор на ПП ГЕРБ – Благоевград и народен представител в 44-то НС Даниела Савеклиева и други. Двата лъча се събраха на площад „Македония“, където преди концерта жителите на областния център бяха поздравени от кметът д-р Камбитов по повод двата празника. \r\nЛивия НИНОВА", "date": "2019.05.24", "title": "Благоевград: Започна празничния концерт, посветен на Деня на българската просвета и култура и празник на Благоевград"}
{"url": "http://www.focus-news.net/news/2019/05/24/2661879/odri-azule-yunesko-chestit-praznik-i-da-zhivee-balgariya.html", "text": "Честит празник и да живее България. Това каза генералният директор на ЮНЕСКО Одри Азуле по време на тържественото отбелязването на 24 май пред Националната библиотека \"Св. св. Кирил и Методий\", предаде репортер на  Агенция \"Фокус\" . Тя посочи, че за нея е голяма чест като представител на ЮНЕСКО да споделя светлия празник 24 май. Азуле обърна внимание на нематериалните аспекти на езика. \"Езикът е първата среда, в която сме приети. Той е това, чрез което едно дете възприема историята, чрез което едно дете наследява предците си. Езикът е нишката на нашето човечество. Това, чрез което човешкото същество предава, получава и това посредством, което има и съществува история\", допълни тя. \"ЮНЕСКО се основава на абсолютното убеждение, че именно богатството на характерните особености на всяко общество позволява да се изкове всеобщото, че служим толкова на голямото човешко семейство, колкото опазваме многообразието на изражението му и по-специално на неговите езици\", каза още генералният директор на ЮНЕСКО. \"Именно поради това ние защитаваме културното наследство и езиковото многообразие, нематериалното наследство като песните, ценностите, така че да живеем в многообразието\", допълни Азуле. \"Да се насърчава езиковото многообразие означава да се направи така, че езиците да се превърнат в мостове между индивидите\", коментира Азуле.   \r\nДеница КИТАНОВА", "date": "2019.05.24", "title": "Одри Азуле, ЮНЕСКО: Честит празник и да живее България"}
{"url": "http://www.focus-news.net/news/2019/05/24/2661882/d-r-atanas-kambitov-kmet-na-blagoevgrad-nyakoi-praznitsi-ne-se-priemat-ot-vsichki-ednoznachno-po-razlichni-prichini-no-na-24-may-nyama-po-vazhno-neshto-ot-tova-da-se-obedinim.html", "text": "Някои празници не се приемат от всички еднозначно по различни причини, но на 24 май няма по-важно нещо от това да се обединим. Това каза кметът на Община Благоевград д-р Атанас Камбитов по време на тържествата в града, посветени на 24 май – Ден на българската просвета и култура и славянската писменост и празник на Благоевград, предаде репортер на  Радио „Фокус“ – Пирин . Според Камбитов днес имаме два повод за радост и празнуване – отбелязваме Деня на българската просвета и култура и славянската писменост и празника на нашия красив град. „На 24 май отдаваме почит към светите братя Кирил и Методий, към техните ученици и последователи, отдаваме почит към тези, които запалиха факела и разпръснаха мрака, завещавайки ни светлината на словото. Днес отдаваме почитта си към тези, които промениха пътя, съдбата и историята на славянските народи, правейки така, че да се гордеем и да имаме самочувствие да можем да кажем: „И ние сме дали нещо на света, на вси славяни книга да четат“, каза още д-р Атанас Камбитов. Той добави, че днешния ден е свидетелство за „жаждата“ на българския народ, за неуморния стремеж към знание и наука. „Днес е важен ден и защото отдаваме почитта си към съвременните будители и просветители, на българските културни дейци и учители. Скъпи учители, огромно благодаря за обичта, за любовта, за отдаденост, която полагате към нашите деца. Ние сме ви поверили най-ценното – децата си. Във вашите ръце е не само тяхното възпитание, но и бъдещето, защото аз съм дълбоко убеден, че днес без добро и солидно образование, в този динамичен и високотехнологичен свят няма как човек да успее. Сигурен съм, че вие ще предадете тези знания на нашите деца“, подчерта д-р Атанас Камбитов.  \r\nТой коментира, че в живота си се е убедил, че две неща не се променили в българското училище – едното е отношението и любовта на учителите към учениците, а друго е високият професионализъм. „На този празник трябва да се обединим. Има празници, които не се приемат от всички еднозначно заради политически, религиозни, етнически или исторически причини, но днес няма причина да не се обединим – обединение, от което се нуждаем повече от всякога. Днес, както казвам Дървингов сме длъжни повече от всякога да мислим всеки ден по 1 минута за България. Чести празни, бъдете здрав и Бог да пази Благоевград и България“, заяви д-р Атанас Камбитов. \r\nЛивия НИНОВА", "date": "2019.05.24", "title": "Д-р Атанас Камбитов, кмет на Благоевград: Някои празници не се приемат от всички еднозначно по различни причини, но на 24 май няма по-важно нещо от това да се обединим"}
{"url": "http://www.focus-news.net/news/2019/05/24/2661884/prof-sergey-ignatov-obrazovatelen-ministar-2009-2013-godina-balgarskoto-obrazovanie-veche-e-po-gavkavo-po-dinamichno-i-prakticheski-nasocheno.html", "text": "Българското образование се промени през последните години, усеща се тенденция то да бъде по-гъвкаво, по-динамично, практически насочено и свързано, както с нуждите на всеки един ученик, студент или преподавател, така и с това, което светът отвъд училищната или университетска ограда изисква. Това каза в интервю за празничното издание „Всички в час“ на  Радио „Фокус“  проф. Сергей Игнатов, образователен министър в периода 2009 –2013 година. Проф. Игнатов допълни, че тази промяна се наблюдава не само в България, но и в целия свят. „През последните години бизнесът и институциите се сливат динамично и днес в този свят ако отсъства една от трите компоненти - добри преподаватели, добри ученици или студенти и бизнес, не можем да говорим, че образователната институция ще изпълни своя дълг към обществото. Българското образование засили скоростта в тази посока. Има много недоволни и това е естествено, тъй като образованието влиза във всеки български дом, но мисля, че се развива в правилна посока. Това е една дългосрочна програма, започнала през 2009 година, като постепенно условията в българските училища се подобряват“, каза още проф. Сергей Игнатов. По думите му се наблюдава необходимост от специалисти в природоматематическите науки, но от друга страна има тенденция за освобождаване на работна ръка заради развитието на бизнеса, свързан с автоматизация. „Образовани хора се оказват ненужни, а в същото време има нужда от евтина работна ръка. Точно този динамично развиващ се свят на автоматизацията има нужда от хора с хуманитарно образование, вещи в социалните науки и изкуствата. Много сложни процеси текат, но българското образование улавя ритъма“, каза още проф. Сергей Игнатов. Според него българското образование е на едно средно европейско равнище от гледна точка на процента на вложени пари и финансиране. \r\nМилослава АНГЕЛОВА", "date": "2019.05.24", "title": "Проф. Сергей Игнатов, образователен министър (2009 - 2013 година): Българското образование вече е по-гъвкаво, по-динамично и практически насочено"}
{"url": "http://www.focus-news.net/news/2019/05/24/2661886/smolyan-hilyadi-uchenitsi-uchiteli-i-grazhdani-se-vklyuchiha-v-praznichnoto-shestvie-za-denya-na-slavyanskata-pismenost-i-balgarskata-prosveta-i-kultura.html", "text": "Хиляди ученици, учители и граждани се включиха в празничното шествие за Деня на славянската писменост и българската просвета и култура, предаде репортер на  Радио „Фокус“ – Смолян . Множеството, предвождано от общинският духов оркестър и Трети ученически гвардейския отряд от ЕГ „Иван Вазов“ тръгна от пешеходната зона на Смолян с химна на Солунските братя „Върви народе възродени“ и продължи до Амфитеатъра на площад „България“ на Новия център в града. В шествието се включиха децата от детските градини, основните и средни училища, профилираните и професионалните гимназии, много учители и учители-ветерани. Заедно с тях в празничното шествие участваха депутатите д-р Даниела Дариткова, Дора Янкова, д-р Красимир Събев, кметът на Смолян Николай Мелемов, зам. областният управител Владимир Гърбелов, секретарят на Общината Момчил Николов, началникът на РУО – Смолян Мария Семерджиева, командирът на 101-ви Алпийски полк полковник Димитър Кацаров, общински съветници, представители на различни институции и много граждани. Всички те носеха български трибагреници, цветя и знамена с лика на Кирил и Методий. \r\nПразникът продължи в Родопски драматичен театър „Николай Хайтов“ с награждаване на 30 просветни и културни дейци от общината, които получиха годишната награда на община Смолян, която има парично изражение от 200 лв. и е съпроводена със Значката на град Смолян. Децата бяха наградени за принос в съхраняването на българското слово с участието си в конкурса „Родна реч, омайна, сладка…”, в който изпълняват любимо българско стихотворение. Празникът в Смолян продължи с музикални и танцови изпълнения на възпитаници на детски градини и училища от Смолян. \r\nНели ГЕРГЬОВСКА", "date": "2019.05.24", "title": "Смолян: Хиляди ученици, учители и граждани се включиха в празничното шествие за Деня на славянската писменост и българската просвета и култура"}
{"url": "http://www.focus-news.net/news/2019/05/24/2661883/ministar-boil-banov-mislite-na-uchitelite-horata-na-naukata-i-kulturnite-deytsi-sa-mislite-na-tazi-darzhava-a-draznovenieto-im-e-neynoto-vdahnovenie.html", "text": "Мислите на учителите, на хората на науката и на културните дейци, са мислите на тази държава, а дръзновението им е нейното вдъхновение. Това каза министърът на културата Боил Банов по време на тържественото отбелязването на 24 май пред Националната библиотека \"Св. св. Кирил и Методий\", предаде репортер на  Агенция \"Фокус\" . \"Скъпи обичани учители, хора, работещи за науката, музейни работници, артисти, културни дейци, студенти, ученици - вашите мисли са мислите на тази държава. Вашето дръзновение е вдъхновението на тази държава. Вашата обич е обичта на тази държава\", заяви Банов. \"Бъдете здрави, напред и светъл празник\", пожела министърът.  \r\nДеница КИТАНОВА", "date": "2019.05.24", "title": "Министър Боил Банов: Мислите на учителите, хората на науката и културните дейци, са мислите на тази държава, а дръзновението им е нейното вдъхновение"}
{"url": "http://www.focus-news.net/news/2019/05/24/2661885/burgas-hilyadi-zhiteli-i-gosti-na-grada-se-vklyuchiha-v-shestvieto-po-povod-24-may.html", "text": "Хиляди жители и гости на града се включиха в шествието по повод 24 май, предаде репортер на  Радио „Фокус“ – Бургас . Въпреки лошите метеорологични условия, ученици, учители, обществени личности, културни дейци, жители и гости на града се включиха в празничното шествие, което продължи от ул. „Александровска“ в центъра на града и продължи до Културен център „Морско казино“. То бе водено от кмета на Бургас Димитър Николов, а участие в него взеха народните представители Ивелина Василева и Диана Саватева, Димитър Бойчев, зам. областният управител Севдалина Турманова, както и много общински съветници. Освен бургаските училища, детски градини и университети, в шествието се включиха и представители на бургаските музеи и театри. Засилено бе полицейското присъствие в центъра на града.  Служителите на реда временно спираха автомобилното движение по улиците „Левски“, „Лермонтов“, „Фотинов“, „Цар Симеон“ и „Демокрация“. \r\nПредвиденият от 11.00 часа концерт „България – дела велики и народ възродени“ на отрита сцена „Охлюва“ не се състоя поради проливния дъжд. По програма честването Деня на славянската писменост и култура продъжава в 12:00 часа в галерията на Дружество на художниците в Бургас, ул. „Александровска“ 22, където ще бъде открита изложбата „24 май“. Тогава ще се връчи и призът за „Млад художник на годината“ на името на Руси Стоянов. \r\nМария ПОПЧЕВА", "date": "2019.05.24", "title": "Бургас: Хиляди жители и гости на града се включиха в шествието по повод 24 май"}
{"url": "http://www.focus-news.net/news/2019/05/24/2661881/ministar-krasimir-valchev-balgarskata-azbuka-balgarskiyat-ezik-i-knizhovnost-sa-spoykata-i-oporata-na-natsionalnata-ni-identichnost.html", "text": "Българската азбука, българският език и книжовност са спойката и опората на националната ни идентичност. Това каза министърът на образованието Красимир Вълчев по време на тържественото отбелязване на 24 май пред Националната библиотека \"Св. св. Кирил и Методий\", предаде репортер на  Агенция \"Фокус\" . \"Днес е хилядолетния празник на България, единственият останал като връзка. Езикът и образованието са ни съхранили през вековете\", заяви Вълчев и допълни, че те са пътят на нашето развитие. Той изрази благодарност към учителите, културните дейци и писатели. \"Днес повече от всякога се нуждаем от вас. Заради вас вярваме в светлите ни бъднини. Честит празник!\", каза още Красимир Вълчев.  \r\nДеница КИТАНОВА", "date": "2019.05.24", "title": "Министър Красимир Вълчев: Българската азбука, българският език и книжовност са спойката и опората на националната ни идентичност"}
{"url": "http://www.focus-news.net/news/2019/05/24/2661889/blagoevgrad-v-selo-krupnik-shte-se-provede-abiturientski-bal-na-17-te-zrelostnitsi-koito-tazi-godina-zavarshvat-svoeto-obrazovanie-v-su-sv-sv-kiril-i-metodiy.html", "text": "В село Крупник ще се проведе абитуриентски бал на 17-те зрелостници, които тази година завършват своето образование в СУ „Св. св. Кирил и Методий“. Това съобщи за  Радио „Фокус“ – Пирин  Венцислав Кълбов, директор на учебното заведение. Той отбеляза, че за първа година балът на учениците ще бъде в ресторанта в село Крупник, а не в Благоевград. „В следобедните часове ще имаме изпращане на учениците в двора на училището, където те ще целунат знамето за сбогом, а в 19.00 часа ще се отправим към ресторанта“, каза още Кълбов. Той добави, че са предприети всички необходими мерки с цел осигуряване на обществения ред и сигурност на абитуриентите. „Както всяка година, така и тази предварително сме съобщили в РУ – Симитли за графика на провеждане на бала и местата, на които ще има по-голямо струпване на хора. От тяхна страна получаваме пълно съдействие, за да имам един хубав празник. В общи линии те конвоират учениците и осигуряват охрана пред заведението, където се провежда самия бал“, добави Кълбов. Той изрази надежда, че всичко ще премине спокойно, а на завършващите пожела хубав празник и много успехи в живота, които им предстои оттук насетне. \r\nЛивия НИНОВА", "date": "2019.05.24", "title": "Благоевград: В село Крупник ще се проведе абитуриентски бал на 17-те зрелостници, които тази година завършват своето образование в СУ „Св. св. Кирил и Методий“"}
{"url": "http://www.focus-news.net/news/2019/05/24/2661891/evropeyski-izbori-2019-andrey-novakov-gerb-nyamame-pravo-da-pravim-krachka-nazad-zashtoto-zad-nas-e-balgariya.html", "text": "Нямаме право да правим крачка назад, защото зад нас е България. С тези думи кандидатът за евродепутат от листата на ГЕРБ и СДС Андрей Новаков се обърна към младите жители на Благоевград по време на тържествата, посветени на 24 май – Ден на българската просвета и култура и на славянската писменост и празник на Благоевград, предаде репортер на  Радио „Фокус“- Пирин . Той изказа благодарността си към кметa на Благоевград д-р Атанас Камбитов за всичко, което прави за общината. Кандидатът за евродепутат от листата на ГЕРБ и СДС Андрей Новаков поздрави всички по повод днешните празници и най-вече учителите и учениците, към които се обърна със следните думи:   „На този площад аз виждам бъдещи лекари, архитектите, поети, художници, политици, финансисти и така нататък. Стремете се да бъдете добри в това, което правите макар, че ще има моменти, в които ще се чувствате неудовлетворени от това, че някой е малко по-добър от вас, но това трябва да ви стимулира да ставате по-добри“. Той подчерта, че понякога ще могат да си позволят да са втори или трети, но винаги трябва да се стремят да са първи. „Ученици, единственото което не може да приемете като компромис е да сте добри като българи. Там не може да правим компромиси, защото вие вече сте посланици на България. В тези свободни граници всеки ден може да пътувате, включително и благодарение на програми като Еразъм. Вие представлявате Благоевград, вие представлявате България, вие представяте най-хубавото лице на нашата страна, а именно младите и образовани хора. Аз съм горд с вас“, заяви Новаков. \r\nЛивия НИНОВА", "date": "2019.05.24", "title": "Европейски избори 2019: Андрей Новаков, ГЕРБ: Нямаме право да правим крачка назад, защото зад нас е България"}
{"url": "http://www.focus-news.net/news/2019/05/24/2661887/prof-svetlozar-eldarov-na-kartata-na-kirilo-metodievskata-simvolika-praznichnost-i-obrednost-myastoto-na-sarbiya-e-pusto-i-prazno.html", "text": "На картата на кирило-методиевската символика, празничност и обредност мястото на Сърбия е пусто и празно. Това каза в интервю за  Агенция „Фокус“  проф. д.ист.н. Светлозар Елдъров от Института за балканистика при БАН по повод 24 май – Деня на българската просвета и култура и на славянската писменост. „В това отношение Сърбия е бяло поле, една „tabula rasa”, върху която буквално до оня ден, когато сръбското правителство одобри промяната на Закона за държавните и другите празници, по силата на която 24 май беше обявен за „Ден на славянската писменост и култура“, не беше написано почти нищо значително. И да е имало оскъдни следи в сръбския църковен календар, че през средните векове е съществувал празник на св. св. Кирил и Методий, в епохата на Сръбското национално възраждане почитта към славянските апостоли като църковна или гражданска проява напълно и безвъзвратно изчезва\", посочи той. \"Сръбската национална символика и идеология е съсредоточена изцяло около култа на Св. Сава, провъзгласен официално за \"Покровител на сръбския народ\" от Архиерейския събор в Карловци през 1774 г. В края на ХVІІІ – началото на ХІХ в. Празникът на Св. Сава извършва прехода от църковната към гражданската празничност, а „светосавието” под различните си проявления става културологичен феномен и част от сръбската национална идентичност. Наистина, през ХІХ в. в календара на сръбската църква св. св. Кирил и Методий фигурират на датата 11 май, но на практика остават незабележими за църквата, държавата и обществото“, коментира Светлозар Елдъров. Проф. Елдъров отбеляза, че Сръбската православна църква, в диоцеза на Карловачката патриаршия и Белградската архиепископия през целия ХІХ и началото на ХХ  в. няма нито един църковен храм, посветен на славянските апостоли, нито пък има училище, което да носи тяхното име. Той обърна внимание, че първите църкви и училища, които се появяват в Кралство Сърбия и имат за патрони Кирил и Методий са всъщност българските екзархийски храмове и учебни заведения във Вардарска Македония, заграбени от новите й господари през 1913 г.  \r\nДеница КИТАНОВА", "date": "2019.05.24", "title": "Проф. Светлозар Елдъров: На картата на кирило-методиевската символика, празничност и обредност мястото на Сърбия е пусто и празно"}
{"url": "http://www.focus-news.net/news/2019/05/24/2661888/varna-hilyadi-grazhdani-se-vklyuchiha-v-praznichnoto-shestvie-za-24-may.html", "text": "Хиляди деца и ученици, родители, преподаватели, студенти, представители на научни институти, академичните и културните среди във Варна се включиха в празничното шествие за 24 май в центъра на града, предаде репортер на  Радио „Фокус“ – Варна . Лошото време и дъждът не успяха да помрачат празника, който започна около 10.00 часа на площад „Св. Св. Кирил и Методий“. Тържествената програма започна още след 9.00 часа с отслужването на благодарствен молебен в Катедралния храм „Свето Успение Богородично“. Около 10.00 часа на площад „Св. Св. Кирил и Методий“ бе издигнат българският флаг под звуците на националния химн, изпълнен от Представителния духов оркестър на Военноморските сили. С думи на благодарност към учителите и дейците на културата се обърна в своето празнично слово кметът Иван Портних. „Бог да ни закриля и Светите равноапостолни братя да бъдат пример за утвърждаване в светата православна вяра и дълбокото и познаване и разбиране“, пожела Варненският и Великопреславски митрополит Йоан. След официалните слова на площада пред Катедралата по традиция бе изпълнена фолклорна композиция, с участието на състави от основни и висши училища. А деца от училища и детски градини пуснаха в небето пъстроцветни балони с буквите от азбуката. 110 блока с представители на детски градини, училища, университети, на образователни, културни, спортни и социални институции се включиха в традиционното празнично шествие във Варна по случай 24-ти май. Под звуците на химна „Върви, народе възродени“, множеството се отправи по бул. „Мария Луиза“. Шествието бе водено от Представителния духов оркестър на Военноморските сили. И тази година в началото на колоната бяха ученици и учители от най-старото училище в града – ОУ „Св. Св. Кирил и Методий“, което навършва 157 години. В началото на празничното шествие бяха и представители на училищата – носители на „Награда Варна“ за 2019 г. и честващите юбилеи – Националното училище по изкуствата „Добри Христов“,  /75 години/, ОУ „Захари Стоянов“ /50 години / и Гимназия с преподаване на чужди езици „Йоан Екзарх“ / 25 години/. Във връзка с титлата „Варна – Европейски град на спорта – 2019“ тази година е сформиран и блок на спортните клубове. Стотици граждани с цветя, трибагреници, много семейства с малки деца бяха дошли да наблюдават празничното шествие. В него се включиха и училищни мажоретни състави и оркестри. \r\nДиана СТОЕВА", "date": "2019.05.24", "title": "Варна: Хиляди граждани се включиха в празничното шествие за 24 май"}
{"url": "http://www.focus-news.net/news/2019/05/24/2661893/nikolay-melemov-kmet-na-smolyan-balgariya-e-prosashtestvuvala-prez-vekovete-zashtoto-sme-zapazili-svoyata-identichnost-a-bez-pismenostta-tova-e-bilo-nevazmozhno.html", "text": "За мен е огромна привилегия и чест да поздравя всички просветни и културни дейци на община Смолян по случай 24 май, защото България през вековете е просъществувала само и единствено, защото сме запазили нашата идентичност. А без култура и писменост, това е било невъзможно. Това заяви на тържественото честване на 24 май пред гражданите в Смолян кметът на Общината Николай Мелемов, предаде репортер на  Радио „Фокус“ – Смолян . „От името на цялата смолянска общественост искам да изкажа огромната благодарност и признателност пред вас, защото това, което правите, без сърце и без дух няма как да бъде предадено на децата. Вашата апостолска работа е в основата на нашата нация, на нашето бъдеще, защото децата са най-големия капитал на нацията. Пожелавам Ви сили, воля, здраве, подкрепата на цялата общественост, за продължите благородния си път и дейност. На учениците желая да са весели и щастливи и да помнят род и родина. Честит празник“, каза още кметът на Смолян Николай Мелемов. \r\nНели ГЕРГЬОВСКА", "date": "2019.05.24", "title": "Николай Мелемов, кмет на Смолян: България е просъществувала през вековете, защото сме запазили своята идентичност, а без писмеността, това е било невъзможно"}
{"url": "http://www.focus-news.net/news/2019/05/24/2661874/prezidentat-rumen-radev-dalboko-v-temelite-na-nashata-darzhavnost-sa-vgradeni-pismenostta-i-duhovnosta.html", "text": "Дълбоко в темелите на нашата държавност са вградени писмеността и духовноста. Това каза президентът Румен Радев по време на тържественото отбелязването на 24 май пред Националната библиотека \"Св. св. Кирил и Методий\", предаде репортер на  Агенция \"Фокус\" . \"Благословени сме да имаме като покровители светци, дарили ни буквите. Не е случайно, че техните последователи равняваме с апостоли. В нашия български език нашият народ е откривал своето спасение от робството, от мракобесието, от отчаянието. Българската писменост се е превърнала в наш щит. Дълбоко в темелите на нашата държавност са вградени писмеността и духовноста. С днешната все по-напредваща глобализация, всяка година угасват езици, а с тях чезват културите. Всяка осакатена и забравена дума отнема не само от националната, но и от световната съкровищница. С нея си отива и част от паметта на човешката цивилизация. Затова ние българите сме призвани да пазим нашият език, защото нашата българска кирилица не е достояние единствено на български народ. Озарява едно много по-широко духовно пространство\", посочи държавният глава. \"24 май е празник на всички светли умове, които не се примиряват с невежеството и вярват в просветения прогрес\", заяви държавният глава. \"Позволете ми пред всички вас най-сърдечно да благодаря на генералния директор на ЮНЕСКО, че прие поканата ми да бъде с нас именно в днешния вълнуващ ден\", допълни Радев. \"Вярвам, че вашата визита е признание за приноса на България към световното духовно богатство е ясен знак, че на полето на културата няма малки и големи държави\", коментира той и изтъкна, че нашият народ тепърва има какво да даде на света. Румен Радев изрази своя дълбок поклон пред делото на учителите.  \r\nДеница КИТАНОВА", "date": "2019.05.24", "title": "Президентът Румен Радев: Дълбоко в темелите на нашата държавност са вградени писмеността и духовноста"}
{"url": "http://www.focus-news.net/news/2019/05/24/2661899/plovdiv-pet-sela-v-oblastta-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Радиново, Момино село и Зелениково, а в селата Белозем и Старосел водоподаването е частично нарушено. Не е посочен краен срок за възстановяване на нормалното водоподаване към засегнатите абонати. \r\nС нарушено водоподаване са също живущите в горната зона на град Куклен, както и жителите на град Стамболийски. Екипите на водоснабдителното дружество отстраняват авария и на ул. “Сергей Румянцев“ и бул. “Акад. Петър Динеков“ в град Пловдив. \r\nТони МИХАЙЛОВ", "date": "2019.05.24", "title": "Пловдив: Пет села в областта са с нарушено водоподаване заради аварии"}
{"url": "http://www.focus-news.net/news/2019/05/24/2661892/inzh-daniel-panov-kmet-na-veliko-tarnovo-24-may-ni-obedinyava-i-ni-uchi-che-nishto-ne-e-po-vazhno-ot-kauzata-balgariya.html", "text": "24 май е не просто ден, който ни обединява като нация, той ни учи на това, че няма нищо по-важно от каузата България. Това каза в празничното си слово по случай Деня на българската просвета и култура и славянската писменост кметът инж. Даниел Панов, предаде репортер на  Радио „Фокус“ – Велико Търново . Панов припомни, че делото на светите братя Кирил и Методий е едно от най-големите български достижения, но с европейски и световни величини. „И ние великотърновци като жители на историческата и духовна столица на България трябва да сме горди с този факт, трябва да предаваме тези знания на децата и бъдещите поколения. Защото именно чрез книгата, буквите и културата, Търновград е историческа и духовна столица на България от много векове насам. Благодаря скъпи учители! Благодаря Ви, че децата на Велико Търново са знаещи, амбициозни, можещи, че са възпитани в дух на родолюбие, че споделят най-важните ценности  – добротата и солидарността“, допълни кметът. Той благодари и на родителите, за това, че с децата на великотърновчетата бъдещето не само на града, но и на цялата страна ще е светло. „На Вас скъпи абитуриенти пожелавам винаги да носите Велико Търново в сърцата си и да се гордеете с нашия град. Бъдете сигурни, че с какво и да се хванете ще успеете. Не спирайте да се образовате и да мечтаете“, призова още инж. Панов, като не пропусна да изкаже признание и на всички дейци на изкуството и културата от Велико Търново. Освен общинския приз „24 май“, той връчи грамоти и на всички 54 пълни отличника, завършващи 12-ти клас във Великотърновска община. Последва благослов от Негово високо преосвещенство великотърновския митрополит Григорий. В този час се провежда и среща с дейци на образованието и културата, която е в Ритуалната зала на Общината. Те бяха приветствани отново лично от градоначалника. \r\nЛуиза ТРАНЧЕВА", "date": "2019.05.24", "title": "Инж. Даниел Панов, кмет на Велико Търново: 24 май ни обединява и ни учи, че нищо не е по-важно от каузата България"}
{"url": "http://www.focus-news.net/news/2019/05/24/2661890/plovdiv-detsa-ot-srabskiya-grad-novi-sad-se-vklyuchiha-v-praznichnoto-shestvie-po-povod-denya-na-slavyanskata-pismenost-i-balgarskata-prosveta-i-kultura.html", "text": "Деца от сръбския град Нови сад се включиха в празничното шествие по повод Деня на славянската писменост и българската просвета и култура, предаде репортер на  Радио „Фокус“ - Пловдив . Децата води Елена Велкович, съпредседател на Българското културно дружество в областта на културата и образованието. Тя каза, че там има организирано и Българско неделно училище, което обучава около 30 възпитаници. Те са предимно деца от български произход, но има и сръбски деца от ОУ „Джорджина Тошевич”, които са предоставили тяхната материална база. Сръбските деца, дошли в Пловдив днес носеха големи красиви славянски букви, с които са изписали Нови сад. Елена Велкович каза, че тези букви те са направили във вековна колония – лагер за рисуване, като са им помогнали двама художници, единият от тях български. \r\nЕдното от момичетата - Ивана, показа знания за това кои са братята Кирил и Методий, като каза, че те са родени в българско, имали са свое училище и ученици и са измислили глаголицата. След това Ивана пя на чист български език „Върви народе възродени, към светли бъднини върви…”. \r\nДецата посочиха още, че са щастливи да присъстват на този празник в Пловдив, където за пръв път се празнува той през 1851 година и да усетят духа на празника. Освен това са щастливи да разгледат и град Пловдив, който е Европейската столица на културата през 2019 година. Елена Велкович каза, че на Нови сад също предстои да бъде Европейска столица на културата през 2021 година. \r\nГрупата е в Пловдив по покана на зам.-кмета на Пловдив Александър Държиков и дирекция „Култура и културно наследство“. \r\nЦветана ТОНЧЕВА", "date": "2019.05.24", "title": "Пловдив: Деца от сръбския град Нови сад се включиха в празничното шествие по повод Деня на славянската писменост и българската просвета и култура"}
{"url": "http://www.focus-news.net/news/2019/05/24/2661897/yordan-yordanov-kmet-na-dobrich-balgariya-e-edinstvenata-darzhava-koyato-praznuva-svoite-bukvi-sazdadeni-i-zaveshtani-ot-svetite-solunski-bratya-kiril-i-metodiy.html", "text": "„България е единствената държава, която празнува своите букви, създадени и завещани от Светите солунски братя Кирил и Методий. Българската азбука е четвъртата в света азбука за свещенослужене, чрез нея средновековната българска държава става достойна част от християнската цивилизация“. С тези думи кметът Йордан Йорданов се обърна към събралите се добричани на площад „Свобода“ преди началото на празничното шествие, предаде кореспондентът на  Радио „Фокус” – Варна . Кметът посочи още, че България пази своята писменост вече 12 века и официално я чества от Възраждането до наши дни: „Езикът е стожер, гръбнак на нашата национална идентичност. Ако искаме да бъдем възроден народ, трябва като грижовни стопани да пазим книжовността и да не забравяме словата на Стоян Михайловски“, превърнали се в химна на днешния 24 май. Теодор Монев от ОУ “Христо Ботев“ и неговото изпълнение на Вазовото стихотворение „Аз съм българче“ постави началото на градското тържество. Както всяка година празничното шествие бе предвождано от 109-годишна икона, изографисана от незнаен иконописец. Първи в шествието преминаха официалните лица - кметът и неговият екип, областният управител Красимир Кирилов и екипа му, депутати, общински съветници. По традиция след официалните лица първо преминава Средно училище „Св. Св. Кирил и Методий“. В шествието се включиха всички образователни структури в града, както и културните институции. Шествието бе проследено от огромен брой добричани, които изпълниха централната пешеходна зона до началото на парка „Св. Георги“. Хубавото време позволи на много жители на Добрич и на гостите му да се включат в празничната програма, която продължава и в по-късните часове.  \r\nЖулиета НИКОЛОВА", "date": "2019.05.24", "title": "Йордан Йорданов, кмет на Добрич: България е единствената държава, която празнува своите букви, създадени и завещани от светите солунски братя Кирил и Методий"}
{"url": "http://www.focus-news.net/news/2019/05/24/2661895/pazardzhik-obektite-na-regionalniya-istoricheski-muzei-sa-sas-svoboden-vhod-po-povod-24-may.html", "text": "Обектите на Регионален исторически музеи – Пазарджик са със свободен вход по повод 24 май – Денят на славянската писменост и култура, съобщиха от пресцентъра на  РИМ-Пазарджик . Експозициите ще бъдат на разположение до края на деня.", "date": "2019.05.24", "title": "Пазарджик: Обектите на Регионалния исторически музеи са със свободен вход по повод 24 май"}
{"url": "http://www.focus-news.net/news/2019/05/24/2661898/evropeyski-izbori-2019-korneliya-ninova-bsp-chestit-nay-svetal-praznik-na-bukvite-da-se-chuvstvame-gordi-che-narodat-ni-e-dal-pismenost-na-slavyanskite-narodi.html", "text": "Честит най-светъл празник на буквите - да се чувстваме горди, че народът ни е дал писменост на славянските народи. Това каза лидерът на БСП Корнелия Нинова пред журналисти след честването на 24 май пред паметника на светите братя Кирил и Методий в столицата, предаде репортер на  Агенция \"Фокус\" . \"Честит празник, българи. Честит най-светъл празник на буквите. Поклон пред делото на братята Кирил и Методий. Нека на днешния ден да се чувстваме горди, че нашият народ е дал писменост на всички славянски народи, че така както навремето, езикът, културата, книгите и писмеността са ни съхранявали и са ни спасявали в трудни времена, така и днес образованието, науката и духовността ще ни водят към пътя на просперитета ни като държава и на по-добър живот като народ\", заяви Нинова. Тя се поклони пред труда на учителите и призова децата да бъдат любознателни.  \r\nДеница КИТАНОВА", "date": "2019.05.24", "title": "Европейски избори 2019: Корнелия Нинова, БСП: Честит най-светъл празник на буквите - да се чувстваме горди, че народът ни е дал писменост на славянските народи"}
{"url": "http://www.focus-news.net/news/2019/05/24/2661903/mechat-i-prastenat-na-han-kubrat-pristignaha-v-sofiya-obzor.html", "text": "От 24 май до 30 юни жителите и гостите на София ще могат да видят два от най-емблематичните за българската история предмета - меча на хан Кубрат и пръстена с монограм, които се съхраняват в Държавния Ермитаж в Санкт Петербург. Те са част от съкровище, открито през 1912 г. край с. Малая Перешчепина, на брега на р. Ворскла в околностите на днешния град Полтава, Украйна. Експонатите са част от изложбата „Мечът на хан Кубрат“ и са изложени в Националната художествена галерия. \r\nИзложбата бе открита от министър-председателя Бойко Борисов, министъра на културата Боил Банов, генералния директор на ЮНЕСКО Одри Азуле, зам.-директора на Държавния Ермитаж проф. Георгий Вилинбахов и зам.-кметът на София доц. д-р Тодор Чобанов. Премиерът Бойко Борисов  заяви, че за пристигането на меча и пръстена на хан Кубрат е разговарял с президента на Русия Владимир Путин при посещението му в Москва миналата година. Той разказа на гостите от чужбина историята за хан Кубрат и сноповете, които олицетворяват силата на съединението. „И това е единственият изход на една нация да бъде вечна. Затова много благодаря и се радвам, че тези неща са тук“, каза още Борисов. Той заяви, че ще започнат преговори с Ермитажа да бъдат направени копия на меча и пръстена, които да останат в България. „Това е превъплъщението – с огнен дух и меч, това е в България в днешния ден, така пеят и децата. Да се кръстоса духът с огнения меч – тогава вече една нация има сила“, посочи Борисов. Министърът на културата Боил Банов  определи като знаково откриването на изложбата точно на 24 май – Деня на българската просвета и култура и на славянската писменост. „Надявам се, че в този месец и няколко дни много хора ще дойдат в Националната художествена галерия, за да им трепне сърцето, поглеждайки този меч и този пръстен“, посочи той. Банов изрази надежда изложбата „Мечът на хан Кубрат“ да бъде началото на дългосрочно сътрудничество в областта на културата между България и Русия. \r\nОт своя страна,  посланикът на Русия Анатолий Макаров  заяви: „С голямо удоволствие отбелязвам, че Ермитажът открива тук, на българска земя, своя експозиция. Хан Кубрат е първият обединител на няколко племена в съюза, по-късно наречен Велика България. Искам да подчертая, че сътрудничеството на страните ни в областта на културата се развива динамично и откриването на тази изложба показва укрепването на връзките между нашите музеи“. Зам.-кметът на София доц. д-р Тодор Чобанов  посочи, че изложбата показва вещи, които докосват сърцата и душата на всички българи. Той заяви, че няма по-добър начин от това да посрещнем 24 май – празникът на духовността, от това да си припомним, че тази духовност се гради и изгражда, защитава и укрепва много векове наред. Зам.-директорът на Държавния Ермитаж проф. Георгий Вилинбахов  подчерта, че отношенията на музея с България ще продължават да се развиват и след изложбата „Мечът на хан Кубрат“. „Историческите и културни връзки между България и Русия съществуват отдавна и за това изключително голямо значение имат културните и езикови връзки между двете държави, както и религията“, посочи той.  \r\nЦялата находка се състои от около 800 предмета, от които голяма част са златни, а други - от сребро. През 1984 г. германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат. Артефактите от времето преди създаването на българската държава са от изключително значение за историческата наука, но и за историята на изкуството. \r\nЦветилена СИМЕОНОВА", "date": "2019.05.24", "title": "Мечът и пръстенът на хан Кубрат пристигнаха в София (ОБЗОР)"}
{"url": "http://www.focus-news.net/news/2019/05/24/2661900/evropeyski-izbori-2019-krum-donchev-bsp-balgariya-ima-velika-istoriya-neynata-pismenost-i-kultura-sa-chast-ot-neya.html", "text": "България има велика история, нейната писменост и култура са част от нея. Това каза кандидатът за евродепутат от \"БСП за България\" Крум Дончев пред журналисти по повод Деня на славянската писменост и култура, предаде репортер на  Агенция \"Фокус\" . \"Честит празник на всички българи, най-светлият български празник, който трябва да ни кара да се гордеем с нашата писменост, култура и език\", заяви той. \"Поздравявам всички учители, студенти и ученици\", каза кандидатът за евродепутат от \"БСП за България\" Цветелина Пенкова.  \r\nДеница КИТАНОВА", "date": "2019.05.24", "title": "Европейски избори 2019: Крум Дончев, БСП: България има велика история, нейната писменост и култура са част от нея"}
{"url": "http://www.focus-news.net/news/2019/05/24/2661905/gencho-genchev-kmet-na-svishtov-24-may-e-nay-svetliyat-i-sakroven-balgarski-praznik.html", "text": "24 май е най-светлият и съкровен български празник. Това казва в поздравителен адрес по случай Деня на българската просвета и култура и славянската писменост кметът на Свищов Генчо Генчев, съобщават от  Общината . Той поздрави всички дейци на просветата, изкуствата и културата, хората на словото и духовността от Свищов. \r\nЕто и пълния текст на адреса: „Поздравявам ви с Деня на българската просвета и култура, и на славянската писменост! \r\n24 май е ден тържествен и велик, пренесъл възрожденския ни дух през вековете, утвърдил се, като най-светлия и най-съкровения българския празник. Това е денят на буквите и просветата, на вечния стремеж към знанието. \r\nНа този ден ние се прекланяме пред епохалното дело на двамата равноапостоли – светите братя Кирил и Методий. Прекланяме се пред духовния подвиг на техните ученици – великите първоучители, съхранили корените на българската идентичност. Днес вървим по пътя на познанието, който те са открили за нас. Нека крачим горди по този път, защото той ни дава национално самочувствие, вяра и свобода. Любовта към родния край, силата на християнската вяра и стремежът за знания са белязали Свищов като буден град и духовен център. Свищов гордо пренася през вековете славата на десетки свищовци – родолюбци. Тук е родното място на големи българи, будители за знание, които са ни завещали бележити образци на българското художествено творчество. Пожелавам ви, скъпи ученици, да възпитате у себе си обич към знанието и да пиете от непресъхващия му извор, който е във вашето родно училище. \r\nА на Вас, уважаеми учители, желая сила на духа и вяра, за да продължавате благородното си дело“, се посочва още в поздравителния адрес на кмета.", "date": "2019.05.24", "title": "Генчо Генчев, кмет на Свищов: 24 май е най-светлият и съкровен български празник"}
{"url": "http://www.focus-news.net/news/2019/05/24/2661906/afp-nay-malko-shestima-alpinisti-sa-zaginali-pri-izkachvane-na-everest-prez-may.html", "text": "Най-малко шестима души са загинали при изкачване на най-високия връх на планетата Еверест от началото на май, предаде  AFP . \r\nВластите в Непал потвърдиха информациите за смъртта на трима алпинисти от САЩ и Индия, както и за изчезнал безследно ирландец.  \r\n„Още двама алпинисти от Индия са загинали на 23 май на Еверест“, съобщиха от министерството на туризма на Непал.  \r\nПрез 2018 година при изкачване на най-високия връх на планетата загинаха петима души, в продължение на целия пролетен алпинистки сезон през май, който се смята за най-благоприятен за покоряване на хималайските върхове.   Светлин Божков", "date": "2019.05.24", "title": "AFP: Най-малко шестима алпинисти са загинали при изкачване на Еверест през май"}
{"url": "http://www.focus-news.net/news/2019/05/24/2661901/yambol-s-praznichno-shestvie-gradat-otbelyaza-24-may.html", "text": "Километрично шествие заля улиците на Ямбол по повод днешното честване на 24 май, съобщиха от пресцентъра на  община Ямбол . В празничната процесия, която тръгна от Професионалната гимназия по земеделие „Христо Ботев”, се включиха отново представители на детски градини, учебни заведения, културни институти и много граждани. Шествието премина по улиците на града, предвождано от статуя на светите братя Кирил и Методий. Честването на празника започна с тържествена церемония по издигане на националния флаг и празнично слово на кмета Георги Славов. „Щастлив съм, че днес сме отново заедно, за да отбележим този най-свят, най-обичан български празник! Зареден с толкова много смисъл, с толкова много емоция – Денят на българската просвета и култура и на славянската писменост е празникът, даващ пълнокръвност на онова, което наричаме национален дух, изтъкна в приветствието си кметът Георги Славов.  \r\nВ чест на светлото дело на братята Кирил и Методий бе отслужен благодарствен молебен.  \r\nШествието завърши на централния площад пред община Ямбол с концерт, организиран от Общински детски комплекс – Ямбол. В празничната програма участваха деца от детския комплекс, от ОУ „Н. Петрини“ и от Детска гадина „Валентина“.", "date": "2019.05.24", "title": "Ямбол: С празнично шествие градът отбеляза 24 май"}
{"url": "http://www.focus-news.net/news/2019/05/24/2661894/sofiya-predstaviteli-na-institutsiite-polititsi-i-grazhdani-podnesoha-ventsi-i-tsvetya-pred-pametnika-na-svetite-bratya-kiril-i-metodiy.html", "text": "Представители на институциите, политици и граждани поднесоха венци и цветя пред паметника на светите братя Кирил и Методий, предаде репортер на  Агенция \"Фокус\" . Сред присъстващите са президентът Румен Радев, вицепрезидентът Илияна Йотова, вицепремиерът и министър на външните работи Екатерина Захариева, министърът на образованието Красимир Вълчев, кметът на София Йорданка Фандъкова, политици, общественици и посланици. Поднасянето на венци и цветя се случва под звуците на тържествените маршове, изпълнени от Гвардейския представителен духов оркестър. Преди това бе отслужен тържествен водосвет по повод Деня на българската просвета и култура. Специален гост на честването бе генералният директор на ЮНЕСКО.  \r\nДеница КИТАНОВА", "date": "2019.05.24", "title": "София: Представители на институциите, политици и граждани поднесоха венци и цветя пред паметника на светите братя Кирил и Методий"}
{"url": "http://www.focus-news.net/news/2019/05/24/2661909/evropeyski-izbori-2019-sergey-stanishev-bsp-sred-horata-ima-ochakvane-za-promyana-tya-e-v-ratsete-na-balgarite.html", "text": "Сред хората има очакване за промяна, тази възможна промяна е в ръцете на българите. Това каза в Кюстендил Сергей Станишев, лидер на Партията на европейските социалисти и кандидат за евродепутат от листата на „БСП за България”, предаде репортер на  Радио „Фокус” – Кюстендил . Според него ако хората искат промяна в страната и в статуквото, рационалният и ефективният начин да го постигнат е гласуване с № 18. в интегралната бюлетина. „Разпиляването, особено на протестния вот, би било голяма грешка за хората и пропуснат шанс. Не си пропускайте шанса за промяна, използвайте го, защото тя е възможно в България, възможна е и в Европа”, каза Сергей Станишев. Той даде за пример провелите се избори в Холандия, където Партията на труда от социалистическото семейство, е спечелила първата позиция. „За да се промени Европа, за да стане социална, трябва във всички страни социалистите да спечелят и тогава ще има енергия за позитивна Европа”, каза Сергей Станишев. По думите му за да се развива държавата не може с всяко правителство да се започва от нулата и да се казва, че предишните нищо не са направили, а това е била политиката на ГЕРБ в първия им мандат. Той посочи нещата, които са свършени преди тях – 24 милиарда евро инвестиции, над 6 % икономически растеж всяка година, 340 хиляди нови работни места, 100 % увеличаване на минималните пенсии и заплати, 85 % увеличаване на средните заплати в страната. „Това е реален резултат. Без съмнение – строят се пътища и магистрали, това е хубаво и е задължение на правителството, но икономическият растеж не се усеща твърде много в България”, каза Сергей Станишев. По думите му социалната справедливост и политиката за доходите е ключът към възраждането на оптимизма в страната. Мисията на БСП е да създаде надеждата за едно по-добро бъдеще и то е възможно. \r\nВенцеслав ИЛЧЕВ", "date": "2019.05.24", "title": "Европейски избори 2019: Сергей Станишев, БСП: Сред хората има очакване за промяна, тя е в ръцете на българите"}
{"url": "http://www.focus-news.net/news/2019/05/24/2661896/ria-novosti-tereza-mey-shte-napusne-posta-na-lider-na-konservativnata-partiya-na-7-yuni.html", "text": "Премиерът на Великобритания Тереза Мей обяви, че ще напусне поста на лидер на Консервативната партия на 7 юни, предаде  РИА Новости .  \r\nМей беше принудена да обяви оставката си от своите съпартийци, включително от членове на правителството, които са недоволни от представеното от нея обновено предложение за споразумение с ЕС за Брекзит.  \r\nТова означава, че Мей трябва да напусне и поста на премиер. Все пак подаването на оставка на 7 юни, ще позволи на Мей да посрещне на премиерския пост, президента на САЩ Доналд Тръмп, който ще пристигне на посещение във Великобритания в началото на юни.  \r\nПроцесът на избор на нов лидер на консерваторите официално ще започне след 7 юни. До момента своята кандидатура за поста е обявил официално бившия британски външен министър Борис Джонсън. Сред потенциалните кандидати, които се спрягат е бившия лидер на Палатата на общините Андреа Лидсъм, както и външния министър Джереми Хънт.  \r\nДо момента, докато не бъде избран нов лидер на консерваторите, а този процес обикновено заема около шест седмици, Тереза Мей най-вероятно ще остане временно изпълняващ длъжността премиер на Великобритания, допълва агенцията.   Светлин Божков", "date": "2019.05.24", "title": "РИА Новости: Тереза Мей ще напусне поста на лидер на Консервативната партия на 7 юни"}
{"url": "http://www.focus-news.net/news/2019/05/24/2661904/evropeyski-izbori-2019-rumen-petkov-v-denya-na-nay-golemiya-praznik-na-balgarskiya-duh-koalitsiya-za-balgariya-initsiira-sazdavane-na-organizatsiya-na-darzhavite-koito-polzvat-kirilitsa.html", "text": "В деня на най-големия празник на българския дух „Коалиция за България“ инициира създаване на организация на държавите, които ползват кирилица. Това заяви Румен Петков, лидер на АБВ и кандидат за евродепутат под №17 в листата на „Коалиция за България“, предаде репортер на  Радио „Фокус“ - Шумен . В Културно-исторически комплекс „Двор на кирилицата“ Петков се срещна с членове и симпатизанти на партията. „Днес от „Коалиция за България“ се обръщаме към българските институции да инициираме 24 май да стане Ден на кирилицата в световен мащаб. Основната задача е прослава на нашите писатели, поети, творци, на нашата духовност, на духа, който ни е съхранил през вековете. Ние сме 10 държави, които официално ползваме кирилицата. Държави, които имат своето място в развитието на света и държави, които дават облик и на банкнотата на Европа - еврото. За нас е много важно да кажем на всички държави, които ползват кирилицата, че 24 май е нашият празник, нека го направим така, както заслужава нашата славна азбука“, заяви Румен Петков. Той разгледа Двора на кирилските букви, картинната галерия, крепостта, Залата на славата и Алеята на писателите. Румен Петков поднесе венец пред паметника на „Св. св. Кирил и Методий“. \r\nИвелина ИВАНОВА", "date": "2019.05.24", "title": "Европейски избори 2019, Румен Петков: В деня на най-големия празник на българския дух „Коалиция за България“ инициира създаване на организация на държавите, които ползват кирилица"}
{"url": "http://www.focus-news.net/news/2019/05/24/2661911/plovdiv-katastrofa-zatrudnyava-dvizhenieto-na-avtomagistrala-trakiya-pri-109-km-v-posoka-plovdiv.html", "text": "Лека катастрофа затруднява движението на автомагистрала „Тракия“ при 109 км в посока Пловдив. Това съобщи слушател на  Радио „Фокус“ . Задръстването е поне 4 км.", "date": "2019.05.24", "title": "Пловдив: Катастрофа затруднява движението на автомагистрала „Тракия“ при 109 км в посока Пловдив"}
{"url": "http://www.focus-news.net/news/2019/05/24/2661912/evropeyski-izbori-2019-sergey-stanishev-bsp-shte-vodim-bitka-fondovete-za-zemedelie-da-ne-badat-oryazani.html", "text": "Ще водим битка фондовете за земеделие да не бъдат орязани. Това каза в Кюстендил Сергей Станишев, лидер на Партията на европейските социалисти и кандидат за евродепутат от листата на „БСП за България”, предаде репортер на  Радио „Фокус” – Кюстендил . По думите на Сергей Станишев сега моментът за България е много важен, защото предстои договаряне на европейската бюджетна рамка за следващите седем години. „Ще водим тази битка в Европейския парламент, в това число, за това фондовете за земеделие да не бъдат орязвани, както представители на ЕНП предложиха. Сега e моментът България да прецени за последните 12 години от членството какъв е ефектът в сферата на земеделието от европейските субсидии и фондове, както и какво трябва да бъде променено, за да се подобри. Не е тайна, че милиардите са много, но ефектът за поминъка на хората в селските райони е крайно недостатъчен”, каза Сергей Станишев. Според него трябва да се заложи на нови акценти, на създаването на работни места в земеделието. По думите му трябва да се намерят нови приоритети и нови условия от страна на България към Европейския съюз, за да се постигне ефектът. Кандидатът за евродепутат от листата на „БСП за България” Сергей Станишев участва в празничното шествие по повод Деня на българската просвета и култура и на славянската писменост, проведе разговори с млади хора и учители, след което се срещна и със земеделски производители от региона. \r\nВенцеслав ИЛЧЕВ", "date": "2019.05.24", "title": "Европейски избори 2019: Сергей Станишев, БСП: Ще водим битка фондовете за земеделие да не бъдат орязани"}
{"url": "http://www.focus-news.net/news/2019/05/24/2661914/anna-gospodinova-uchitel-vavezhdaneto-na-otsenka-za-vazpitanie-v-uchilishtata-bi-bil-dobar-obraten-znak-za-uchenitsite-i-za-roditelite-im.html", "text": "Въвеждането на оценка за възпитание в училищата, би бил добър обратен знак за учениците и за родителите им. Това каза за празничната програма на  Радио „Фокус“   Анна Господинова, учител от София. Предизвикателствата днес са, че децата имат особен интерес към краткото, забавното и интересното и това, което провокира бързо, като са готови да правят експерименти. Анна Господинова добави още, че връзката родител-учител трябва да бъде постоянна и активна. „Основата за изграждането на една качествена личност е семейството. Аз съм родител и знам как съм отглеждала собствените си деца и знам до каква степен мога да разчитам и съм разчитала на учителите. Дори да са ми колеги, дори да ги познавам, знам, че моята работа няма кой да я свърши. В този ред на мисли - апелирам и подсказвам на родителите, че няма по-добър човек, който да помогне на твоето дете да стане добър човек, освен теб, неговият родител. Всички останали ние, сме помощен персонал. Включително и държавата, включително и всякакви новосъздадени стратегии, закони и подобни неща“, каза още тя. Анна Господинова обясни, че за съжаление се наблюдава покачане на нивото на агресията в училищата и допълни, че това говори за липса на морални ценности.   \r\nМилослава АНГЕЛОВА", "date": "2019.05.24", "title": "Анна Господинова, учител: Въвеждането на оценка за възпитание в училищата, би бил добър обратен знак за учениците и за родителите им"}
{"url": "http://www.focus-news.net/news/2019/05/24/2661907/evropeyski-izbori-2019-sergey-stanishev-bsp-pozhelavam-na-vsichki-balgari-mnogo-kurazh-i-vyara-zashtoto-minavame-pred-truden-moment.html", "text": "Пожелавам на всички българи много кураж и вяра, защото минаваме пред труден момент. Това каза в Кюстендил Сергей Станишев, лидер на Партията на европейските социалисти и кандидат за евродепутат от листата на „БСП за България”, предаде репортер на  Радио „Фокус” – Кюстендил . Сергей Станишев посочи, че над 40% от българите са под прага на бедността или живеят в тежки лишения. „Точно Денят на духовността трябва да ни сплотява и да ни дава надежда, защото сме минали през каквото ли не за 13 века. Българската духовност и цивилизация, нашите традиции са това, което ни е позволило да оцеляваме като нация. Убеден съм, че  може да преодолеем всички трудности и сега, в това време. Въпреки, че миграцията се превръща почти в евакуация”, каза Сергей Станишев.  \r\nПо думите му последните седмици, когато се е срещнал с хиляди хора, показват, че най-много вълнува хората да видят ясен план за България, за мястото на страната в Европейския съюз и политиката на доходите, което е основното и най-важното за напредъка на България. „Без решаване на този въпрос, без политика на доходите, тяхното догонващо развитие в Европа, няма да задържим хората в страната, особено младите хора, а това е най-големият капитал на България. Без квалифицирана работна ръка, без хора с умения, не може да привлечем инвестиции, не може да имаме икономически растеж”, каза Сергей Станишев. По думите му когато от ГЕРБ казват, че доходите трябва да почакат – това е погрешна политика.", "date": "2019.05.24", "title": "Европейски избори 2019: Сергей Станишев, БСП: Пожелавам на всички българи много кураж и вяра, защото минаваме пред труден момент"}
{"url": "http://www.focus-news.net/news/2019/05/24/2661913/pregled-na-mezhdunarodnite-novini-do-13-chasa-agentsiya-fokus.html", "text": "Премиерът на Великобритания Тереза Мей обяви, че ще напусне поста на лидер на Консервативната партия на 7 юни, предаде  РИА Новости .  \r\nМей беше принудена да обяви оставката си от своите съпартийци, включително от членове на правителството, които са недоволни от представеното от нея обновено предложение за споразумение с ЕС за Брекзит.  \r\nТова означава, че Мей трябва да напусне и поста на премиер. Все пак подаването на оставка на 7 юни, ще позволи на Мей да посрещне на премиерския пост, президента на САЩ Доналд Тръмп, който ще пристигне на посещение във Великобритания в началото на юни.  \r\nПроцесът на избор на нов лидер на консерваторите официално ще започне след 7 юни. До момента своята кандидатура за поста е обявил официално бившия британски външен министър Борис Джонсън. Сред потенциалните кандидати, които се спрягат е бившия лидер на Палатата на общините Андреа Лидсъм, както и външния министър Джереми Хънт.  \r\nДо момента, докато не бъде избран нов лидер на консерваторите, а този процес обикновено заема около шест седмици, Тереза Мей най-вероятно ще остане временно изпълняващ длъжността премиер на Великобритания, допълва агенцията. \r\n*** Чехите ще гласуват в петък на изборите за Европейски парламент, като партията на премиера-милиардер  се очаква да спечели на фона на очакваната ниска избирателна активност и въпреки протестите срещу неговия кабинет, пише  AFP . \r\nПремиерът Андрей Бабиш е изправен пред криминални обвинения за измами със субсидии от ЕС и проучване на ЕК в неговата двойна роля като политик и предприемач. \r\nПроучване на повече от 2100 гласоподаватели от агенцията Median през март-май показа, че партията ANO (ДА) на Бабиш може да получи над 25 процента, побеждавайки десни граждански демократи и Пиратската партия с по 14 процента. \r\n\"Важно е АNО да запази имиджа на победител,\" каза за AFP Йозеф Млейнек, политически анализатор в пражкия Карлов университет. \r\nANO спечели последните парламентарни избори през 2017 година и формира коалиция със социалдемократите, като получи и парламентарната подкрепа на Комунистическата партия. \r\n*** Ирландия гласува за европейски и местни избори, пише  The Irish Times . \r\nИзбирателните секции в страната се отварят в 7 часа сутринта в петък (9 часа българско време) за местните и европейските избори, референдума за промяна на конституцията за развод, а в Корк, Уотърфорд и Лимерик се провеждат директни избори за кмет. \r\nПовече от 6500 избирателни секции ще останат отворени до 22:00 часа (24:00 българско време), а преброяването на гласовете ще започне в събота в 9 часа сутринта в 29 центъра за броене в страната. Между 3.3 и 3.4 милиона души имат право да гласуват в различните избори. \r\nИрландските граждани имат право да гласуват на европейските и местните избори и референдума, докато всички граждани на ЕС - включително британските граждани - могат да гласуват на европейските и местните избори. Гражданите извън ЕС могат да гласуват само на местните избори. \r\nВ плебисцитите за кметовете могат да гласуват хората, които имат право да гласуват на местните избори в областите на Градския съвет на Корк, Градския и окръжен съвет на Лимерик и Съвета на Уотърфорд Сити и окръг. \r\nВъв всички случаи избирателите трябва да присъстват в регистъра на избирателите или в допълнителния регистър, за да им бъде разрешено да гласуват.  \r\nНа европейските избори 19 кандидати ще се съревновават за четирите места в избирателния район в Дъблин, 17 - за  четирите места в Северозападния район на Мидландс и 23 кандидати ще бъдат на бюлетина за Южна Ирландия. \r\nНа местните избори малко под 2000 кандидати ще се състезават за 949 места в 31-те местни власти. Преброяването на гласовете ще започне в 9 часа в събота сутринта, но ще има екзитпол след приключването на изборите в петък. \r\n***  Ракета-носител Falcon 9 успешно е извела в орбита 60 спътника, които са първите в рамките на мисията Starlink, предаде  РИА Новости .  \r\nОт американската компания Space X потвърдиха успешното извеждане на спътниците.  \r\nИзстрелването на ракетата-носител от Кейп Канаверал по-рано беше отлагано няколко пъти, първоначално заради метеорологичните условия, а впоследствие заради необходимост да бъде проверена допълнително системата на оборудването.  \r\nРъководителят на компанията Space X Илон Мъск написа в Twitter, че „мисията Starlink ще бъде най-тежкия товар за Space X, с тегло 18,5 тона“.  \r\nStarlink е спътникова мрежа от следващо поколение, способна да осигури широколентов достъп до Интернет, допълва агенцията. \r\n***  Представители на Федералното управление за гражданска авиация на САЩ очакват, че към края на юни, ще бъдат подновени полетите на самолети „Boeing 737 MAX“ в САЩ, предаде агенция  Reuters .  \r\nТочната дата на връщане на „Boeing 737 MAX“ в експлоатация все още не е определена. Съответната информация е била съобщена от представители на Федералното управление за гражданска авиация на САЩ, в хода на неформална среща на Международната организация за гражданска авиация в Монреал.  \r\nНа 10 март тази година в Етиопия се разби самолет „Boeing 737 MAX“, на авиокомпанията „Ethiopian Airlines“, в резултат на което загинаха 157 души. На 29 октомври 2018 година самолет от същия модел на компанията „Lion Air“ се разби в Индонезия при сходни обстоятелства, като при катастрофата загинаха 189 души, допълва агенцията. \r\n***  Японският премиер Шиндзо Абе може да посети Иран през юни, с възможна посредническа мисия, с цел нормализиране на отношенията между Вашингтон и Техеран, предаде  ТАСС . Окончателното решение за това пътуване ще бъде взето след предстоящото посещение на президента на САЩ Доналд Тръмп в Япония в периода 25-29 май, съобщиха местни медии.  \r\nВъпроса за възможно пътуване на японския премиер в Техеран, е бил обсъден в хода на разговор между Абе и помощника на президента на САЩ по въпросите за националната сигурност Джон Болтън.  \r\nПрез миналата седмица Абе се срещна в Токио и с иранския външен министър Мохамед Джавад Зариф. Японският премиер има намерение да използва за възможната посредническа мисия своите добри отношения, както с Вашингтон, така и с Техеран.  \r\nЗа последен път японски премиер е бил на посещение в Иран през 1978 година, допълва агенцията. \r\n***  Най-малко шестима души са загинали при изкачване на най-високия връх на планетата Еверест от началото на май, предаде  AFP . \r\nВластите в Непал потвърдиха информациите за смъртта на трима алпинисти от САЩ и Индия, както и за изчезнал безследно ирландец.  \r\n„Още двама алпинисти от Индия са загинали на 23 май на Еверест“, съобщиха от министерството на туризма на Непал.  \r\nПрез 2018 година при изкачване на най-високия връх на планетата загинаха петима души, в продължение на целия пролетен алпинистки сезон през май, който се смята за най-благоприятен за покоряване на хималайските върхове.", "date": "2019.05.24", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/24/2661919/pazardzhik-dve-uchebni-zavedeniya-v-grada-shte-otpraznuvat-abiturientskiya-si-bal-na-24-may.html", "text": "Две учебни заведения в Пазарджик ще отпразнуват абитуриентския си бал на 24 май, предаде репортер на  Радио „Фокус“ – Пазарджик . Това са зрелостниците от Професионалната гимназия по икономика и мениджмънт и Гимназия „Ив. Аксаков“.  \r\nВсички места, на които ще се провежда балната вечер, ще бъдат охранявани от полиция и няма да бъдат допускани лица, които нямат отношение към празника. Пътните полицаи ще следят за безопасното придвижване на абитуриентите до местата за празнуване. \r\nАлбена ЖИЛЕКОВА", "date": "2019.05.24", "title": "Пазарджик: Две учебни заведения в града ще отпразнуват абитуриентския си бал на 24 май"}
{"url": "http://www.focus-news.net/news/2019/05/24/2661916/pleven-blizo-300-horisti-ot-11-horovi-formatsii-zapyaha-zaedno-varvi-narode-vazrodeni.html", "text": "Близо 300 хористи от 11 хорови формации в Плевен запяха заедно \"Върви, народе възродени\" в празничния 24 май, предаде кореспондентът на  Радио „Фокус“ . Празничният  хор бе част от проявите, с които Плевен отбелязва един от най-светлите дни в празничния календар. Празникът започна с традиционно тържествено шествие. В 10.30 ч. пред Драматично-куклен театър „Иван Радоев“ се събраха ученици, учители, студенти, дейци на културата, представители на местната власт и десетки граждани. В  проявите в Плевен се включиха народни представители от 15-и избирателен район, областният управител Мирослав Петров и заместниците му, председателят на Общински съвет - Плевен Мартин Митев, общински съветници, кметът Георг Спартански и представители на общинската управа, студенти от Медицинския университет, много гости на града. Начело със свещеници, носещи иконата на светите братя Кирил и Методий, и Духовия оркестър на Плевен, шествието премина през централната пешеходна зона до паметника на светите братя на едноименната улица, където се проведе и тържественият ритуал с празничен молебен и слова. В знак на признателност пред делото на Светите братя Кирил и Методий пред барелефа бяха поднесени венци и цветя. След ритуала плевенчани и гостите на града имаха удоволствието да чуят на централния площад „Възраждане“ вълнуващото изпълнение на химна „Върви, народе възродени”. В Деня на българската просвета и култура и на славянската писменост на алеята пред Военния клуб е открит и „Празник на книгата”.  Плевенски автори раздаваха автографи предлагаха книги на символична цена.  На церемония от 13.00 часа в Арт центъра в Градската градина ще бъдат отличени дейци на културата. \r\nВиолета КРЪСТЕВА", "date": "2019.05.24", "title": "Плевен: Близо 300 хористи от 11 хорови формации запяха заедно \"Върви, народе възродени\""}
{"url": "http://www.focus-news.net/news/2019/05/24/2661915/ministar-nikolina-angelkova-v-topolovgrad-ochertah-novi-vazmozhnosti-za-populyarizirane-na-drevnata-kultura-i-istoriya-v-rayona.html", "text": "Очертах нови възможности, с които да популяризираме древната култура и история в района на община Тополовград. С кмета Божин Божинов коментирахме различни инициативи, за да бъдат привлечени повече български и чуждестранни посетители. Това заяви министърът на туризма Николина Ангелкова при участието си в честванията на 24 май - Ден на българската просвета и култура и на славянската писменост, който е празник на Тополовград, съобщиха от пресцентъра на  Министерство на туризма . Районът има многовековна история от времето на траките, и паметници на културата, които заслужават да бъдат показвани. Министърът посочи, че фестивалът на любителските комедийни театри „Велко Кънев“, който се организира от Общината, ще бъде включен в Регистъра на фестивалите и събитията на министерството. „По този начин ще представяме инициативите Ви и ще подпомагаме усилията на местната власт за привличане както на повече българи, така и на чуждестранни туристи в района\", посочи тя. \r\nМинистър Ангелкова поздрави гостите и жителите на града за един от най-светлите български празници 24 май. И добави, че е важно всички да помним и уважаваме учителите си.  \r\nКметът на Общината Божин Божинов удостои министър Ангелкова със званието „Почетен гражданин на град Тополовград“. „За мен това е признание за работата, което силно ни задължава да работим още повече, за да направим популярни такива чудесни места в страната\", каза министърът.", "date": "2019.05.24", "title": "Министър Николина Ангелкова в Тополовград: Очертах нови възможности за популяризиране на древната култура и история в района"}
{"url": "http://www.focus-news.net/news/2019/05/24/2661920/milena-markovska-gradska-biblioteka-paisiy-hilendarski-asenovgrad-bibliotekite-otnovo-izzhivyavat-svoya-renesans-i-zaemat-dostoyno-myasto-v-zhivota-na-obshtestvoto.html", "text": "Библиотеките отново изживяват своя ренесанс и заемат достойно място в живота на обществото. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград Милена Марковска, по повод 24 май – Деня на просветата, културата и на славянската писменост. Тя посочи, че професията на библиотекаря е една от най-древните. „Още от древността с библиотечната професия са свързани имената на много известни писатели, учени и видни политици. Именно тези големи личности са превърнали библиотеките в храмове на духовността, в образователни, културни и духовни средища. С библиотечната професия е свързано и името на Константин Кирил Философ. Както знаем от неговото житие, той е бил назначен като патриаршески библиотекар. И поради тази причина 11-ти май, когато по стария календар Църквата отбелязва неговия християнски празник, се е превърнал в професионален празник на библиотекаря. В днешно време да си библиотекар всъщност е също толкова голямо предизвикателство, колкото е било и преди това. Именно тези големи личности, които са обърнали внимание на библиотеките и са положили своя труд в тях, са станали причината да превърнат библиотеките в двигател на четящите хора – да бъдат те просветени и да живеят свободно. Култът към книгите и библиотеките се появява още през Ренесанса, най-вече с появата на хуманизма. Именно в онзи период се появяват и безплатните обществени библиотеки, които са основният двигател на човешкия прогрес. Тогава се заражда идеята за това колко важно е знанието за развитието на човечеството и това е причината да се създадат големите обществени библиотеки“, каза Милена Марковска. „Наред с това да се говори, че книгата вече няма същото място сред обществото поради появата на технологиите и че всъщност няма нужда от библиотеките, на тази идея се противопоставя един нов Ренесанс, който виждаме в създаването на големи обществени библиотеки в повечето европейски страни. Преди няколко месеца, по повод 100-годишнината от освобождението на Финландия, беше открита голямата Градска библиотека в Хелзинки. Преди това беше открита такава голяма библиотека в Китай. Това показва, че живеем отново в едно общество на знанието, че знанието е основна движеща роля на икономиката и развитието на обществото ни. Библиотеките отново имат своето място в нашето общество, макар  и малко по-различно – като места за общуване, като места, различаващи се драстично от „социалните пространства“, коментира директорът на Градската библиотека в Асеновград. \r\nМилена Марковска посочи още, че с развитието на технологиите се променя и работата на библиотекаря, който трябва постоянно да е в час с новите технологии. „Знаем, че библиотеките са предимно свързани с технологиите на времето и за да бъде една библиотека актуална за своята общност, тя трябва непрекъснато да се развива. Разбира се, нейното развитие зависи от развитието на библиотечните специалисти, работещи в библиотеката. Затова мисля, че работата на библиотекаря наистина е една мисия. Не всеки може да се отдаде изцяло на тази професия“, добави тя. \r\nТони МИХАЙЛОВ", "date": "2019.05.24", "title": "Милена Марковска, Градска библиотека „Паисий Хилендарски“- Асеновград: Библиотеките отново изживяват своя ренесанс и заемат достойно място в живота на обществото"}
{"url": "http://www.focus-news.net/news/2019/05/24/2661923/d-r-kiril-aleksiev-istorik-po-znachimost-i-dvata-praznika-na-blagoevgrad-sa-saizmerimo-ravni-i-ne-bi-tryabvalo-da-ima-nyakakav-konflikt-mezhdu-tyah.html", "text": "По значимост и двата празника на Благоевград са съизмеримо равни и не би трябвало да има някакъв конфликт между тях. Това каза за  Радио „Фокус“ – Пирин  д-р Кирил Алексиев, историк и директор на Регионален исторически музей – Благоевград. „Можем да ги празнуваме на равна нога. Аз празнувам имен ден и на 11, и на 24 май. За мен това не е проблем. И двата дни са важни и на тях почитаме светите апостоли – Кирил и Методий, които ни дават възможността да създадем собствена културна идентичност, което е изключително важно постижение. Нека имаме предвид, че едната и другата дата – 24 май и 5 октомври, са свързани – няма как да стигнеш до Освобождението, ако преди това не си се извисил духовно“, каза още д-р Алексиев. Според него духовността е водеща, но и едното, и другото не би трябвало да се противопоставят. „Двата празника един без друг не биха били толкова смислени за нас. Интересното в случая е и това, което прави чест на Община Благоевград, че са разбрали връзката между двата празника и успешно ги съчетават толкова години. Надявам се, че тази традиция ще се запази и занапред“, подчерта д-р Алексиев. \r\nЛивия НИНОВА", "date": "2019.05.24", "title": "Д-р Кирил Алексиев, историк: По значимост и двата празника на Благоевград са съизмеримо равни и не би трябвало да има някакъв конфликт между тях"}
{"url": "http://www.focus-news.net/news/2019/05/24/2661902/georg-spartanski-kmet-na-obshtina-pleven-dokato-ima-balgarski-narod-nikoga-nyama-da-bade-zabraveno-deloto-na-svetite-bratya-kiril-i-metodiy-i-sledovnitsite-im.html", "text": "Докато има български народ, никога няма да бъде забравено делото на светите братя Кирил и Методий и следовниците им. Това каза на тържествения ритуал пред барелефа на светите братя Кирил и Методий кметът на Община Плевен Георг Спартански, предаде кореспондент на  Радио „Фокус“ . ,,Празнуваме най-светлия, най-българския, най-тачения празник на нашия народ. Нашите деди са създали този празник в знак на уважение и преклонение към делото на всички тези, които преди много векове направиха така, че да я има днешна България“, каза Георг Спартански. ,,Християнизирането на българите и създаването на писмеността вървят ръка за ръка по време на великия български цар Борис. Той дава гаранции за хилядолетното съществуване на държавата ни, до днес тя се явява най-старата държава на Европейския континент. Мъдростта на царя, на първоучителите Кирил и Методиий и учениците им прави така, че днес една огромна територия пише и се изразява с нашите българските букви“, допълни Георг Спартански. ,,Това е нашият световен принос към световната културна съкровищница, пример, който ни прави горди и достойни европейци. Ние винаги сме били в Европа като най-старата европейска държава. Ние сме в Европа и Европа е в нас, всичко зависи от задружните ни сили. Вярвам в силата на българския народ и устойчивостта на традициите ни“, каза още Георг Спартански. По думите му докато има български народ, никога няма да бъде забравено делото на светите братя Кирил и Методий и следовниците им. ,,Изказвам благодарност на тези, създали писмеността и съхранили вярата и културните традиции на следовниците им - учители и дейци на науката. Те правят така, че българското племе да има своята свяст и достойно място в съвременна Европа“, каза още Георг Спартански.  \r\nВиолета КРЪСТЕВА", "date": "2019.05.24", "title": "Георг Спартански, кмет на Община Плевен: Докато има български народ, никога няма да бъде забравено делото на светите братя Кирил и Методий и следовниците им"}
{"url": "http://www.focus-news.net/news/2019/05/24/2661918/kyustendil-stotitsi-detsa-uchenitsi-uchiteli-i-kulturni-deytsi-se-vklyuchiha-v-praznichnoto-shestvie-v-grada-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Стотици деца, ученици, учители и културни дейци се включиха в празничното шествие по повод Деня на българската просвета и култура и на славянската писменост в Кюстендил, предаде репортер на  Радио „Фокус” – Кюстендил . В шествието, което се състоя на площад „Велбъжд”, участваха представителни групи на детските градини, основните училища и гимназии, културните институти и читалищата. Официални гости на празника бяха кметът на Община Кюстендил Петър Паунов, областният управител Виктор Янев, председателят на Общински съвет Михаела Крумова, както и началникът на Регионално управление на образованието Мая Стойчева.  \r\nНа площада дефилираха представители на шестте детски заведения в които се отглеждат, възпитават и обучават 1474, от които 189 деца са приети в яслени групи. В тържествения парад участваха ученици и учители от седемте основни училища и началното училище в града, както и възпитаници на професионалните гимназии и спортното училище. В шествието се включиха и представители на културните институти – Регионалният исторически музей, Регионалната библиотека, художествената галерия и общинския театър. Читалищата от областта също бяха изпратили свои представители.  \r\nВ празничното си слово кметът на Община Кюстендил Петър Паунов заяви, че през вековете три храма са превели българския народ до днешния ден. По думите му Божият дом е източник на укрепена вяра, морално високолюбие и истинска чистота. „Благодарение на благословените усилия на равноапостолните братя днес имаме и славянската писменост. Домашният храм е огнище на сплотеност, целомъдрие и морална извисеност. Училищният дом, който съчетава всяко едно от тези добродетелни неща, дадено ни в дома и в храма”, каза Петър Паунов. По думите му училището всеки ден напомня, че светът е такъв, какъвто го носиш в сърцето си. Училището е място за преклонение пред апостолските усилия на учителите. „Останете красивото сърце на една неувяхваща и непреходна България”, каза Петър Паунов. В рамките на тържеството бяха наградени и петима учители от Кюстендил, които заради изключителните си постижения в областта на образованието получиха отличието „Неофит Рилски”. Празникът продължи със съвместно изпълнение на химна на българската просвета – „Върви, народе възродени”. \r\nВенцеслав ИЛЧЕВ", "date": "2019.05.24", "title": "Кюстендил: Стотици деца, ученици, учители и културни дейци се включиха в празничното шествие в града по повод Деня на българската просвета и култура и на славянската писменост"}
{"url": "http://www.focus-news.net/news/2019/05/24/2661921/stara-zagora-blizo-2000-uchenitsi-i-studenti-se-vklyuchiha-v-praznichnoto-shestvie-v-grada-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Близо 2000 ученици и студенти се включиха в празничното шествие по повод 24 май - Ден на българската просвета и култура и на славянската писменост в Стара Загора. Трите лъча се събраха на обновения площад пред Общината, където се проведе церемонията. Това съобщиха от пресцентъра на  Община Стара Загора . На тържественото честване присъстваха кметът Живко Тодоров и зам.-кметът Иванка Сотирова, общински съветници, представители на обществени организации. Да споделят празника тук бяха Емил Христов, зам.-председател на Народното събрание и депутати, областният управител Гергана Микова и заместниците ѝ Петя Чакърова, и Димитър Драчев. Просветни и културни дейци, както и много граждани също дойдоха на площада. \r\nНачало на честването дадоха мажоретките от Центъра за подкрепа за личностно развитие с танцови изпълнения. \r\nТочно в 10.00 часа на площада прозвуча Химна на Стара Загора. Последва и хорово изпълнение на любимия за всички българи „Върви, народе възродени“. Към небето полетяха балони с буквите от българската азбука. \r\nПрозвуча емблематичното стихотворение „Аз съм българче“ изпълнено от второкласничката Искра Кирчева. Стихове за България прочетоха и ученици от Второ основно училище.  \r\nПод звуците на Националния химн бяха издигнати знамената на България, на Стара Загора и на Европейския съюз. \r\nВодещият Ивелин Керанов въодушеви публиката със стихове за българския дух и делото на братята Кирил и Методий. \r\n„24 май е денят на славянската писменост, на българското образование и култура. Поздравявам всички учители и будители, които правят възможно обучението на българските деца. Бъдете здрави, обичаме Ви, разчитаме на Вас“, каза в приветствието си кметът Живко Тодоров. \r\nПразничен водосвет-молебен отслужи Старозагорският митрополит Киприан, заедно със свещеници. „Призивът на Св. Паисий за българщина е всъщност молба да не забравяме вековното дърво  на българската святост, чиито корени са засети с безценните трудове на Св. св. Кирил и Методий. Да бъдем истински техни последователи, носещи  в сърцата си делото им и пазещи жива душата на  прекрасното ни слово! Сега и винаги\", призова в словото си митрополит Киприан.  \r\nВ най-духовния ден бяха връчени наградите „Стара Загора“ и „Млада Загора“ за постижения в науката, изкуството и културата.   \r\nИндивидуалната награда „Млада Загора“ за постижения в науката и образованието бе връчена на Силивя Петкова, дванадесетокласничка от ГПЧЕ „Ромен Ролан“, лауреат на Националната олимпиада по френски език, представител на Стара Загора в годишната среща на клуба на Страсбург. Второкласничката Фабияна Костадинова също получи наградата „Млада Загора“ за участие в първенствата на Европейския съюз и златен медал на държавно първенство по шахмат. \r\nКолективната награда „Млада Загора“ за наука и образование бе присъдена на училищен отбор от ПГСАГ „Лубор Байер“ за първо място в националното състезание „Най-добър млад строител“. \r\nКларинетистът Мария Божидаров от музикалното училище „Христина Морфова“ бе отличен с наградата „Млада Загора“ за успехи в културата и изкуството. Младият талант дебютира като солист на Кралската филхармония в Лондон и е приет с пълна стипендия в Лондонската консерватория „Синиър Гилдхол“. Колективната награда отиде при Ученическия училищен театър при СУ „Максим Горки“ за завоювана втора награда на Национален конкурс за театър на испански език. \r\nДиректорът на Старозагорската опера Огнян Драганов получи наградата Стара Загора“ за постижения в културата и изкуството. Той бе отличен за съществен принос в развитието и възхода на Държавна опера Стара Загора и като създател на иновативни и креативни проекти в областта на съвременните музикално-сценични изкуства. \r\nКолективната награда бе връчена на Общински фолклорен ансамбъл „Загоре“ за високи художествено-творчески постижения и авторитетно присъствие в национални фолклорни сценични проекти и форуми. Ръководителят му Христо Иванов получи днес и най-високата награда на Съюза на музикалните и танцови дейци – кристално огърлие. \r\nКолективната награда за наука и образование отиде при Ветеринарномедицинския факултет на Тракийския университет за завоювано първо място в професионално направление „Ветеринарна медицина“ в рейтинговата система на висшите училища в България. Със същата награда бе отличен и колективът на ГПЧЕ „Ромен Ролан“ за професионални успехи и изключителни постижения на учениците им.  \r\nЗа високи постижения с индивидуалната награда „Стара Загора“ бе отличена Йорданка Мирчева, старши учител по български език и литература в Шесто основно училище „Свети Никола“. \r\nВсички наградени благодариха на Община Стара Загора за подкрепата. \r\nПоздравления към отличените поднесоха Гергана Тончева от Вокална група „Розов свят“ с изпълнението на песента „Учителко, любима“, квартет „Траяна“, вокална група „Усмивки“, Лора Герджикова от НЧ \"Георги Бакалов - 1933\" с песента „Остани“, Детския фолклорен ансамбъл „Загорче“. \r\nПразникът завърши с концерт на Общински фолклорен ансамбъл „Загоре“ и кръшно българско хоро на площада, в което се включиха и много граждани.", "date": "2019.05.24", "title": "Стара Загора: Близо 2000 ученици и студенти се включиха в празничното шествие в града по повод Деня на българската просвета и култура и на славянската писменост"}
{"url": "http://www.focus-news.net/news/2019/05/24/2661922/ivanka-kirkova-nachalnik-na-ruo-plovdiv-24-may-e-nay-svetliyat-nay-chistiyat-i-svyat-balgarski-praznik.html", "text": "24 май е най-светлият, най-чистият и свят, и най-българският празник. Това каза в приветствието си към учители, ученици и гости началникът на Регионалното управление по образование в Пловдив Иванка Киркова, предаде репортер на  Радио „Фокус“- Пловдив . По думите й това е празникът на духовността, на вярата, на силата, на гордостта, на просвещението и на културата. „На този ден всички ние се обръщаме назад към миналото си и корените си, за да се поклоним на великото дело на братята Кирил и Методий и на техните ученици и за да погледнем към бъдещото с вяра и любов”, каза още Иванка Киркова. \r\nТя благодари на учителите в Пловдив за техните изключителни усилия, които полагат за образованието и възпитанието на нашите деца и каза, че тази благодарност и признание у децата може да се види всеки ден в очите им и да се усети със сърцата. На учениците Киркова пожела да постигат целите и мечтите си, да бъдат отговорни и достойни граждани, подкрепяни от техните родители, учители и духовни водачи. \r\nЦветана ТОНЧЕВА", "date": "2019.05.24", "title": "Иванка Киркова, началник на РУО-Пловдив: 24 май е най-светлият, най-чистият и свят български празник"}
{"url": "http://www.focus-news.net/news/2019/05/24/2661927/evropeyski-izbori-2019-predsedatelyat-na-koalitsiya-za-balgariya-rumen-petkov-shte-glasuva-vav-vtora-angliyska-ezikova-gimnaziya-tomas-dzhefersan-v-stolichniya-rayon-triaditsa.html", "text": "Председателят на „Коалиция за България“ Румен Петков ще гласува в 11.00 часа на 26 май във Втора английска езикова гимназия „Томас Джеферсън“ в столичния район „Триадица“ (ул. „Траянова врата“ 26, Избирателна секция 39). Това съобщиха от пресцентъра на  „Коалиция за България“ . \r\nЧленът на НС на АБВ Ивайло Калфин ще гласува от 18.00 часа в район „Красна поляна“ в 28 СУ „Алеко Константинов“ (бул. „Възкресение“ 60).", "date": "2019.05.24", "title": "Европейски избори 2019: Председателят на „Коалиция за България“ Румен Петков ще гласува във Втора английска езикова гимназия „Томас Джеферсън“ в столичния район „Триадица“"}
{"url": "http://www.focus-news.net/news/2019/05/24/2661928/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на „вход“ и „изход“ за леки и товарни автомобили по пунктовете на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.05.24", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/05/24/2661917/", "text": "Знанието и духовността са двата стълба на българската идентичност. Това каза в интервю за празничното издание „Всички в час“ на  Радио „Фокус“   д-р Ваня Кастрева, началник на Регионалното управление на образованието (РУО) – София – град.  „Успяваме да съхраним магията на българския език, това е дело на всички ни. Всичко започва в семейството,  в дома, но ключова е ролята на училището. Учителите посвещават знание, мисъл, емоция и действие в името на съхранение на нашата идентичност през езика и културата на българския народ, хилядолетен във времето, със здрав корен. Това го прави силен не просто днес, а в бъдещето“, заяви д-р Ваня Кастрева. Според нея глобализацията е един от характерните белези на днешното общество. „Винаги, когато в такова време има много възможности, има опасност да се загубиш в тези възможности и независимо дали става дума за личностно и професионално развитие, става дума и за национална идентичност. Затова ролята на учителя и родителя е тази, която съхранява род и родина и прави устойчив не просто семейния ни корен, но и корена на нашите предци. Това е едно от големите предизвикателства на забързаността на времето през невероятните възможности, необятните канали на информация и комуникация. Но за сметка на това възпитаването в дух на уважение на традицията, уважение към ценностите на обществото ни през знанието ни прави богати и ни дава възможности дори в това време да покажем себе си в своята най-добра светлина“, каза още Кастрева. По думите й най-големите пазители на словото, на културата и на писмеността днес са учителите и творците на българската култура. „Това са двата стълба на българската идентичност - знанието и духовността. Това прави и уникален днешния ни празник. Народът ни има своите знаци в историята, които го правят наистина уникален. Не зная друг народ, който да има официален празник със столетни корени, празник на знанието и духовността, на просветата и на културата. Ето това ни прави различни и ни прави една от духовните съкровищници на света“, отбеляза д-р Ваня Кръстева. \r\nМилослава АНГЕЛОВА", "date": "2019.05.24", "title": "Д-р Ваня Кaстрева, РУО – София – град: Знанието и духовността са двата стълба на българската идентичност"}
{"url": "http://www.focus-news.net/news/2019/05/24/2661925/dobrich-s-tarzhestveno-shestvie-po-tsentralnata-ulitsa-na-kavarna-beshe-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С тържествено шествие по централната улица на Каварна, в което се включиха ученици, учители, деца от детски градини, просветни и културни дейци започна отбелязването на празника на светите братя Кирил и Методий - създатели на славянската писменост. Това съобщиха от пресцентъра на  Община Каварна . Кметът Нина Ставрева отправи празнично слово по случай 24 май. „Уважаеми учители и ученици, уважаеми просветни и културни дейци, уважаеми съграждани, най-сърдечно Ви поздравявам по повод националния празник 24-ти май - Ден на българската просвета и култура и на славянската писменост. Днес под звуците на всенародния химн „Върви, народе възродени“ се прекланяме пред делото на светите равноапостоли братята Кирил и Методий и изказваме дълбока почит и признателност. С гордост можем да заявим, че великото им дело е част от културната съкровищница на Европа\", каза тя. По думите ѝ 24 май е празник, какъвто нямат другите народи – ден на словото и път към духовното израстване. Той е най-яркото свидетелство за жаждата на нашия народ за наука и духовност, за непреходни традиции и национално достойнство.  \r\n„Изказвам искрената си благодарност и признателност към Вас, всички културни и просветни дейци, за желанието, енергията, всеотдайността и упоритостта, които влагате в работата си, за да реализирате своята мисия и призвание в живота и да поддържате жив духа и стремежа за развитие на община Каварна. Честит празник“, посочи Ставрева.  \r\nПред Народно Читалище „Съгласие - 1890“ в празничният ден в концертната програма участие взеха деца от Вокална академия“Каварна“, вокалната група към НЧ „Съгласие – 1890\", Детски народен хор „Шарено коланче“, Вокална група „Камбанки“ към НУ „Братя Миладинови“ Танцова школа „Пандора“, ДФС“Бизоне“ и ученици от ОУ „Й. Йовков“ и СУ „Ст. Караджа“.  \r\nЗа втора поредна година Община Каварна с решение на Общински съвет - Каварна присъди награди „24 май” в системата на предучилищното и училищното образование и на културата.  \r\nНаградите на учителите бяха тържествено връчени на празничен коктейл в навечерието на 24 май.  \r\nКметът на Община Каварна Нина Ставрева награди отличените ученици и културни дейци.  \r\nУченик на годината” в хуманитарната област - Никол Петрова Николинова - ученичка Vа клас в ОУ „Йордан Йовков” - Каварна;  \r\n„Ученик на годината” в природо-математическата област - Белослава Галинова Гавраилова-ученичка XI б клас в СУ „Стефан Караджа” - Каварна;  \r\n„Ученик на годината” в областта на изкуството - Йоана Петкова Кръстева- ученичка VII б клас в ОУ „Йордан Йовков” - Каварна;  \r\n„Ученик на годината” в областта на професионалното обучение - Атанас Илиев Атанасов- ученик в ПЗГ„Кл. Арк.Тимирязев” - Каварна  \r\n„Детски самодеен състав на годината” - ДФС „Бизоне” с ръководител г-жа Стела Иванова;  \r\n„Самодеен състав на годината” - Читалищен театър „Проф. Гочо Гочев” от Читалище „Съгласие 1890” - Каварна;  \r\n„Самодеец на годината” - г-н Божидар Петров Божидаров от Читалищен театър „Проф.Гочо Гочев“ от Читалище „Съгласие 1890” - Каварна.", "date": "2019.05.24", "title": "Добрич: С тържествено шествие по централната улица на Каварна беше отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/24/2661930/burgas-neli-todorova-specheli-priza-mlad-hudozhnik-na-godinata.html", "text": "Не пропускайте да разгледате изложбата на бургаските художници, посветена на 24 май. Това съобщиха от пресцентъра на  Община Бургас . Тя очаква своята публика в галерията на ул. „Александровска“. На днешния празник бе връчен и призът „Млад художник на годината“. Тази година го заслужи Нели Тодорова. Нейни достойни подгласници станаха талантливите млади художници Елисавета Ангелова и Божил Божилов. Наградата връчиха кметът Димитър Николов и Добрин Вътев – председател на Дружеството на бургаските художници. Гости на церемонията бяха народният представител Ивелина Василева и зам.-министърът на околната среда Атанаска Николова, и двете бивши зам.-кметове на Община Бургас, както и народният представител Диана Саватева.", "date": "2019.05.24", "title": "Бургас: Нели Тодорова спечели приза „Млад художник на годината“"}
{"url": "http://www.focus-news.net/news/2019/05/24/2661924/plovdiv-24-may-beshe-tarzhestveno-otbelyazan-v-karlovo.html", "text": "24 май – Денят на славянската писменост и на българската просвета и култура, бе отбелязан в Карлово, съобщиха от пресцентъра на  община Карлово . С издигане на националния флаг под звуците на българския химн започна тържественото честване. В голямата празнична програма с песни и танци се представиха децата, девойките и младежите от Средни училища „Васил Левски” и „Христо Проданов”, Основни училища „Св.св. Кирил и Методий” и ”Райно Попович”, Фолклорна формация „Розова долина” Карлово с ръководител Мирослав Василев. Приветствие по повод деня на духовността произнесе директорът на Средно училище „Васил Левски” в Карлово – Мариана Манчева. „24 май е Великден на духа, на Възкресението българско!.. Днес всички ние усещаме себе си като неделима част от българската цивилизация. 24 май е символ на достойнство, традиция и духовност!”, подчерта Мариана Манчева. Събитието уважиха кметът на община Карлово д-р Емил Кабаиванов, заместник-председателят на Общинския съвет Анастасия Чолакова, заместник-кметовете Стойо Карагенски и Данка Люртова, секретарят на общината Стефан Стефанов, общински съветници, бивши и настоящи учители, общественици, дейци на културата, много карловци.  \r\nГрад Баня чества своя празник на 24 май. Поздравление към хората и творческите състави от Народно читалище „Св.св. Кирил и Методий” отправи кметът на общината д-р Кабаиванов. В приветствието си той подчерта непреходността на словото и делото, завещано ни от светците на славянската писменост, култура и духовност. \r\nЗаместник-кметът Антон Минев поздрави учителите, учениците и жителите на Розино с деня на устрема и напредъка, с пожелание да отстояваме нашите изконни ценности.", "date": "2019.05.24", "title": "Пловдив: 24 май беше тържествено отбелязан в Карлово"}
{"url": "http://www.focus-news.net/news/2019/05/24/2661929/premierat-boyko-borisov-s-mariya-gabriel-zaminavame-za-myunhen-za-zaklyuchitelnoto-predizborno-sabitie-na-manfred-veber.html", "text": "Заедно с Мария Габриел заминаваме за Мюнхен, където ще се включим в заключителното предизборно събитие на кандидата на Европейската народна партия (ЕНП) за председател на ЕК Манфред Вебер. Това написа премиерът Бойко Борисов в социалната мрежа  „Фейсбук“ .", "date": "2019.05.24", "title": "Премиерът Бойко Борисов: С Мария Габриел заминаваме за Мюнхен за заключителното предизборно събитие на Манфред Вебер"}
{"url": "http://www.focus-news.net/news/2019/05/24/2661931/afp-predstaviteli-na-es-zayaviha-che-ostavkata-na-mey-ne-promenya-nishto-po-otnoshenie-na-brekzit.html", "text": "Представители на Европейския съюз заявиха, че оставката на британския премиер Тереза Мей, не променя тяхната позиция относно сделката за Брекзит, която страните-членки са постигнали с Великобритания, предаде  AFP .  \r\nПредседателят на Европейската комисия Жан-Клод Юнкер коментира, че приема решението на Мей „без да изпитва лична радост“.  \r\nГоворителят на ЕК Мина Андреева заяви, че позицията на ЕС, относно излизането на Великобритания от ЕС, включително въпроса за условията на сделката за Бекзит, остава непроменена, след обявяването на оставката на Мей.  \r\n„Нашата позиция остава непроменена, нищо не се променя“, заяви Андреева.   Светлин Божков", "date": "2019.05.24", "title": "AFP: Представители на ЕС заявиха, че оставката на Мей не променя нищо по отношение на Брекзит"}
{"url": "http://www.focus-news.net/news/2019/05/24/2661910/ognyan-tsenkov-kmet-na-vidin-sas-sazdavaneto-na-balgarskata-azbuka-i-pismenost-balgarite-imat-samochuvstvieto-da-varvyat-naravno-s-ostanalite-narodi.html", "text": "Със създаването на българската азбука и писменост българите имат самочувствието да вървят наравно с останалите народи, каза в приветствието си кметът на Община Видин Огнян Ценков, предаде репортер на  Радио „Фокус“ – Видин . Кметът произнесе своето приветствено слово пред стотиците ученици, учители и граждани в Крайдунавския парк пред сградата на Художествената галерия. „Традицията ни събира тук пред една от емблематичните сгради на Видин – Художествената галерия „Никола Петров“. Това е дом на културата и изкуството на срещи със стотици творци и техните почитатели. На фона на един такъв символ ние празнуваме 24 май Ден на българската просвета и култура и на славянската писменост. Ден, който докосва сърцето на всеки истински българин и в който възхваляваме делото на светите братя Кирил и Методий, озарило със светлина пътя на нашия народ през вековете. Благодарение на писаното слово българският народ съхранява своята идентичност и изгражда своята държава. Историята отреди заслужено място на двамата свети братя и на тяхното дело, поставило знак върху съдбата не само на нашия народ, но и на останалите славяни“, каза Огнян Ценков. Той посочи, че  Видин е град, който се гордее със своите будни и напредничави хора отдавна. Жадни за просвета, за наука, отворени към новото и свързани с културата на десетки други европейски народи, които живеят по поречието на река Дунав. „Духът на нашите предци живее днес в съвременните будители, учители, писатели, поети, музиканти, деятели на културата, в любознателните и талантливи деца и хора на Видин“, заяви кметът на Видин.  \r\nТой добави, че Общината ще продължава да прави всичко възможно, за да осигурява възможност за обучението на видинските деца в училищата и детските градини, както и за развитие на културните институти. Отварят се нови перспективи за обучение и реализация във Видин  – филиалът на Русенския университет приключва третата си академична година с 435 студенти. По европейски проекти се подобрява образователната инфраструктура в редица училища, създават се все по-добри условия в детските градини. Силен е фокусът и върху културните институти, като в момента усилено се ремонтира сградата на Драматичния театър. Предстои да се обнови сградата на Синагогата в културен център „Жул Паскин“, като финансирането е осигурено с европейски средства със съдействието на правителството. Стартира и кампанията за обновяването на сградата на Младежкия дом.  \r\n„Културният календар на Общината е наситен със събития от регионален, национален и международен характер. Фестивалите, които организираме през летния сезон, превръщат града в привлекателен център на гости и туристи. Нека днес да отправим благодарността си към хората, посветили живота си на науката, културата и образованието. На 24 май ние се гордеем със своята национална идентичност с великите личности, които България е дала на света и славим наследството на двамата Солунски първоучители. Нека празнуваме изпълнени с чувство на признателност към предците си и отговорност към бъдещето на своите деца“, каза Огнян Ценков. \r\nТържественото отбелязване на 24 май във Видин започна с празнично шествие от едно от най-старите училища в града – „Цар Симеон Велики“ и продължи да Крайдунавския парк, където Огнян Ценков награди изявени учители от Видин. Тържественото отбелязване на Деня на българската просвета и култура и на славянската писменост продължава с концерт на ансамбъл „Дунав“. \r\nАнна ЛОЗАНОВА", "date": "2019.05.24", "title": "Огнян Ценков, кмет на Видин: Със създаването на българската азбука и писменост българите имат самочувствието да вървят наравно с останалите народи"}
{"url": "http://www.focus-news.net/news/2019/05/24/2661933/milena-markovska-gradska-biblioteka-paisiy-hilendarski-asenovgrad-ot-mladite-hora-i-aktivnoto-im-vklyuchvane-v-rabotata-na-bibliotekite-zavisi-badeshteto-na-tezi-kulturni-institutsii.html", "text": "От младите хора и активното им включване в работата на библиотеките зависи бъдещето на тези културни институции. Това каза за  Радио „Фокус“ – Пловдив  директорът на Градската библиотека „Паисий Хилендарски“ в Асеновград Милена Марковска, по повод 24 май – Деня на просветата, културата и на славянската писменост. По думите ѝ так,а както професията на учителите вече е застаряваща, на библиотекарите също попада в тази категория. \r\n„Надявам се, че тази професия ще стане по-привлекателна за младите. Библиотеката и самата професия дават възможност за развитие, тъй като човек се намира сред целия масив от информация и знания. Знаем, че в 21-ви век ученето през всеки един от етап от живота е от изключителна важност и именно тук е мястото, където младите хора могат да се развиват, ако имат желание за това. Затова се стремим да провеждаме много образователни програми, да говорим с децата за библиотеките и за историята. Има много възрастни хора, които са активни потребители на библиотеката, като те дори не си дават сметка, че всъщност библиотеките не винаги са били такива, каквито са днес, че те имат хилядолетна история, че те са съхранявали съвсем други източници на информация, че просто това е един етап от тяхното развитие“, коментира Марковска. \r\nТя посочи, че през годините се променя спецификата на читателската аудитория. „Въобще, променяйки се читателската аудитория, очакванията на читателите и съответно техните потребности, се променят и услугите на библиотеката. Преди години основното и най-натовареното звено на библиотеката беше Читалнята, където се извършваха библиотечно-библиографски справки. Тогава учениците основно посещаваха Читалнята, ползваха различни справочници, но с промяната на технологиите и достъпността на информацията в интернет, Читалнята вече не е онова бурно звено, където се налагаше непрекъснато движение и развитие. Естествено е, че библиотеката се развива съобразно потребностите на читателите и когато те се развият в друга посока, библиотеката е длъжна да отговори на тези техни нови потребности. Общо взето, ние се стараем да привличаме младите хора, защото читателите се създават в най-ранна детска възраст. Това е една от нашите задачи – да показваме на децата още от детската градина какви услуги предоставя библиотеката и то така, че тя да стане едно любимо място - мястото, където винаги могат да намерят нещо полезно за себе си. Разбира се, библиотеката е прекрасно място и за хората, които са в пенсионна възраст. С течение на годините е различно и това, което получават те от библиотеката. Освен да четат пресата и да вземат книги за дома, днес пенсионерите имат възможност да се включат в курсове за обучение в дигитална грамотност. Доста променен е обликът на библиотеката и той е променен именно защото е променено обществото, променена е средата, променени са потребностите“, каза директорът на Градската библиотека „Паисий Хилендарски“ в Асеновград. \r\nТони МИХАЙЛОВ", "date": "2019.05.24", "title": "Милена Марковска, Градска библиотека „Паисий Хилендарски“ - Асеновград: От младите хора и активното им включване в работата на библиотеките зависи бъдещето на тези културни институции"}
{"url": "http://www.focus-news.net/news/2019/05/24/2661932/veliko-tarnovo-s-12-sm-se-e-povishilo-nivoto-na-reka-yantra-pri-kvartal-cholakovtsi.html", "text": "С 12 см се е повишило нивото на река Янтра при квартал „Чолаковци“. Водният стоеж тази сутрин е бил 132 см, което е далеч от критичните стойности, уточняват за  Радио „Фокус“ – Велико Търново  от Хидрометеорологичната станция в града. В останалите речни корита от общината е регистрирано съвсем леко покачване.  \r\nРека Джулюница при едноименното село е 91 см, което е с 3 см повече от вчера. Янтра при село Каранци се е повишила с 1 см и тази сутрин са отчетени 98 см. Голяма река при Стражица е 77 см, което е с 1 см по-ниско от вчера. Прогнозата на специалистите сочи, че през следващите три дни речните нива в района ще се понижават или ще останат без съществени изменения. \r\nЛуиза ТРАНЧЕВА", "date": "2019.05.24", "title": "Велико Търново: С 12 см се е повишило нивото на река Янтра при квартал „Чолаковци“"}
{"url": "http://www.focus-news.net/news/2019/05/24/2661926/kmetat-na-asenovgrad-d-r-emil-karaivanov-24-may-e-praznikat-na-koyto-i-za-mig-ne-dopuskame-drugo-chuvstvo-osven-duhovna-sila-i-samochuvstvie-na-dostoyna-natsiya.html", "text": "По повод честването на 24 май, кметът на Община Асеновград отправи поздравление към дейците на българското образование, наука и култура, към учениците и всички граждани. Това съобщиха за  Радио „Фокус“ – Пловдив  от отдел „Връзки с обществеността“ на Общината Асеновград. „Ние, българите, не можем да се оплачем от липса на силни и светли празници в календара си. Имаме високи исторически върхове, натоварени с гордост или горест, различни оценки и емоции. Но има една дата, чийто заряд е несъизмерим по своята духовна всеобхватност. Защото е празник на духа български, на онзи многовековен код, заради който се разпознаваме където и да сме по света. Този ден е днешният 24 май. Ден на българската просвета и култура и на славянската писменост. 24 май е празникът, на който и за миг не допускаме друго чувство, освен духовна сила, самочувствие на достойна нация и осъзнатост на горд народ\", каза кметът на Асеновград.  \r\n\"Днес на хиляди места в страната и в чужбина 24 май провокира едно и също настроение и самочувствие и няма друг празник-аналог, с който да сравним усещането си. Славянските братя Кирил и Методий, техните ученици, последвалите ги апостоли на словото и духа не се побират в  бързо изброяване. Цяла плеяда са възрожденските българи, предпочели с перо в килията на манастира, в одаята на школото и в къщи да препредават словото, историята българска или ценностите на фолклора. Килийно или класно, общинско или църковно, елитно или квартално, българското училище е онази незаменима единица в държавата ни, която преди всички и над всичко гарантира осъзнаване на род и родина, на просвета и духовност, развива таланти и възпитава ценности“, се казва в поздравлението. \r\n„Асеновград има пребогато основание да се гордее със своя принос към просветното дело, към културата и духовното израстване на поколения българи. Качественото образование, активните граждански форми за духовни интереси, развиване на таланти, културно наследство, хиляди и хиляди талантливи деца и млади хора – всичко това е част от визитката на нашия Асеновград. И 24 май е онзи връх в календара на всяка година, когато сме длъжни това да си го припомняме. Днес е мястото да отдадем онази изконна поколенческа почит към институцията „Асеновградски учител“. Уважаеми учители, без Вас, без вашия труд и всеотдайност нямаше да имаме своя път, избора на професии и реализации, своите устойчиви ценности. \r\nДнес е денят, в който се обръщаме и към всички самоотвержени дейци на асеновградската култура, към творците ни, към музейните, читалищни и библиотечни експерти и работници. Ние дълбоко ценим онова, което вие правите, защото по своему вие продължавате Българското съвременно Възраждане и днес. \r\nСкъпи ученици на Асеновград, малки и големи, първокласници, абитуриенти и всички други, вървящи по стълбицата на училищните класове, никога не забравяйте, че училището, духът на Асеновград, вашите явни и скрити таланти, вашите учители и възпитатели, всичко това е причина да станете добри хора – с мечти и свой избор в живота си. \r\nНикога не са достатъчно думите на внимание, които на 24 май заделяме към учителите – ветерани, беловласите мъже и жени, които днес празнуват с особено вълнение. Поклон пред вас и нека се радвате на здраве и уважение! \r\nИ поклон пред онези, които вече не са сред нас, но завинаги остават като учители-просветители, записани в историята на Асеновград. \r\nНие, днешните асеновградчани, сме длъжни във всяко асеновградско училище, във всяка институция на духа и културата да бъде опазен огънят на знанието и жаждата към разгръщане на таланти. Това е безценно! 24 май е празникът, на който трябва да си го пожелаем- един към друг и към  всички! \r\nЖелая на всички ви здраве, вдъхновение и устрем към още наука и духовни измерения! \r\nЧестити и здрави бъдете и никога не забравяйте, че просветата и духът са нужни като хляба за всеки от нас! Честит 24 май, асеновградчани, и нека знанието и духът да пребъдат!“, се казва още в поздравлението на д-р Емил Караиванов по повод 24 май.", "date": "2019.05.24", "title": "Кметът на Асеновград д-р Емил Караиванов: 24 май е празникът, на който и за миг не допускаме друго чувство, освен духовна сила и самочувствие на достойна нация"}
{"url": "http://www.focus-news.net/news/2019/05/24/2661908/miroslav-petrov-oblasten-upravitel-na-pleven-s-deloto-si-kiril-i-metodiy-prevarnaha-balgariya-v-darzhava-na-duha.html", "text": "С делото си Кирил и Методий превърнаха България в държава на духа. Това каза на тържествения ритуал пред барелефа на светите братя Кирил и Методий Мирослав Петров, областен управител на Плевенска област, предаде кореспондентът на  Радио „Фокус“ . „Независимо от историческите изпитания, страната ни остана стожер на просветата и знанието. Празникът е най-старият, честван повече от две столетия. Споменава се в арменска летопис.  Малко народи могат да се похвалят с култ към образованието и просветата“, заяви Мирослав Петров. По думите му дейците на културата заслужават преклонение за общочовешкото дело, на което са посветили живота си.  „Славянската писменост и просвета са онази несломима сила, която носи в себе си геномът на българския народ. В съзнанието ни хората на писмеността и културата са се превърнали в символи на духовна светлина, стожер на българщината и емблема на непримиримия българския дух.  В този светъл ден пожелавам на всички широки хоризонти, които да водят към бъдещето на успеха и признанието“, заяви Мирослав Петров.  \r\nВиолета КРЪСТЕВА", "date": "2019.05.24", "title": "Мирослав Петров, областен управител на Плевен: С делото си Кирил и Методий превърнаха България в държава на духа"}
{"url": "http://www.focus-news.net/news/2019/05/24/2661939/evropeyski-izbori-2019-obshto-300-219-sa-izbiratelite-koito-shte-mogat-da-glasuvat-na-evrovota-v-grad-plovdiv.html", "text": "Общо 300 219 са избирателите в град Пловдив, които ще могат да гласуват на европейските избори на 26 май. Това съобщиха за  Радио „Фокус“ – Пловдив  от Общината. В район „Централен” избирателите са 64 601, в район „Източен” – 45 406, в район „Западен” – 32 269, в район „Северен” – 43 287, в район „Южен” – 66 351, а в район „Тракия” – 48 305. 7 180 избиратели попадат за първи път в избирателните списъци. Това са навършилите 18 години между 26 март 2017 година, денят след последните проведени избори – изборите за народни представители, и 26  май 2019 година. \r\nОбщо 477 са образуваните избирателните секции в Община Пловдив за евроизборите, в това число 5 броя избирателни секции за гласуване с подвижна избирателна кутия и 13 броя избирателни секции, образувани в лечебни заведения и места за лишаване от свобода. 5-те секции за гласуване с подвижни избирателни кутии ще обслужват районите „Централен”, „Западен”, „Северен” и „Южен”. Подвижната секционна избирателна комисия в район „Тракия” ще обслужва и избирателите от район „Източен”. 87 избиратели с трайни увреждания,  които не им позволяват да упражнят избирателното си право в изборното помещение, ще могат да гласуват в домовете си с подвижна избирателна кутия. \r\n11 са образуваните избирателни секции в големите лечебни заведения в гр. Пловдив – УМБАЛ „Св. Георги“,  МБАЛ „Св.Мина“, МБАЛ Пловдив към ВМА София , МБАЛ „Каспела“,  МБАЛ „Пловдив” АД, МБАЛ „Свети Панталеймон” и Многопрофилна транспортна болница, а задържаните лица, спрямо които няма влязла в сила присъда ще могат да гласуват в образуваните 2 избирателни секции в  Пловдивския затвор и Следствения арест. Общо 635 са избирателите, които могат да упражнят правото си на глас в секциите в болниците и местата за лишаване от свобода. От тях 194 са в Пловдивския затвор и Следствения арест. \r\nВ 149 избирателни секции в Община Пловдив ще може да се гласува машинно. В район „Централен” те са 33, в район „Източен” – 21 секции, в район „Западен” – 15 секции, в район „Северен” – 24 секции, в район „Южен” – 32 , а в район „Тракия” – 24. \r\nЗа улеснение на гласуването за избиратели с увредено зрение или затруднения в придвижването в изборния ден е осигурен транспорт. Заявки за специализиран транспорт на хора с трайни увреждания от дома им до избирателната секция и обратно до дома на избирателя се приемат до 17.00 часа в изборния ден на телефони: 032/962478 и 0887484884. \r\nОбщинска администрация Пловдив напомня, че със свои заповеди кметовете на райони са забранили продажбата, сервирането и употребата на алкохол и спиртни напитка за периода от 06.00 до 20.00 часа в изборния ден в заведенията за обществено хранене и другите обществени места в административно-териториалните граници на град Пловдив, с изключение на тези заведения, в които се провеждат предварително планирани семейни тържества.", "date": "2019.05.24", "title": "Европейски избори 2019: Общо 300 219 са избирателите, които ще могат да гласуват на евровота в град Пловдив"}
{"url": "http://www.focus-news.net/news/2019/05/24/2661937/lyubomir-hristov-kmet-na-shumen-deloto-na-parvouchitelite-kiril-i-metodiy-e-svarzano-s-izgrazhdaneto-na-balgarskata-darzhava-s-nashata-duhovnost-i-kultura-prez-vekovete.html", "text": "Делото на първоучителите Кирил и Методий е свързано с изграждането на българската държава, с нашата духовност и култура през вековете. Tова посочва в  поздравителен адрес  кметът на Шумен Любомир Христов по случай 24 май. „Денят на българската просвета и култура и на славянската писменост е най-обичаният български празник. На 24 май ние се прекланяме пред делото на първоучителите Кирил и Методий. Дело, което е свързано с изграждането на българската държава, с нашата духовност и култура през вековете. От времето на Преславската и Охридската книжовна школа, на Ботев и Вазов езикът и писмеността са тези, които са ни обединявали и съхранили като народ. Затова и почитта към двамата братя и към българските просветители е толкова дълбока и искрена. На днешния ден си спомняме с признателност за нашите учители. Отправяме благодарност за всеотдайността и професионализма им. Гордеем се с постиженията на талантливите ни деца, ученици и студенти. Изразяваме нашето уважение към академичната общност и се прекланяме пред таланта на българските творци, които във всяко време са били истинските духовни водачи на нацията. От сърце желая на всички здраве, сили и вдъхновение. Честит празник“, се посочва в поздравлението на кмета на Шумен.", "date": "2019.05.24", "title": "Любомир Христов, кмет на Шумен: Делото на първоучителите Кирил и Методий е свързано с изграждането на българската държава, с нашата духовност и култура през вековете"}
{"url": "http://www.focus-news.net/news/2019/05/24/2661934/shumen-s-mnogolyudno-shestvie-be-otbelyazan-24-may.html", "text": "С многолюдно шествие в Шумен бе отбелязан 24 май, предаде репортер на  Радио „Фокус“- Шумен . Деца, ученици, учители и родители преминаха по главната улица от пл. „Кристал“. Начело на шествието бяха Градския духов оркестър и ученици, носещи образите на Светите братя Кирил и Методий. След тях в празничната колона бяха народни представители, областният управител, кметът на Шумен и заместниците му, общински съветници.  Шествието приключи с изпълнения на мажоретни състави от детски градини и клуб „Ритмик“. Празникът продължи  в ДКТ „Васил Друмев“ с церемония по връчване на „Наградата на Шумен“ в сферата на образованието и науката. „Това е възторжен и паметен ден. Ден, който ни сплотява, обединява, извисява“, каза в словото си за празника Албена Иванова – Неделчева, директор на СУ „Сава Доброплодни“. Наградите връчиха кметът Любомир Христов и проф. Борислав Беджев, председателна Общинския съвет. \r\nИвелина ИВАНОВА", "date": "2019.05.24", "title": "Шумен: С многолюдно шествие бе отбелязан 24 май"}
{"url": "http://www.focus-news.net/news/2019/05/24/2661942/evropeyski-izbori-2019-elena-yoncheva-bsp-v-evropeyskiya-parlament-shte-rabotya-za-edna-dostoyna-balgariya-s-poveche-sredstva-i-po-visoki-standarti.html", "text": "Достойна България, с повече средства и по-високи доходи е каузата, за която ще се боря в Европейския парламент. Това каза във Велико Търново водачът на листата за европейските избори на „БСП за България“ Елена Йончева, предаде репортер на  Радио „Фокус“ – Велико Търново . Йончева подчерта, че страната ни трябва да знае как да защити интересите си, да осигури равни социални права за гражданите и справедливост за всички. „Европейският съюз е огромен шанс за България. Той не е само следване на определени стандарти. Това са огромни средства, които се наляха в България за последните 12 години, милиарди евро, които днес трябваше да направят България едно добро и достойно място за живеене“, заяви Йончева. Като пример, че това не се е случило тя даде възрастните хора, които живеят на прага на оцеляването. Тя уточни, че промяната ще настъпи ако европейските средства не се крадат, а се влагат в икономиката, в по-достойни заплати и пенсии. „Не е възможно един буден народ, какъвто е нашия и днес това е повод да го напомним – образован с толкова талантливи учители,  да е поставен в толкова унизително състояние. Не възможно един учител, който е работил 40 години днес да получава 250 лв. пенсия и да се чуди дали да си купи лекарства или хляб“, каза още водачът на листата на БСП. По думите ѝ промяна на всичко това ще е водещата кауза на бъдещите евродепутати на партията. \r\nЛуиза ТРАНЧЕВА", "date": "2019.05.24", "title": "Европейски избори 2019: Елена Йончева, БСП: В Европейския парламент ще работя за една достойна България с повече средства и по-високи стандарти"}
{"url": "http://www.focus-news.net/news/2019/05/24/2661940/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. На ГКПП Силистра трафикът е интензивен на изход от леки автомобили.  На границата със Сърбия, Северна Македония и Гърция трафикът е нормален на всички гранични контролно-пропускателни пунктове. На ГКПП Лесово ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до м. август.", "date": "2019.05.24", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 2“"}
{"url": "http://www.focus-news.net/news/2019/05/24/2661938/evropeyski-izbori-2019-gerb-blagoevgrad-bezsilieto-na-bsp-gi-dovede-do-oskvernyavane-na-natsionalniya-tribagrenik-i-na-prirodni-zabelezhitelnosti.html", "text": "Областният предизборен щаб на ПП ГЕРБ - Благоевград сезира РИК - Благоевград за нарушение на изборното законодателство от страна на БСП. Това съобщиха от пресцентъра на  ПП ГЕРБ . В сигнала до Районната избирателна комисия Областния предизборен щаб на партията съобщава, че до Републикански път II-19 между Гоце Делчев и Банско върху скала, природна забележителност и до българския национален трибагреник е поставен агитационен транспарант на БСП, което показва безсилието на БСП и показва докъде може да доведе то.", "date": "2019.05.24", "title": "Европейски избори 2019: ГЕРБ - Благоевград: Безсилието на БСП ги доведе до оскверняване на националния трибагреник и на природни забележителности"}
{"url": "http://www.focus-news.net/news/2019/05/24/2661936/targovishte-s-traditsionnoto-praznichno-shestvie-v-grada-zapochnaha-proyavite-za-denya-na-slavyanskata-pismenost-i-balgarskata-prosveta-i-kultura.html", "text": "Традиционното празнично шествие на образователни и културни институции постави началото на проявите, посветени на 24 май – Ден на българската просвета и култура и на славянската писменост. Това съобщиха от  Община Търговище . Шествието, което премина от I ОУ „Христо Ботев“ до площад „Независимост“, бе предвождано от кмета д-р Дарин Димитров, народният представител д-р Венка Стоянова, председателят на Общинския съвет инж. Хатидже Алиева, зам.-кметовете Рая Матева, Емине Якубова, общински съветници, почетни граждани на Търговище, секретарят на Общината Христалина Халачева. След тях преминаха учителите и възпитаниците на детските градини. 12 са детските градини в общината. В тях се обучават и възпитават 1740 деца, с които работят 160 педагози и педагогически специалисти. През настоящата учебна година пък се навършват 70 години от откриването на първата детска градина в Търговище. След тях преминаха представители на  културните институти и сдружения, образователните институции. В шествието се включиха и учители от общинските училища в селата Вардун, Голямо Ново, Драгановец, Дралфа, Лиляк, Макариополско, Надарево, Подгорица. Фанфарният оркестър предвождаше учители и ученици от 11 учебни заведения в Търговище. След тях преминаха и самодейци от 15 читалища и представители на любителски танцови и музикални школи в общината. Празничната програма продължава в 18.30 часа с дефилето на зрелостниците от випуск 2019 г. на площад „Свобода“. 451 абитуриенти от 8 училища в Търговище ще преминат по червената пътека на централния площад.", "date": "2019.05.24", "title": "Търговище: С традиционното празнично шествие в града започнаха проявите за Деня на славянската писменост и българската просвета и култура"}
{"url": "http://www.focus-news.net/news/2019/05/24/2661947/papa-frantsisk-posreshtna-vav-vatikana-balgarskata-parlamentarna-delegatsiya-s-poslanieto-pazete-mira-razprostranyavayte-mira-po-povod-24-may.html", "text": "С посланието „Пазете мира, разпространявайте мира“ папа Франциск посрещна във Ватикана българската парламентарна делегация, която е в Рим по повод 24 май. Това съобщиха от пресцентъра на  Народното събрание . Главата на римокатолическата църква прие на аудиенция в Апостолическия дворец и подари на председателя на Народното събрание Цвета Караянчева метална статуетка с гълъб, който държи маслинова клонка. В основата на статуетката  пише „Пазете мира, разпространявайте мира“.  \r\nПредседателят на Народното събрание Цвета Караянчева му подари реплика на парламентарния звънец, с който е открито Учредителното събрание и фототипни издания на Търновската и Сребърната конституции. „Разказах му, че България през тази година чества 140 години от Учредителното събрание и приемането на Търновската конституция. Той беше много впечатлен от това и дари няколко книги за библиотеката на Народното събрание, както и речта „Мир на земята“, която произнесе по време на посещението си в България, лично подписана от него за всички българи с послание за мир, благоденствие и разбирателство между хората“, посочи след аудиенцията председателят на Народното събрание.  \r\nПредседателят на парламента Цвета Караянчева е изразила благодарност на папа Франциск за визитата му в страната, по време на която той отправи важни послания като обединение, обич и разбирателство между народите. Разказах му за мирното съжителство между различните етноси в България и благодарих за възможността днес да изразя своето уважение и благодарност, че той посети България и отправи тези послания именно от нашата страна, която е с богата култура, невероятна природа и фолклор, отбеляза след аудиенцията председателят на Народното събрание.  \r\nПо време на срещата папа Франциск благодари за гостоприемството и за сърдечното и топло отношение на българския народ, показано по време на посещението му в България. Вие сте народ с много дълга история и дълбока вяра, заяви той.  По думите му българите почитат традицията, която гледа към бъдещето. Бях развълнуван много от тези 249 деца, които получиха първо причастие в Раковски, посочи папа Франциск и добави, че е бил впечатлен от личността на Българския патриарх Неофит, който e човек на вярата и смирението.  \r\nПапа Франциск ме развълнува с познанията, които има за светите братя Кирил и Методий и за България, както и с отношението си към патриарх Неофит, коментира пред журналисти Цвета Караянчева. Тя уточни, че е разказала на главата на Римокатолическата църква за неделното училище в Кърджали, където живеят християни и мюсюлмани, взаимно се уважават и заедно празнуват празниците си. Важно е да работим за децата и младите хора, да ги възпитаваме да почитат доброто и да могат да правят добро, подчерта Цвета Караянчева.  \r\nСлед аудиенцията председателят на българския парламент разговаря с Държавния секретар на Ватикана Пиетро Паролин и му подари копие на златната маска на одриския цар Терес, намерена в близост до Шипка.  \r\nПредседателят на Народното събрание Цвета Караянчева отправи поздрави към всички българи по повод 24 май - Денят на славянската писменост и българската просвета и култура. Заедно с българските парламентаристи тя поднесе цветя на паметника на патриарха на българската литература Иван Вазов в италианската столица.", "date": "2019.05.24", "title": "Папа Франциск посрещна във Ватикана българската парламентарна делегация с посланието „Пазете мира, разпространявайте мира“ по повод 24 май"}
{"url": "http://www.focus-news.net/news/2019/05/24/2661943/plovdivski-gimnazisti-na-dneshniya-praznik-otbelyazvame-che-imame-svobodna-darzhava-sobstven-ezik-i-se-gordeem-s-minaloto-si.html", "text": "На днешния празник отбелязваме, че имаме свободна държава, че имаме собствен език и се гордеем с миналото си и с това, което сме постигнали. Това споделят в анкета за  Радио „Фокус“- Пловдив  ученици от най-старата гимназия в Пловдив ХГ„Св. Св. Кирил и Методий”. Според учениците, 24 май е празник на българската просвета и култура, това е и един от най-чистите празници, това е Денят на българската азбука. Гимназистите смятат още, че езикът е богатството на всеки човек. Той е важен за представянето му, за общуването между хората. „Когато имаш представителен език, по-лесно изпъкват достойнствата ти като личност и можеш да разкажеш за историята си и миналото си. Чрез езика можем да изкажем и емоциите си“, твърдят още гимназистите. Според тях, когато си в друга държава, не се чувстваш на мястото си.", "date": "2019.05.24", "title": "Пловдивски гимназисти: На днешния празник отбелязваме, че имаме свободна държава, собствен език и се гордеем с миналото си"}
{"url": "http://www.focus-news.net/news/2019/05/24/2661944/nikola-belishki-kmet-na-panagyurishte-na-24-may-vsichki-balgari-se-obedinyavame-okolo-ezika-i-pismenostta-vyarata-v-silata-na-duhovnostta.html", "text": "На 24 май всички българи се обединяваме около езика и писмеността, вярата в силата на духовността. Това се посочва в поздравителен адрес на кмета на Община Панагюрище Никола Белишки по повод 24 май, съобщиха от  Общината . В поздрава се казва, че в зенита на пролетта, когато надеждата е по-силна от всичко, българският език, българската писменост, българското  просвещение и българската култура имат своя празник – 24 май. Тази дата е най-яркото свидетелство за жаждата на българина за просвета и наука, за народно самоопределение и култура, непреходен символ на националното ни достойнство, традиции, гордост и духовност. На този свят ден всички българи се обединяваме около езика и писмеността, вярата в силата на духовността, защото „народността не пада там, гдето знанието живей” А знанието пребъдва през вековете, благодарение на всички онези духовници и учители, дейци на културата, творци, които носят в себе си зрънцето светлина и нестихващия порив към съвършенство. Нека да е честит празникът на Словото, на Духа, на Културата, които са в основата на съхранението на българската ни идентичност. Да бъде свято името и делото на солунските просветители Св. св. Кирил и Методий и на техните последователи – Вие, скъпи наши просветители! На многая лета“, се казва също в поздрава на кмета Белишки.", "date": "2019.05.24", "title": "Никола Белишки, кмет на Панагюрище: На 24 май всички българи се обединяваме около езика и писмеността, вярата в силата на духовността"}
{"url": "http://www.focus-news.net/news/2019/05/24/2661945/kazanlak-otbelyaza-denya-na-balgarskata-prosveta-i-kultura-i-na-slavyanskata-pismenost.html", "text": "За поредна година на 24 май бяха наградени победителите сред училищата в конкурса за собственоръчно изработена книга „Млад книгоиздател – 2019“, предаде кореспондент на за  Радио „Фокус” . Книгите на младите автори бяха подредени в изложба.  \r\nВ 16.30 часа ще започне Мажоретно празнично шествие, което ще бъде последвано от Мажоретен фестивал на площад „Севтополис”. \r\nВ 19.00 часа на организирана от Община Казанлък открита сцена, под надслов „Веднъж в живота” абитуриентите ще имат възможност да изявят своя талант. В 20.30 часа ще започне празничен концерт на формация „Петте сезона” с ръководител Стефан Диомов. \r\nДеня на българската просвета и култура и на славянската писменост започна в Казанлък с празнично шествие, чийто финал бе на площад „Севтополис”, където е състоя общоградско тържество. По време на тържеството бяха наградени победителите в инициативата „Младите лидери на Казанлък”. \r\nВ навечерието на празника на официална церемония бяха отличени педагози в класацията „Учител на годината 2019“, организирана от Община Казанлък \r\nЗа втора поредна година Община Казанлък присъди отличия в три категории, всяка с три направления на учители, чиято професионална дейност е свързана с развитието и издигане на престижа на професията „учител“ и на Община Казанлък през текущата учебна година в направленията предучилищно образование, основно и средно образование. \r\nСлавяна ГАЙДАРОВА", "date": "2019.05.24", "title": "Казанлък отбеляза Деня на българската просвета и култура и на славянската писменост"}
{"url": "http://www.focus-news.net/news/2019/05/24/2661950/kiril-rusev-sazdatelite-na-obrazovatelna-platforma-tehnologiite-sa-chast-ot-zhivota-na-detsata-i-mogat-da-im-badat-mnogo-dobar-pomoshtnik.html", "text": "Технологиите са част от живота на децата и могат да им бъдат много добър помощник. Това каза в интервю за празничното издание „Всички в час“ на  Радио „Фокус“   Кирил Русев, един от създателите на образователна платформа. Той отбеляза, че работи в сферата на образованието вече 10 години, като заедно със свои колеги е разработил софтуерна система, създадена да улесни учителите при тяхната работа и стремяща се към разрешаването на двата основни проблема в началното образование, а именно липсата на ресурси, които могат да бъдат отделени за оборудване на класните стаи и липсата на интерес към науката у децата. В началото на тази година е включена и пилотната версия на софтуерна платформа, която позволява на всички деца да бъдат активни в класната стая, а учителите да следят всяко едно дете как се представя на тестовете, като по този начин получава обратна информация за въпросите, които затрудняват децата. Кирил Русев обясни, че платформата за работа със смарт устройства активизира учениците и повишава качеството на знанията и уменията им, стимулира познавателните интереси у децата и създава положителна мотивация към ученето, като в пилотната програма са се включили над 700 училища. „Образователните технологии са част от живота на децата, технологиите могат да бъдат много добър помощник. Те могат да бъдат и полезни, ако се използват по правилния начин, те са инструменти, които всеки един от нас може да използва“, обясни Кирил Русев. Той допълни, че от най-ранна възраст децата проявяват интерес към информационните технологии, а чрез платформата се въвежда и образователен елемент в това. Според Кирил Русев бъдещето на образователната система е именно в технологиите. „Бъдеще, в което технологиите са част от класната стая, учителите са отворени към учениците и могат да си комуникират лесно. Бъдеще, в което информацията между учител, ученик, родител и  директор е част от една обща система и всички тези части от системата работят заедно като една добре смазана машина. Това е операционна система, която помага тази връзка да се случи в класната стая и извън нея“, обясни Кирил Русев. По думите му платформата може да се ползва от всички училища в страната. \r\nМилослава АНГЕЛОВА", "date": "2019.05.24", "title": "Кирил Русев, създателите на образователна платформа: Технологиите са част от живота на децата и могат да им бъдат много добър помощник"}
{"url": "http://www.focus-news.net/news/2019/05/24/2661946/veselka-asenova-nachalnik-na-ruo-vidin-obrazovanieto-na-21-vek-tryabva-da-bade-razlichno-da-ima-otnoshenie-kam-vsyako-dete.html", "text": "Образованието на 21 век трябва да бъде различно, каза в приветственото си слово към учители, ученици и граждани  на тържеството в Крайдунавския парк Веселка Асенова, началник на Регионалното управление на образованието, предаде репортер на  Радио „Фокус“ – Видин . Тя посочи, че образованието вече е вид отношение към всяко дете и зависи от нашата креативност. „Ние сме тези, които трябва да провокираме творческото мислене на децата. Те трябва да знаят че учението е учение за цял живот. Днес повече от всякога, за да преодолеем предизвикателствата, са необходими духовната мощ на светите първоучители, енергията на възрожденските будители, необходим ни е оптимизмът на младите българи, които със своя талант, ум са носители на европейската цивилизация, за да продължим да утвърждаваме постигнатите успехи в образователната и възпитателната дейност“, заяви Асенова. Тя допълни, че видинските учители обичат своята професия, обичат и своите ученици, които са нашите деца. „Кой от нас може да остане безразличен към израстването на младите хора. Ние имаме благословена професия“, призна Асенова. Тя се обърна към учениците и им пожела да вървят напред, да следват величавото дело на Солунските просветители Кирил и Методий, защото българското слово окриля духа им. „Пожелавам от сърце на всички – споделените знания, мъдростта и опитът да ни изпълват с лично удовлетворение и радост. Нека си пожелаем здраве, повече сила и повече вдъхновение“, каза Веселка Асенова. \r\nАнна Лозанова", "date": "2019.05.24", "title": "Веселка Асенова, началник на РУО-Видин: Образованието на 21 век трябва да бъде различно, да има отношение към всяко дете"}
{"url": "http://www.focus-news.net/news/2019/05/24/2661948/ivan-aleksiev-kmet-na-pomorie-dneshniyat-den-e-povod-otnovo-da-se-poklonim-pred-velikoto-delo-na-svetite-bratya-kiril-i-metodiy-i-tehnite-uchenitsi.html", "text": "Хората, чиито имена остават в историята на Родината ни са онези, които са се борили за съхраняването на този род, на този език. Това се посочва в поздравителен адрес от кмета на Поморие Иван Алексиев, съобщиха от пресцентъра на  Община Поморие . „Днешният ден е повод отново да се поклоним пред великото дело на светите братя Кирил и Методий и техните ученици. Уважаеми дейци на просветата, изкуствата и културата, хора на словото и духовността на Поморие, от сърце Ви желая здраве, сили и мъдрост, лични и професионални успехи, творчески дух и удовлетворение! Благодаря Ви, че продължавате своята мисия да съхранявате националния ни дух и гордост! Нека помним своя род и език! Честит празник!“, се посочва още в поздравителния адрес.", "date": "2019.05.24", "title": "Иван Алексиев, кмет на Поморие: Днешният ден е повод отново да се поклоним пред великото дело на светите братя Кирил и Методий и техните ученици"}
{"url": "http://www.focus-news.net/news/2019/05/24/2661952/evropeyski-izbori-2019-tsik-6-355-633-izbirateli-imat-pravo-na-glas-na-26-may.html", "text": "В изборите за членове на Европейския парламент на 26 май участие ще вземат 13 партии и 8 коалиции, регистрирали кандидатски листи, както и 6 независими кандидати. Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633. Това съобщиха от  ЦИК . Избирателните секции в лечебни заведения, домове за стари хора или други специализирани институции за предоставяне на социални услуги, капитаните на плавателни съдове под българско знаме, в местата за изтърпяване наказание лишаване от свобода и за задържане, се образуват при наличието на не по-малко от 10 избиратели в срок не по-късно от 48 часа преди изборния ден. Централната избирателна комисия напомня на избирателите, че изборният ден в България гласуването започва в 7.00 часа и приключва в 20.00 часа. Извън страната изборният ден започва в 7.00 часа местно време и приключва в 20.00 часа местно време. Когато в 20.00 часа пред изборното помещение има негласували избиратели, председателят и секретарят на комисията установяват техния брой и самоличност, като тези избиратели предават документите си за самоличност на комисията. Само тези избиратели се допускат до гласуване след 20.00 часа, но не по-късно от 21.00 часа (извън страната това е съответното местно време).", "date": "2019.05.24", "title": "Европейски избори 2019: ЦИК: 6 355 633 избиратели имат право на глас на 26 май"}
{"url": "http://www.focus-news.net/news/2019/05/24/2661953/vidin-kmetat-ognyan-tsenkov-vrachi-otlichiya-na-izyaveni-uchiteli-i-deyateli-na-kulturata-i-izkustvoto.html", "text": "Кметът на Общината Огнян Ценков връчи отличия на изявени видински учители и деятели на културата и изкуството на тържественото честване на Деня на българската просвета и култура и славянската писменост, организирано в Крайдунавския парк, предаде репортер на  Радио „Фокус“ – Видин . \r\nУчител на годината в предучилищното образование стана Пепка Иванова, старши учител в ДГ „Русалка“; в начален етап - Красимира Иванова, главен учител в ОУ „Любен Каравелов“;  в прогимназиален етап – Камелия Асенова, старши учител по математика в ППМГ „Екзарх Антим I“; в гимназиален етап - Кристина Георгиева, учител по физическо възпитание и спорт в ППМГ „Екзарх Антим I”; наградата „Учител в професионалното образование“ бе присъдена на Анета Кирилова, старши учител в ПГ „Проф. д-р Асен Златаров“. \r\nЗа изключителен принос в развитието на образованието в Община Видин, за висок професионализъм и дългогодишна педагогическа дейност, добър управленски подход и реализиране на ефективен модел за развитие на иновативно училище почетен плакет и сертификат бяха връчени от кмета Огнян Ценков на директора на  СУ „Цар Симеон Велики“ Венцислав Станев. \r\nТази година с почетна грамота „Неофит Рилски“ за дългогодишна, цялостна и професионална дейност в системата на предучилищното и училищното образование от Община Видин бяха удостоени двама учители – Даниела Асенова, старши учител в ДГ „Русалка“, и Елена Бекова, старши учител в ПТГ „Васил Левски“. От името на министъра на образованието и науката Красимир Вълчев отличията връчи Веселка Асенова, началник на Регионалното управление на образованието. \r\nНосител на Четвъртата ежегодна индивидуална награда „Антим I Видински“ за 2019 г. за изключителни постижения в учението стана Даниела Ивайлова от 12 „в“ клас на ГПЧЕ „Йордан Радичков“. \r\nНаградата в категория „Култура и изкуство“ получи проф. д-р Иванка Нинова, преподавател в Национална музикална академия „Проф. Панчо Владигеров“.  \r\n23 са номинираните тази година учители и деятели на културата и изкуството от училищата, обществените съвети към тях, културни институции и читалища. Отличията са определени от комисия, която включва представители на Общинската администрация и постоянната комисия по образование, наука и култура към Общинския съвет, на базата на утвърдени от Община Видин правила. \r\nАнна ЛОЗАНОВА", "date": "2019.05.24", "title": "Видин: Кметът Огнян Ценков връчи отличия на изявени учители и деятели на културата и изкуството"}
{"url": "http://www.focus-news.net/news/2019/05/24/2661935/mitropolit-nikolay-derzayte-truzhenitsi-na-duha-i-znanieto-badete-usardni-seyachi-na-semenata-na-slovoto-i-se-radvayte-na-dobriya-plod.html", "text": "Ако България и нашият народ представляват многовековно дърво, корените на това дърво в душата и сърцето на нашия народ посадиха светите равноапостоли Кирил и Методий. Това каза в словото си на площад „11 май” пловдивският митрополит Николай, предаде репортер на  Радио „Фокус“- Пловдив . По думите му на този ден ние българите си доказваме, че не сме дърво без корен. „Добре знаем какво значение има кореновата система за дървото. Ако то не е рухнало, то е защото корените го удържат. И ние имаме свещен дълг не да се вглеждаме само в клоните и красотата на дървото, но и да поглеждаме към корените му. За да не се случи така, че без буря и урагани това дърво да рухне и да се отдели от корена си”, каза още владиката. Той добави, че църквата мъдро е отредила този ден за благодарност към Бога, затова, че е снисходил да ни огрее светлината в мрака. „На този ден произнасяме хвала и благодарност към Бога, че не допусна нашият народ да живее в мрака и в смъртната сянка на невежеството, а го дари със светлината на вечния живот, с благодарност и преклонение към подвига на славянските първоучители Кирил и Методий”, каза още митрополит Николай. \r\nМитрополитът поздрави всички „неуморни сеячи“ върху благодатната почва на душата на народа ни – духовници, пастори, учители, които сеят семената на вечния живот със съзнанието, че това, което посеем, това и ще пожънем. „Дерзайте труженици на духа и знанието, бъдете усърдни сеячи на семената на словото и се радвайте на добрия плод на духа. Чрез вашия подвиг и неуморен труд да пребъде благословено вовеки непреходното дело на светите равноапостоли братята Кирил и Методий”, каза още митрополит Николай. \r\nЦветана ТОНЧЕВА", "date": "2019.05.24", "title": "Митрополит Николай: Дерзайте труженици на духа и знанието, бъдете усърдни сеячи на семената на словото и се радвайте на добрия плод"}
{"url": "http://www.focus-news.net/news/2019/05/24/2661951/veliko-tarnovo-za-poredna-godina-praznichno-shestvie-izpalni-ulitsite-na-svishtov-po-povod-denya-na-slavyanskata-pismenost-i-kultura.html", "text": "За поредна година ръководството на Община Свищов подготви празнична програма по повод Деня на славянската писменост и култура – 24 май, съобщиха от пресцентъра на  Общината . По традиция денят започна с поклонение на гроба на д-р Георги Атанасович – министър на Просвещението в Първия кабинет на България за периода 26 юли – 24 ноември 1879 г., и пoлaгaнe нa цвeтя от кмета на Свищов Генчо Генчев, ректора на СА „Д.А. Ценов“ доц. д-р Иван Марчевски, образователни, културни институции и граждани.  \r\nСтотици жители и гости на Свищов се събраха на пл. „Свобода“, от където бе даден старт на ежегодното празнично шествие до централния площад „Алеко“. Пред сградата на Общината се състоя общоградско тържество, в кoетo взeхa yчacтиe представители на детски градини, училища и школи по изкуствата с палитра от песни, танци и стихове. Десетките талантливи деца на Свищов показаха своите дарби и допринесоха за патриотичното настроение в тържествения ден. \r\nКметът на Общината Генчо Генчев поздрави своите съграждани с най-светлия празник, съхранил ни като достойни българи и наследници на святото дело на братята Кирил и Методий. „Това, че днес сме тук обединени от словото е доказателство, че заедно ще го пренесем в бъдещето. 24 май е празник на духовността и израстването на една нация. Уважаема академична общност, уважаеми учители, художествени ръководители и всички които правите така, че нашата нация да е знаеща, можеща и стремяща се към нови върхове, благодаря ви за всеотдайния труд“, каза в словото си кмета на Свищов. \r\nНa тъpжecтвoтo бяхa наградени десетки ученици, пocтигнaли високи резултати пpeз гoдинaтa и достойно представили Свищов в различните сфери на науката, спорта, изкуството и професионалната подготовка. Наградите им бяха връчени от кмета Генчев, заместник-кметовете Анелия Димитрова, Бедри Алиев и Пламен Петков, секретаря на Общината Любомира Петрова и директора на дирекция „Култура и културно наследство“ Росен Маринов. \r\nПразничната програма приключи с песента „Моя България“, която по чудесен начин сложи финалния акорд на тържеството.", "date": "2019.05.24", "title": "Велико Търново: За поредна година празнично шествие изпълни улиците на Свищов по повод Деня на славянската писменост и култура"}
{"url": "http://www.focus-news.net/news/2019/05/24/2661955/dobrich-kmetat-na-obshtina-kavarna-nina-stavreva-dade-nachaloto-na-darzhavnoto-individualno-parvenstvo-po-tenis-na-masa-za-detsa-do-12-g.html", "text": "Кметът на Община Каварна Нина Ставрева даде началото на държавното индивидуално първенство по тенис на маса за деца до 12 г., което се провежда в спортна зала “Олимпиада“ за втора поредна година. Това съобщиха от пресцентъра на  Общината . Участие в него вземат 83 деца от 14 клуба от страната - Гоце Делчев, Ардино, Видин, Момчилград, Златоград, Стамболийски, Шумен и Варна.  \r\nФиналът на държавното индивидуално първенство по тенис на маса за деца до 12 г. е утре след обяд.", "date": "2019.05.24", "title": "Добрич: Кметът на Община Каварна Нина Ставрева даде началото на държавното индивидуално първенство по тенис на маса за деца до 12 г."}
{"url": "http://www.focus-news.net/news/2019/05/24/2661949/afp-emanuel-makron-prizova-da-badat-dadeni-poyasneniya-za-brekzit-sled-ostavkata-na-mey.html", "text": "Френският президент Емануел Макрон приветства смелата работа на британския премиер Тереза Мей и призова да бъде изяснена позицията по Брекзит, предаде  AFP . \r\n„Все още е рано да се размишлява за последствията от това решение. Принципите на ЕС ще продължат да се изпълняват, в частност, приоритета за запазване на добрата работа на ЕС, което изисква бързо пояснение“, се казва в изявление на пресслужбата на Елисейския дворец.  \r\nФренският президент отбеляза, че Мей е „работила смело“ за Брекзит, в интерес на своята страна и уважавайки европейските партньори.   Светлин Божков", "date": "2019.05.24", "title": "AFP: Емануел Макрон призова да бъдат дадени пояснения за Брекзит, след оставката на Мей"}
{"url": "http://www.focus-news.net/news/2019/05/24/2661954/api-3-sa-otvorenite-tsenovi-oferti-za-dopalnitelno-proektirane-i-stroitelstvo-na-134-km-ot-patya-mezdra-botevgrad.html", "text": "На 23 май са отворени 3 ценови оферти на допуснатите участници в обществената поръчка за определяне на изпълнител за допълнително проектиране и строителство на 13,4 км от път I-1 (E-79) Мездра – Ботевград, лот 2 от км 161+367 до км 174+800. Това съобщиха от пресцентъра на  Агенция „Пътна инфраструктура“ . Изграждането на направлението Видин - Ботевград ще започне от един от най-сложните участъци като терен за преминаване. Поради това строителството на близо 33 км от пътя между Мездра и Ботевград е обособено в два участъка - лот 1 /19,3 км/ и лот 2 /13,4 км/. Целта е завършване на отсечката в кратък срок. \r\nОтворените ценови оферти са на: \r\n• „ГБС-Инфраструктурно строителство“ АД - 227 545 000 лв. без ДДС; \r\n• „ДЖИ ПИ ГРУП“ АД - 174 700 000 лв. без ДДС; \r\n• ДЗЗД „МБ Лот 2 - 2019”, с участници: „ЕВРОПЕЙСКИ ПЪТИЩА“ АД, „ВОДНО СТРОИТЕЛСТВО - БЛАГОЕВГРАД“ АД, „ВАХОСТАВ-СК“ а.с. -  222 479 922.40 лв. без ДДС. \r\nПътят между Мездра и Ботевград ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н. \r\nСрокът на изпълнение на обществената поръчка е 1096 дни, от които 180 дни за проектиране и 916 дни за строителство. \r\nОбщата индикативна стойност на участъка между Мездра и Ботевград /лот 1 и лот 2/ е близо 302 млн. лв. без ДДС. За лот 1 е 123 000 000 лв. без ДДС и не е пределна, а за лот 2 е 178 800 000 лв. без ДДС и не е пределна. Проектът ще се финансира със средства от републиканския бюджет. \r\nЗа първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. \r\nНаправлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.05.24", "title": "АПИ: 3 са отворените ценови оферти за допълнително проектиране и строителство на 13,4 км от пътя Мездра – Ботевград"}
{"url": "http://www.focus-news.net/news/2019/05/24/2661958/haskovo-gradat-praznuva-24-may-s-shestvie-i-kontsert-na-koeto-izyaveni-uchiteli-i-uchenitsi-poluchiha-otlichiya.html", "text": "С шествие започна празничният 24 май в Хасково. Това съобщиха от пресцентъра на  Общината . Водени от мажоретките и духовия оркестър представители от училища, детски, градини, културни и образователни институции преминаха през централната пешеходна зона на града от ДКТ „Иван Димов“ през улицата на буквите до читалище „Заря“. Шествието бе наблюдавано от стотици хора. На последвало тържество в препълнената зала на читалище „Заря“ бяха отличени изявени учители, ученици и деятели на културата от града.   \r\n„24 май е най-българският празник, днес почитаме нашата култура и писменост, които са ни запазили като народ в едни от най-трудните години в нашата история“, това заяви кметът Добри Беливанов в поздравителната си реч. \r\nТой подари плакети грамоти и парични суми на изявени ученици от Хасково. Носител  на отличието „Ученик на годината 2019“: в направление Хуманитарна област са  Йоана Георгиева от ЕГ „Асен Златаров“ и Антон Атанасов от ПМГ „Боян Петканчин“, Природо-математическа област – Нури Хасан от ПМГ и в Областта на спорта – европейският шампион  по бокс Емирджан Мехмед от Спортно училище „Стефан Караджа“. \r\nНачалникът на регионалното управление на образованието Христина Боева връчи грамота „Неофит Рилски“ от Министерството на образованието и науката за учители и директори с принос в развитието на образованието  получи  Дияна Славова – главен учител по история и география в хасковската ПМГ „Боян Петканчин“, Георги Гочев – старши учител по информационни технологии, прогимназиален етап в димитровградското ОУ „Алеко Константинов“, Росица Иванова – директор на   ПГЛП „Райна Княгиня“, Елена Димитрова – старши учител по професионална подготовка в свиленградската ПГССИ „Христо Ботев“ и Дорка Петкова – логопед в ЦСОП „П. Р. Славейков“ – Харманли. \r\nРУО – Хасково удостои с почетно отличие за принос и заслуги в образователната дейност учители и директор на детска градина: Таня Манолова – старши учител по математика в хасковската ПГТ „Александър Паскалев“, Цветелина Тодорова – начален учител от хасковското ОУ „Христо Смирненски“, Галина Караиванова – старши учител по английски език от димитровградската ПМГ „Иван Вазов“, Илина Кинева – старши учител от димитровградската ПЕГ „Иван Богоров“, Анна Йорданова – Кинева – директор на хасковската ДГ 15 „Слънце“. \r\nРУО – Хасково удостои с почетното отличие за високи постижения в образователната дейност учениците: Добромир Зафиров – 12 клас на димитровградската ПЕГ „Иван Богоров“, Георги Койчев – 4 клас на свиленградското СУ „Петър Берон“, Елияна Пилитова – 12 клас на хасковската ЕГ „Асен Златаров“, Йонг Ха Парк – 4 клас на хасковското ОУ „Христо Смирненски“, хасковската ПГДС „Цар Иван Асен ІІ“ – отборът първенец по Горски многобой в състав Иван Иванов, Даниел Тонев, Серкан Сюлейман, Хайретин Мехмед. \r\nПредседателят на общински съвет Хасково Тазя Захариева връчи наградите „За заслуги към образованието и културното дело“ през 2019 г.: В категория „Учител в предучилищното образование“ за Любомира Владимирова – старши учител по музика в ДГ 1 „Ян Бибиян“. В категория „Учител в начален етап или прогимназиален етап на образованието“ за Илияна Панайотова – старши учител по английски език в СУ „Васил Левски“. В категория „Учител в гимназиален етап на образованието“: Наталия Любенова – старши учител по немски език в ЕГ „Асен Златаров“ и Коля Петрова – старши учител по информатика и информационни технологии в ПМГ „Боян Петканчин“. \r\nОбластният управител Станислав Дечев връчи наградата на областна администрация за цялостен принос в областта на културата и изкуството и по повод 50 г. творческа дейност получи ръководителят на хасковския фолклорен ансамбъл „Южняци“ Васко Димов. \r\nБогата музикална програма бяха подготвили децата от хасковските детски градини и училища.", "date": "2019.05.24", "title": "Хасково: Градът празнува 24 май с шествие и концерт, на което изявени учители и ученици получиха отличия"}
{"url": "http://www.focus-news.net/news/2019/05/24/2661960/nina-stavreva-kmet-na-kavarna-gramotnostta-chetmoto-i-pismoto-predopredelyat-badeshteto-na-vseki-chovek.html", "text": "Грамотността, четмото и писмото предопределят бъдещето на всеки човек. Това каза в интервю за празничното издание „Всички в час“ на  Радио „Фокус“  кметът на Каварна Нина Ставрева. Днешният ден е празник за всички българи, но за учителите е по-специален, каза още тя и обясни, че е важно да съхраним делото на светите братя Кирил и Методий и успешно да го предаваме на следващите поколения. „Учителството е мисия. То е кауза, на която човек се отдава. Това е всеотдайност, любов и много труд. Когато в днешния ден чуеш думата благодаря от свой ученик и той ти каже, че си го вдъхновил да стане учител, това е несравнимо признание за положеният труд“, обясни градоначалникът. Нина Ставрева каза още, че в последно време се наблюдава все по-неправилно писане и използване на знаци вместо букви, с които четат над 200 млн. души по света. Грамотността и знанието правят човек свободен, каза още кметът. Ставрева добави, че за трета поредна година абитуриентите от града ще бъдат изпратени пред сградата на Общината. И тази година ще им бъде връчен подарък „Бойните маршове на честта и славата на България“, които са издание на Агенция и Радио „Фокус“. „За младите хора е важно да помнят, да тачат и да мислят, каза още кметът. Друг подарък, който ще получат младите хора е ключодържател-компас с герба на Общината. Нина Ставрева пожела на абитуриентите да сбъдват мечтите се, а на учителите да продължават да просвещават.  \r\nМилослава АНГЕЛОВА", "date": "2019.05.24", "title": "Нина Ставрева, кмет на Каварна: Грамотността, четмото и писмото предопределят бъдещето на всеки човек"}
{"url": "http://www.focus-news.net/news/2019/05/24/2661957/plovdiv-kmetat-na-asenovgrad-d-r-emil-karaivanov-nagradi-direktori-uchiteli-i-kulturni-deytsi-po-sluchay-denya-na-slavyanskata-pismenost-i-balgarskata-prosveta-i-kultura.html", "text": "На официална среща по повод Деня на българската просвета и култура и на славянската писменост кметът на Община Асеновград д-р Емил Караиванов връчи специални отличия на изявени през годината директори, учители и педагози, както и заслужили дейци на изкуството и културата. Това съобщиха за  Радио „Фокус“ – Пловдив  от отдел „Връзки с обществеността“ на Община Асеновград.  \r\nНоминации от Синдикат на българските учители – Асеновград за присъждане на званието „Учител на годината” 2019  по направления: Млади учители : \r\n- Петя Красимирова Петкова – учител в ДГ„Никола Вапцаров” - Асеновград Предучилищно възпитание и подготовка : \r\n- Весела Карастойчева – старши учител по музика в ДГ „Никола Ванцаров” и  ДГ „Мир” – Асеновград Хуманитарно направление : \r\n- Магдалена Славейкова Мильошина – старши учител по български език в ОУ „Христо Ботев” - Асеноград Природо-математическо направление : \r\n- Радка Иванова Димитрова – старши учител по информатика и информационни технологии в СУ „Св. sв. Кирил и Методий” - Асеновград Изкуство и спорт направление : \r\n- Христина Николова Филипова – старши учител по физическо възпитание и спорт в ОУ „Христо Ботев” - Асеновград Професионално образование : \r\n- инж. Елена Петрова Янкова – старши учител по хидравлика и пневматика, електротехника и електроника, автоматизация на производството в ПГ „Цар Иван Асен II”. Възпитателна работа, извънкласни и извънучилищни дейности : \r\n- Камен Раев Куцев – старши учител по физическо възпитание и спорт и треньор по кану-каяк. Директори и заместник директори : \r\n- Златка Николова Тоскова – директор на ДГ „Никола Вапцаров” - Асеновград. Номинации на Сдружението на директорите в средното образование на Република България за присъждане на званието „Директор на годината” 2019 по направления : \r\n- Тодорка Николаева Георгиева – директор на ДГ „Радост” - Асеновград; \r\n- Лилия Йорданова Венева – директор на ОУ „Христо Ботев” - Асеновград. Културни дейци : \r\n- Аделина Кърчева – ръководител на състав по народни танци „Ади” към НЧ „Родолюбие –1873” - Асеновград; \r\n- Инж. Пламен Мегленчев – председател на читалищното настоятелство към НЧ „Св. преп. Паисий Хилендарски”; \r\n- Васка Владимирова – ръководител на школата по пиано към НЧ „Родолюбие –1873” - Асеновград \r\n- Венета Янкова – ръководител на балетно студио „Терпсихора” към НЧ „Родолюбие –1873” - Асеновград; \r\n- Георги Велев – за особен принос в изследването и изясняването същността и смисъла на българската азбука и народна празнична обредна традиция; \r\n- Мария Каменова – ръководител на фолклорна група „Надежда” към НЧ „Н. Й. Вапцаров” - с. Тополово.", "date": "2019.05.24", "title": "Пловдив: Кметът на Асеновград д-р Емил Караиванов награди директори, учители и културни дейци по случай Деня на славянската писменост и българската просвета и култура"}
{"url": "http://www.focus-news.net/news/2019/05/24/2661963/varna-13-godishno-momiche-e-blasnato-ot-lekotovaren-mikrobus-na-peshehodna-pateka-na-bul-general-kolev.html", "text": "13-годишно момиче е блъснато от лекотоварен микробус на пешеходна пътека на бул. „Генерал Колев“ във Варна около 9.20 часа. Това съобщиха за  Радио „Фокус“ – Варна . Автомобилът е закачил детето странично и вследствие на удара момичето е със счупено коляно. Няма опасност за живота му.  \r\nВ друга катастрофа, станала около 12.30 часа на бул. „Христо Ботев“ до СУ „Димчо Дебелянов“, е пострадала жена шофьор. При пристрояване са се сблъскали два автомобила. Пострадалата е с контузия на ръката.  \r\nРегистриран е и инцидент без пострадали, станал по пътя за Бургас преди около един час. Малко след Аспаруховия мост са се сблъскали два автомобила. На място е пристигнал екип от Районното управление в Аспарухово, констатирани са само материални щети и щети по пътната мантинела. От \"Пътна полиция\" призовават водачите за повече внимание на пътя и съобразяване с условията и мокрите настилки.  \r\nПо-рано днес заради шествието в центъра на града и валежа от дъжд в центъра на Варна се образуваха огромни задръствания. Промени имаше и в маршрутите на автобусите от градския транспорт. Към този час от полицията уверяват, че пътната обстановка в града и областта е спокойна. \r\nДиана СТОЕВА", "date": "2019.05.24", "title": "Варна: 13-годишно момиче е блъснато от лекотоварен микробус на пешеходна пътека на бул. „Генерал Колев“"}
{"url": "http://www.focus-news.net/news/2019/05/24/2661962/kardzhali-denyat-na-balgarskata-prosveta-i-kultura-24-may-be-otbelyazan-s-tarzhestveno-shestvie-i-ritual-pred-pametnika-na-osvoboditelite.html", "text": "Денят на българската просвета и култура 24 май бе отбелязан в Кърджали с тържествено шествие и ритуал пред Паметника на Освободителите в градската градина. Учениците от всички училища в Кърджали тръгнаха от Дома на културата в 10.30 ч. в шествие през улиците на града до Паметника на Освободителите, предаде кореспондент на  Радио „Фокус“ . Празникът продължи с поднасяне на цветя и венци пред Паметника на Освободителите. В него се включиха областният управител Никола Чанев, кметът Хасан Азис, Отец Петър, ученици, просветни и културни дейци, политически партии и граждани. Ритуалът за поклонение пред паметта на загиналите за свободата на България започна в 11.00 ч. Гвардейски ученически отряд изпълни композиция със знамена. Участие в празника взеха областният управител Никола Чанев, председателят на общинския съвет Раиф Мустафа, енорийският свещеник Отец Петър,  районният мюфтия, началникът на Регионалното управление на образованието Гроздан Колев. Кметът на града Хасан Азис произнесе слово и награди учениците, които през изтеклата учебна година са постигнали високи успехи в учението и в национални състезания. В приветствието си той каза, че в продължение на десетилетия празнуваме 24 май \"с убеждението, че езикът, книгата и книжовността, възприемаме, като носители на познанието, а знанието е сила, с която променяме света\". „24 май е нашият празник на буквите, на словото и на творчеството. Прослава към братята Кирил и Методий и на техните последователи. Празник на духа и на високите човешки и естетически категории. Необходимо е да осъзнаем, че книжовността не е естествена даденост, а усилие, което всеки прави в живота си. Това трябва да предадем на децата си, да ги научим на отговорно отношение към знанието, на упоритост и труд, на уважение към учителите и учителите\", каза още в приветствието си кметът Хасан Азис. Изнесен бе концерт от ученически самодейни състави. \r\nДарина ДЕЕНИЧИНА", "date": "2019.05.24", "title": "Кърджали: Денят на българската просвета и култура 24 май бе отбелязан с тържествено шествие и ритуал пред Паметника на Освободителите"}
{"url": "http://www.focus-news.net/news/2019/05/24/2661965/kazanlak-tri-hrama-v-selata-dunavtsi-i-enina-poluchiha-finansirane-za-remontni-deynosti-v-razmer-na-obshto-30-hilyadi-leva.html", "text": "Три храма на територията на община Казанлък получиха финансиране от Дирекция „Вероизповедания”, каза за  Радио „Фокус”  Негово Високопреосвещенство Старозагорският Митрополит Киприан. Той поясни, че общо за трите храма са отпуснати 30 хиляди лева, които вече са преведени по сметките на църковните настоятелства и предстои да започнат ремонтни дейности. Става въпрос за храм „Рождество на Пресвета Богородица” в село Дунавци, храм „Св. Вмчн. Георги” и черквата „Св. Параскева” в село Енина.  \r\nЗа трите храма, получили финансиране от Дирекция „Вероизповедания”, са представени проекти. Те са одобрени от Епархийския съвет и съответно от Митрополията.  \r\nСтарозагорският митрополит Киприан изрази своята голяма благодарност на Дирекция „Вероизповедания” и на министър – председателя Бойко Борисов, без чието разрешение няма как да стане отпускането на тези средства, както и на кмета на община Казанлък Галина Стоянова за нейната настойчивост. „Кметът Галина Стоянова с много сърце и любов вършеше всичко, това, което се случва както в обществено, така и в църковно значение. Благодарим на госпожа Стоянова за тази любов, която има към православната църква и към храмовете, които се намират на територията на община Казанлък”, каза още той.  \r\nСлавяна ГАЙДАРОВА", "date": "2019.05.24", "title": "Казанлък: Три храма в селата Дунавци и Енина получиха финансиране за ремонтни дейности в размер на общо 30 хиляди лева"}
{"url": "http://www.focus-news.net/news/2019/05/24/2661966/nimh-nay-golyamo-kolichestvo-dazhd-e-registrirano-v-burgas-kadeto-sa-otcheteni-15-l-kv-m.html", "text": "Най-голямо количество дъжд е регистрирано в Бургас, където са отчетени 15 л/ кв. м. Това съобщиха за  Агенция „Фокус“  от  Националния институт по метеорология и хидрология (НИМХ) . Информацията за количествата валежи е към 15.00 ч. 10  л/кв. м са регистрираните количества валежи в Елхово, 9 л/ кв. м във Варна. 4 л/ кв. м са отчетените валежи в Шабла. В Карнобат и на нос Емине са регистрирани 3 л/ кв. м. Валежите продължават в Източна България.  Агенция „Фокус“  припомня:  \r\nВ 16 области на страната е в сила  жълт код за валежи от дъжд и гръмотевици. Областите, за които важи предупреждението, са: Габрово, Велико Търново, Русе, Силистра, Разград, Търговище, Шумен, Бургас, Сливен, Ямбол, Стара Загора, Хасково, Кърджали, Смолян, Пловдив, Пазарджик. По преминаващия студен атмосферен фронт валежите ще продължат. Синоптиците прогнозират, че  най-интензивни ще след обяд. Количества валежи ще са от 20-35 л/кв.м. Очакват се гръмотевични бури и градушки на повечето места. \r\nДеница КИТАНОВА", "date": "2019.05.24", "title": "НИМХ: Най-голямо количество дъжд е регистрирано в Бургас, където са отчетени 15 л/ кв. м"}
{"url": "http://www.focus-news.net/news/2019/05/24/2661967/evropeyski-izbori-2019-veliko-tarnovo-238-hilyadi-byuletini-sa-dostaveni-vav-4-ti-velikotarnovski-izbiratelen-rayon-za-predstoyashtite-evropeyski-izbori.html", "text": "238 хиляди бюлетини са доставени във 4-ти Великотърновски избирателен район за предстоящите европейски избори на 26 май. Това каза пред журналисти председателят на Районната избирателна комисия Десислава Йонкова, предаде репортер на  Радио „Фокус“ – Велико Търново . Йонкова заяви, че изборните книжа са под строга охрана и възможности за манипулации с тях няма. Броят на бюлетините не съответства на броя на гласоподавателите, който ще стане известен в деня на вота.  \r\n417 са секциите, в които жителите на областта ще могат да упражнят правото си на глас. „Има две, в които ще се гласува с подвижна изборна кутия. Те са на територията на общините Сухиндол и Горна Оряховица. Допълнителни секции са образувани в стария и новия корпус на МОБАЛ „Д-р Стефан Черкезов”, Комплексния онкологичен център, Центъра за психично здраве и в сектор „Арести” в Областна служба „Изпълнение на наказанията”. Такава е разкрита и в здравното заведение в Сухиндол, както и в Горна Оряховица, в Павликени също”, каза още Йонкова, като подчерта, че секции в лечебните звена има при наличието на 10 хоспитализирани лица. \r\nСъставите на всички Секционни избирателни комисии са назначени във всички 10 общини. В рамките на месец са правени около 400 заменки на членове по различни причини. \r\nЛуиза ТРАНЧЕВА", "date": "2019.05.24", "title": "Европейски избори 2019: Велико Търново: 238 хиляди бюлетини са доставени във 4-ти Великотърновски избирателен район за предстоящите европейски избори"}
{"url": "http://www.focus-news.net/news/2019/05/24/2661969/komisar-lyubomir-kostadinov-patna-politsiya-normalen-e-trafikat-na-vhodovete-i-izhodite-na-stolitsata.html", "text": "Нормален е трафикът на входовете и изходите на столицата. Това съобщи за  Агенция „Фокус“  комисар Любомир Костадинов, зам.- началник на отдел „Пътна полиция“ към СДВР. „Няма никакво натоварване. Нормален е трафикът навсякъде\", посочи той. \"Явно хората са предпочели да останат в града“, коментира Костадинов.  \r\nДеница КИТАНОВА", "date": "2019.05.24", "title": "Комисар Любомир Костадинов, \"Пътна полиция\": Нормален е трафикът на входовете и изходите на столицата"}
{"url": "http://www.focus-news.net/news/2019/05/24/2661968/zhivko-sedlarski-skulptor-samo-s-kulturata-si-balgariya-mozhe-da-prebori-narodite-koito-sa-ikonomicheski-po-silni.html", "text": "Нека да работим всички, така че да издигнем българската култура  на по-високо ниво, защото само с културата си България може да пребори други народи, които са икономически по-силни. Това каза в интервю за празничната програма на  Радио „Фокус“  скулпторът Живко Седларски, който вече 30 години живее и работи във Франция. По думите му Денят на българската просвета и култура си остава вълнуващ за него, защото българският дух няма как да бъде заличен. „Това, което правя, си личи, че българин го прави. Няма как да не се отрази за 30 години и тази основа, на която съм стъпил тук, но все пак българското си личи“, казва скулпторът и допълва, че при идванията си в България се зарежда. „Миналата година се върнах и работих доста по един проект. Най-добрите ми работи ги направих там. Може би въздухът, климатът – има нещо, което действа“, казва творецът. Живко Седларски не само черпи вдъхновение от България, но и популяризира с творбите си българския дух и култура. Той е автор на релефа на Христо Ботев, поставен в Българския културен институт в Париж. Известна негова творба в България е „Розоберачката“, поставена на  входа на Карлово. „Първата ми скулптура, която се откри в България, 13-14 години след като беше направена, е в Карлово. Тя беше предназначена за войнишки паметник, затова от „Майката“ стана „Розоберачката“. Така или иначе скулптурата оцеля, поставена е на пиедестал и хората минават покрай нея и я виждат“, разказа авторът. Известни негови проекти в чужбина са „Рокли“, „Дървета“, „Птици“. Последните години активно използва арматурно желязо като материал за своите монументални творби. „Наистина арматурното желязо е създадено, за да бъде скрито в бетона. Аз го изваждам и когато се получи хубава скулптура, се откриват качествата на този материал“, казва творецът. \r\nНа 26 май Живко Седларски  ще открие в центъра на градчето, в което живее – Бретан, над триметрова фигура - „Бретонката“,  която е в унеса на танца. Направена е пак от арматурно желязо. „Кметът и неговите съветници избраха нея, защото искаха на площада на тяхното градче да има характерна скулптура на български скулптор, живеещ в този град, поясни Седларски и допълни, че на 13 юли срещата му с българската публика ще бъде в Пловдив, където ще открие своя изложба.  \r\nРосица АНГЕЛОВА  \r\nПълният текст на интервюто четете в категория „Мнение“", "date": "2019.05.24", "title": "Живко Седларски, скулптор: Само с културата си България може да пребори народите, които са икономически по-силни"}
{"url": "http://www.focus-news.net/news/2019/05/24/2661961/inzh-kostadin-varev-kmet-na-obshtina-belovo-24-may-e-nay-svetliyat-i-nay-balgarskiyat-praznik-za-vsichki-nas.html", "text": "24 май е най-светлият и най-българският празник за всички нас. Това се посочва в поздравителен адрес на кмета на Община Белово инж. Костадин Варев до учители и ученици, просветни и културни дейци от общината по повод 24 май, съобщиха от  Общината . „Денят на българската просвета и култура и на славянската писменост е най-светлият и най-българският празник за всички нас. На този ден всеки българин отправя поздрав към своите учители, към хората на духа и просвещението, към всички, които възпитават и градят духовността на нацията ни. Нека да им пожелаем здраве, бъдещи творчески и професионални успехи. Искам да поздравя с постигнатите успехи и всички ученици от училищата и школите на територията на община Белово, всички читалищни дейци и самодейни групи и да им благодаря за влагания труд и постоянство, за вдъхновението и дръзновението, с които прославят Белово. На нашите зрелостници от Випуск 2019 желая да се трудят усърдно, за да сбъднат мечтите си и да не забравят, че те са бъдещето на нашия град и той има нужда от тях за успешното си развитие“, се посочва в поздравителния адрес.", "date": "2019.05.24", "title": "Инж. Костадин Варев, кмет на Oбщина Белово: 24 май е най-светлият и най-българският празник за всички нас"}
{"url": "http://www.focus-news.net/news/2019/05/24/2661959/afp-noviyat-lider-na-konservativnata-partiya-shte-bade-izbran-do-20-yuli.html", "text": "Британските консерватори заявиха, че наследникът на Тереза Мей, на постовете на партиен лидер и премиер, се очаква да бъде избран до 20 юли, преди лятната ваканция на парламента, предаде  AFP .  \r\nВ изявление председателят на дясноцентристката партия Брандън Люис заяви, че номинациите сред депутатите ще приключат през седмицата започваща на 10 юни, преди членовете на партията да изберат двамата водещи кандидати „навреме, за да бъде обявен резултата пред парламента преди лятната ваканция на 20 юли“.   Светлин Божков", "date": "2019.05.24", "title": "AFP: Новият лидер на Консервативната партия ще бъде избран до 20 юли"}
{"url": "http://www.focus-news.net/news/2019/05/24/2661971/ria-novosti-nay-malko-dvama-dushi-sa-zaginali-pri-eksploziya-v-dzhamiya-v-pakistan.html", "text": "Най-малко двама души са загинали, а 25 души са били ранени, при експлозия в джамия в Пакистан, предаде  РИА Новости .  \r\nИнцидентът е станал в град Квет. Експлозията е избухнала по време на молитва. От полицията съобщиха, че е избухнало самоделно взривно устройство. \r\nДо момента нито една групировка не е поела отговорност за атентата, допълва агенцията.  Светлин Божков", "date": "2019.05.24", "title": "РИА Новости: Най-малко двама души са загинали при експлозия в джамия в Пакистан"}
{"url": "http://www.focus-news.net/news/2019/05/24/2661964/burgas-400-roditeli-uchiteli-i-detsa-ot-razlichni-uchebni-zavedeniya-na-teritoriyata-na-obshtina-pomorie-otbelyazaha-24-may-v-zalata-na-narodno-chitalishte-prosveta-1888.html", "text": "Денят на славянската писменост и българската просвета и култура в Поморие беше тържествено отбелязан в НЧ „Просвета 1888“, чиято зала приюти близо 400 родители, учители и деца от различни учебни заведения на територията на общината. Това съобщиха от пресцентъра на  Община Поморие . Кметът Иван Алексиев лично поздрави всички по повод светлия празник. „Уважаеми културни  и просветни дейци, уважаеми хора на изкуството, хора на словото и духовността на град Поморие, искам да ви пожелая здраве, сили и мъдрост, много лични и професионални успехи. Необходимо ни е обаче и много търпение, за да продължим всички заедно това велико дело – да съхраняваме националния ни дух и гордост. Нека не забравяме своя род и език“, каза той.  \r\nВ програмата, организирана от ЦПЛР ОДК – Поморие, се включиха: Общинският духов оркестър, децата от ДГ „Слънчо“,  ДГ „Веселушко“, ДГ „Детелина“, вокалните групи на СУ „Иван Вазов“ и ОУ „Христо Ботев“ Поморие. За ведрото настроение на всички присъстващи допринесоха също танцьорите от ТК „Блясък“ и Детски фолклорен танцов ансамбъл „Раковина“.", "date": "2019.05.24", "title": "Бургас: 400 родители, учители и деца от различни учебни заведения на територията на община Поморие отбелязаха 24 май в залата на Народно читалище „Просвета 1888“"}
{"url": "http://www.focus-news.net/news/2019/05/24/2661972/pazardzhik-ofitsialno-e-otkrit-obnoveniyat-most-v-selo-kapitan-dimitrievo.html", "text": "Официално е открит обновеният мост в село Капитан Димитриево. Това съобщиха от  Община Пещера . Мостът над река Пишманка е опасен от 2014 и бе затворен за движение. Миналата година от Министерски съвет на Община Пещера бяха отпуснати допълнителни средства за предотвратяване на бедствия в размер на 292 933 лева. С парите съоръжението е обновено изцяло, като са запазени само основите. Този мост осигурява връзката на голяма част от селото с главния път Брацигово - Пазарджик, като по него основно преминава селскостопанската техника.  \r\nВ откриването участваха народният представител Десислава Костадинова, кметът на Община Пещера Николай Зайчев, кметът на селото Иван Златинов и представители на фирмата изпълнител.", "date": "2019.05.24", "title": "Пазарджик: Официално е открит обновеният мост в село Капитан Димитриево"}
{"url": "http://www.focus-news.net/news/2019/05/24/2661974/ombudsmanat-maya-manolova-shte-zapochne-kampaniya-sreshtu-dds-pri-darenieto-na-knigi.html", "text": "Омбудсманът Мая Манолова ще стартира кампания за премахване на ДДС върху дарението на книги. Това обяви тя в Деня на българската просвета и култура и на славянската писменост, съобщиха от пресофиса на  омбудсмана .   \r\n„Мисля, че няма по-подходящ ден от днес и в навечерието на 1 юни – Деня на детето, да започнем заедно кауза, посветена на книгата – най-силното и най-могъщо оръжие срещу пълзящата сянка на бездуховието и несвободата“, написа тя във фейсбук профила си.   \r\nМанолова обяснява, че е била сезирана от български издатели, които, по техните думи, „отдавна поставят този важен въпрос, но срещат само тишина. И безразличие“.   \r\n„Става дума за скандалния факт, че всички издатели плащат данък ДДС върху даренията, които правят на българските библиотеки – регионални, градски, селски, училищни, читалищни, ведомствени и пр.“, уточнява Мая Манолова. Тя допълва, че депозитните екземпляри, които издателите са длъжни да предоставят на библиотеките по закон, също се облагат с данък.  \r\n„Нямам обяснение, защо дарението на книги се наказва с данък. Тази несправедливост трябва да бъде коригирана. Сигурна съм, че успеем ли в тази кауза, издателите ще предоставят многократно по-големи дарения на библиотеките, училищата, читалищата… Успяхме с ДДС-то при дарените храни, сега е време то да падне и за дарението на книги. Защото хлябът е важен, но далеч не е всичко“, завършва Мая Манолова.", "date": "2019.05.24", "title": "Омбудсманът Мая Манолова ще започне кампания срещу ДДС при дарението на книги"}
{"url": "http://www.focus-news.net/news/2019/05/24/2661978/jerusalem-post-avigdor-liberman-othvarli-obvineniyata-za-zabavyaneto-na-formiraneto-na-dyasna-koalitsiya.html", "text": "Лидерът на партията „Наш дом Израел“ Авигдор Либерман отхвърли обвиненията от страна на премиера Бенямин Нетаняху, че е причина за забавянето на формирането на дясна коалиция, тъй като не е активен в коалиционните преговори, пише изданието  „Jerusalem post“ .  \r\nНетаняху свика извънредна среща с всички потенциални коалиционни партньори в четвъртък вечерта, но Либерман отказа да участва. На срещата стана ясно, че Нетаняху ще се опита да формира коалиция без участието на „Наш дом Израел“.  \r\nЛиберман заяви, че в миналото е водил коалиционни преговори, както за „Ликуд“, така и като лидер на сегашната си партия, и никога не е виждал коалиционни преговори да се водят толкова небрежно.  \r\n„Това е цената на арогантността. Ако се наложи да правим нови избори, то това ще бъде единствено, защото „Ликуд“ са провалили преговорите. Не е случайно, че това е първия път от основаването на държавата, когато някой, който е спечелил убедителна победа на изборите, не е в състояние да формира правителство“, заяви Либерман.  \r\n„Ликуд“ реагира на думите на ЛИберман, като от партията заявиха, че „единственото предложение на партията към него е било и остава, формиране на дясно правителство под ръководството на Нетаняху“.  \r\nЛидери на ортодоксалните евреи заявиха, че „Либерман не иска да участва в правителство на Нетаняху и затова го е оставил преди няколко месеца“.   Светлин Божков", "date": "2019.05.24", "title": "„Jerusalem post“: Авигдор Либерман отхвърли обвиненията за забавянето на формирането на дясна коалиция"}
{"url": "http://www.focus-news.net/news/2019/05/24/2661970/mitko-ivanov-istorik-traditsionno-i-ezhegodno-chestvane-na-denya-na-slavyanskata-pismenost-i-kultura-ima-ot-1858-g-kogato-praznikat-e-bil-otbelyazan-v-plovdiv-i-v-odrin.html", "text": "Традиционно и ежегодно честване на Деня на славянската писменост и култура има от 1858 г., когато празникът е бил отбелязан в Пловдив и в Одрин. Това каза пред журналисти историкът Митко Иванов, предаде репортер на  Радио „Фокус“ – Бургас . Според Иванов всички опити за честване преди тази година са били спорадични и откъслечни. „Бургас се оказва, че е напълно в синхрон с тези опити. Естествено, това не е откъснато от историческия контекст. През 1860 г. са се случили революционните български постижения, които успяват да създадат опорни пунктове на българското възраждане“, отбеляза историкът. Той обясни, че през 80-те години на XIX век жителите на Бургас са отбелязвали празника, като са се събирали в тогавашния край на града. „Там, в района на днешната Трета поликлиника, са правили народно веселие, споменавал се е празникът и неговият повод, но те са нямали свещеник българин, който да отслужи литургия на български. Това означава, че по-скоро е било едно припознаване на празника, едно неофициално честване, а не официален и религиозен празник в днешния смисъл на думата“, посочи още Иванов.  \r\nСпоред него празникът е един от най-важните измежду всички църковни празници за българите. „Това върви по линия на обособяването на българското съзнание. То няма как да се случи на ден като Гергьовден, например – ден, който празнуват и българи и гърци. Няма как да стане и на Коледа или Великден – двата най-големи християнски празника, по една елементарна причина – това са общи православни празници“, добави Иванов. \r\nМария ПОПЧЕВА", "date": "2019.05.24", "title": "Митко Иванов, историк: Традиционно и ежегодно честване на Деня на славянската писменост и култура има от 1858 г., когато празникът е бил отбелязан в Пловдив и в Одрин"}
{"url": "http://www.focus-news.net/news/2019/05/24/2661975/mitko-ivanov-istorik-prez-80-te-godini-na-xix-vek-zhitelite-na-burgas-sabrali-sumata-ot-10-000-piastri-i-uspeli-da-izgradyat-parvata-balgarska-tsarkva-noseshta-imeto-na-kiril-i-metodiy.html", "text": "През 80-те години на XIX век жителите на Бургас събрали сумата от 10 000 пиастри и така успели да изградят първата българска църква, носеща името на светите братя Кирил и Методий. Това каза пред журналисти историкът Митко Иванов, предаде репортер на  Радио „Фокус“ – Бургас . Иванов обясни, че тогавашните гръцки духовници, които отслужвали в единствената по онова време църква – „Света Богородица“, две години подред отказвали на българите да отбележат празника на славянската писменост и култура. „След първия отказ през далечната 1861 г. българите в града „стисват зъби“, но след втория вече били категорични, че повече сътрудничество с гърците няма как да има. Отказвайки да поменат светите братя, гръцките духовници изпълняват ролята на катализатор, за да се случи всичко това след няколко години – една не чак толкова голяма общност като българската, да се консолидира и да събере тази грамадна за времето си сума. Все пак, това са били 100 - 200 семейства, които са събрали сумата, така че не е било никак лесно“, отбеляза Иванов. По думите му сумата от 10 хиляди пиастри приблизително се равнява на днешните 20 хиляди лева. \r\nМария ПОПЧЕВА", "date": "2019.05.24", "title": "Митко Иванов, историк: През 80-те години на XIX век жителите на Бургас събрали сумата от 10 000 пиастри и успели да изградят първата българска църква, носеща името на Кирил и Методий"}
{"url": "http://www.focus-news.net/news/2019/05/24/2661973/balgariya-otbelyaza-praznika-na-bukvite-obzor.html", "text": "България чества Деня на българската просвета и култура и на славянската писменост. На този ден прославяме делото на Светите равноапостоли братята Кирил и Методий. Празникът в  столицата  започна с тържествен молебен в Патриаршеската катедрала \"Св. Александър Невски\", отслужен от Негово Светейшество Българският патриарх Неофит. Честванията продължиха с тържествено шествие от Археологическия музей до Националната библиотека „Св. св. Кирил и Методий“. След това в присъствието на патриарх Неофит, стотици граждани, държавници и политици бе отслужен тържествен водосвет по повод 24 май.  Водосветът отслужи  Белоградчишкият епископ Поликарп . Той пожела да подражаваме на светите братя Кирил и Методий и да утвърдим в ежедневието си трите големи християнски добродетели - вярата, надеждата и любовта. Според епископ Поликарп трите добродетели сплотяват и ни учат в живота как да преуспяваме, как да изграждаме и църква, и държава, и род, и Родина, за да бъдат устойчиви и да имат своето достойно място в света. Кметът на София Йорданка Фандъкова  първа взе думата за приветствие. Тя  заяви, че празникът на буквите е празникът на нашата сила, а тържеството на знанието е тържество на свободата. \"През 885 г. учениците на Кирил и Методий намират убежище в България. Историците казват, че княз Борис жадувал за такива хора, които под негова закрила създават Преславската и Охридската книжовни школи\", посочи тя и допълни, че през последвалия Златен век България се превръща в духовен център. \r\nОт своя страна  президентът Румен Радев  посочи, че дълбоко в темелите на нашата държавност са вградени писмеността и духовността. \"24 май е празник на всички светли умове, които не се примиряват с невежеството и вярват в просветения прогрес\", заяви държавният глава. По думите му благословени сме да имаме като покровители светци, дарили ни буквите.  \r\nСпециален гост на събитието бе  генералният директор на ЮНЕСКО Одри Азуле , която честити празника и пожела да живее България. Тя посочи, че за нея е голяма чест като представител на ЮНЕСКО да споделя светлия празник 24 май. Азуле обърна внимание на нематериалните аспекти на езика. \"Езикът е първата среда, в която сме приети. Той е това, чрез което едно дете възприема историята, чрез което едно дете наследява предците си. Езикът е нишката на нашето човечество. Това, чрез което човешкото същество предава, получава и това посредством, което има и съществува история\", допълни тя. Слова произнесоха още министърът на образованието Красимир Вълчев и на културата Боил Банов.  Образователният министър Красимир Вълчев  каза, че българската азбука, българският език и книжовност са спойката и опората на националната ни идентичност. \"Днес е хилядолетния празник на България, единственият останал като връзка. Езикът и образованието са ни съхранили през вековете\", заяви Вълчев и допълни, че те са пътят на нашето развитие“, изтъкна той.  \r\nОт своя страна  министърът на културата Боил Банов  заяви, че мислите на учителите, хората на науката и културните дейци, са мислите на тази държава, а дръзновението им е нейното вдъхновение. \r\nСлед официалната част всички присъстващи поднесоха венци и цветя пред паметника на светите братя Крили  и Методий. В честванията се включиха още представители на академичната общност, учители, ученици и десетки родолюбиви граждани, а градинката пред Националната библиотека бе огласена от звуците на химна \"Върви народе възродени\", или така наречения Български всеучилищен химн, чийто автор е Стоян Михайловски, а музиката на химна е написана от Панайот Пипков.  \r\nКакто традицията повелява празникът бе отбелязан с общоградски чествания и шествия в цялата страна. Отбелязването на Деня на славянската писменост и култура датира от 1851 г.  Първото честване на светите братя Кирил и Методий става по идея на Найден Геров в Пловдив, където тази година празникът започна с  празнично шествие. То тръгна от площад „11 май“ към центъра на града. Обичайно шествието се предвождаше от ученици на Хуманитарната гимназия „Св. св. Кирил и Методий“, които носеха иконата на светите братя Кирил и Методий. Мажоретки и духов оркестър бяха също в челото на колоната, а след тях и всички официални лица, гости и духовници начело с Пловдивския митрополит Николай. \r\nВ  Карлово  Денят на славянската писменост и култура бе отбелязан с издигане на националния флаг под звуците на българския химн. В голямата празнична програма с песни и танци се представиха децата, девойките и младежите от средните училища. В друг град от областта -  Садово  празничната програма започна още от 09.30 часа с водосвет, тържествено слово на кмета на Община Садово Димитър Здравков и награждаване на заслужили дейци на културата.  \r\nС празнична програма на пл. „Акад. Николай Хайтов“ в  Асеновград  бе отбелязан Денят на славянската писменост и българската просвета и култура. Началото на програмата бе поставено 10.30 часа, когато от всички краища на площада пристигнаха шествия от възпитаниците на училищата в града. В началото на тържествената програма, посветена на празника на буквите, кметът на Общината д-р Емил Караиванов връчи грамоти на изявени ученици, които през учебната година са проявили своите научни, спортни или други дарби и заложби. \r\nС пъстро шествие от площад „Велчова завера” до сградата на Общината започнаха честванията по случай Деня на българската просвета, култура и писменост във  Велико Търново . В него участваха над 1000 деца, ученици, студенти, учители и преподаватели, дейци на културата и изкуствата, жители и гости на града от България и чужбина. \r\nВ  Свищов  с поклонение, общоградско шествие, много музика, песни и танци бе отбелязан 24 май.  Програмата започна в с поднасяне на цветя на гроба на д-р Георги Атанасович – министър на просвещението в първия кабинет на България (26 юли – 24 ноември 1879 година). \r\nВ  Пазарждишко  стотици деца, учители, дейци на културата и общественици се включиха в празничното шествие за 24 май в града. Начело на шествието, което се предвождаше от мажоретките на Общинския детски комплекс, бяха народни представители от 13 МИР – Пазарджик, общинското ръководство на Пазарджик, образователни експерти. Ученици и учители тръгнаха от читалище „Виделина” и премина по булевард „България”, като бяха съпровождани от много родители, носещи цветя. Въпреки слабия дъжд, много граждани също се присъединиха към празника. Участниците положиха венци и цветя на паметника на Кирил и Методий в градинката срещу сградата на Общината. Празникът продължава с концерт на площад „Константин Величков” с участието на състави към Общинския детски комплекс. \r\nОбщина  Пещера  отбеляза Деня на славянската писменост и българската просвета и култура с празнична програма. На централния площад „България“ се събраха ученици, учители и културни дейци. По традиция бяха наградени успешните ученици на Пещера, заслужилите учители и дейци на културата от общината. Подготвена бе и празнична програма, в която участваха деца от учебните заведения. \r\nВъв  Велинград  празничната програма започна с шествие на представителен духов оркестър и мажоретен състав ,,Димитър Мечев’’, велинградски дейци на просветата и културата, представителни групи на училищата в града и официални гости. Тя продължи с празничен благослов, отслужен от енорийски свещеници и концерт-спектакъл на централния площад „Николай Гяуров” във Велинград. Кметът на Община Велинград д-р Костадин Коев поздрави всички просветни и културни дейци по повод празника. Концертната програма започна на градския площад с изпълнения на ДЮВИШ „Звънче“, танцова формация „Танцувай с мен“ към СУ „Св. св. Кирил и Методий“ в курорта, ВГ „Караоке“, детските формации от ОДК - Велинград, танцова формация „Расна китка“ към СУ „Методи Драгинов“ – с. Драгиново и спортен клуб „Импулс“. \r\nС многолюдно шествие в  Шумен  бе отбелязан 24 май. Деца, ученици, учители и родители преминаха по главната улица от пл. „Кристал“. Начело на шествието бяха Градския духов оркестър и ученици, носещи образите на Светите братя Кирил и Методий. След тях в празничната колона бяха народни представители, областният управител, кметът на Шумен и заместниците му, общински съветници.  Шествието приключи с изпълнения на мажоретни състави от детски градини и клуб „Ритмик“. Празникът продължи  в ДКТ „Васил Друмев“ с церемония по връчване на „Наградата на Шумен“ в сферата на образованието и науката.  \r\nВ  Стара Загора  близо 2000 ученици и студенти се включиха в празничното шествие по повод 24 май. Три лъча се събраха на обновения площад пред Общината, където се проведе церемонията. На тържественото честване присъстваха кметът Живко Тодоров и зам.-кметът Иванка Сотирова, общински съветници, представители на обществени организации. Да споделят празника тук бяха Емил Христов, зам.-председател на Народното събрание и депутати, областният управител Гергана Микова и заместниците ѝ Петя Чакърова, и Димитър Драчев. Просветни и културни дейци, както и много граждани също дойдоха на площада. Начало на честването дадоха мажоретките от Центъра за подкрепа за личностно развитие с танцови изпълнения. \r\nТочно в 10.00 часа на площада прозвуча Химна на Стара Загора. Последва и хорово изпълнение на любимия за всички българи „Върви, народе възродени“. Към небето полетяха балони с буквите от българската азбука. Прозвуча емблематичното стихотворение „Аз съм българче“ изпълнено от второкласничката Искра Кирчева. Стихове за България прочетоха и ученици от Второ основно училище. Под звуците на Националния химн бяха издигнати знамената на България, на Стара Загора и на Европейския съюз.  \r\nВ друг град от областта -  Казанлък  честванията започнаха с празнично шествие, чийто финал бе на площад „Севтополис”, където е състоя общоградско тържество. По време на тържеството бяха наградени победителите в инициативата „Младите лидери на Казанлък”. В навечерието на празника на официална церемония бяха отличени педагози в класацията „Учител на годината 2019“, организирана от Община Казанлък.  \r\nТеодор Монев от ОУ “Христо Ботев“ и неговото изпълнение на Вазовото стихотворение „Аз съм българче“ постави началото на градското тържество в  Добрич . Както всяка година то бе предвождано от 109-годишна икона, изографисана от незнаен иконописец. Първи в шествието преминаха официалните лица - кметът Йордан Йорданов и неговият екип, областният управител Красимир Кирилов и екипа му, депутати, общински съветници. По традиция след официалните лица първо преминава Средно училище „Св. Св. Кирил и Методий“. В шествието се включиха всички образователни структури в града, както и културните институции. Шествието бе проследено от огромен брой добричани, които изпълниха централната пешеходна зона до началото на парка „Св. Георги“. В  Каварна  тържественото шествие по централната улица се включиха ученици, учители, деца от детски градини, просветни и културни дейци. \r\nСтотици деца, ученици, учители и културни дейци се включиха в празничното шествие по повод Деня на българската просвета и култура и на славянската писменост в  Кюстендил . В шествието, което се състоя на площад „Велбъжд”, участваха представителни групи на детските градини, основните училища и гимназии, културните институти и читалищата. Официални гости на празника бяха кметът на Община Кюстендил Петър Паунов, областният управител Виктор Янев, председателят на Общински съвет Михаела Крумова, както и началникът на Регионално управление на образованието Мая Стойчева. На площада дефилираха представители на шестте детски заведения в които се отглеждат, възпитават и обучават 1474, от които 189 деца са приети в яслени групи. В  Търговище  традиционното празнично шествие на образователни и културни институции постави началото на проявите, посветени на 24 май. Шествието, което премина от I ОУ „Христо Ботев“ до площад „Независимост“. \r\nВ  Плевен  близо 300 хористи от 11 хорови формации запяха заедно \"Върви, народе възродени\". Празничният хор бе част от проявите, с които Плевен отбелязва един от най-светлите дни в празничния календар. Празникът започна с традиционно тържествено шествие. В 10.30 ч. пред Драматично-куклен театър „Иван Радоев“ се събраха ученици, учители, студенти, дейци на културата, представители на местната власт и десетки граждани. \r\nДеница КИТАНОВА", "date": "2019.05.24", "title": "България отбеляза празника на буквите (ОБЗОР)"}
{"url": "http://www.focus-news.net/news/2019/05/24/2661983/niggg-zemetresenie-s-magnitud-32-po-rihter-e-useteno-v-dimitrovgrad-i-haskovo.html", "text": "Земетресение с магнитуд 3.2 по Рихтер е усетено в Димитровград и Хасково. Това съобщи за  Агенция „Фокус\"  дежурният сеизмолог Димитър Лазаров от Националния институт по геофизика, геодезия и география (НИГГГ) към Българската академия на науките (БАН). Епицентърът на труса е между Димитровград и Гълъбово. Земетресението е регистрирано в 11.48 ч.  \r\nДеница КИТАНОВА", "date": "2019.05.24", "title": "НИГГГ: Земетресение с магнитуд 3.2 по Рихтер е усетено в Димитровград и Хасково"}
{"url": "http://www.focus-news.net/news/2019/05/24/2661981/reuters-boris-dzhonsan-zayavi-che-velikobritaniya-pri-vsichki-sluchai-shte-izleze-ot-es-na-31-oktomvri.html", "text": "Бившият британски външен министър Борис Джонсън заяви, че Великобритания при всички случаи ще излезе от Европейския съюз на 31 октомври, предаде агенция  Reuters . \r\n„Ние ще напуснем ЕС на 31 октомври със споразумение или без споразумение“, заяви Джонсън. По неговите думи, „начинът да постигнем добра сделка се състои в това, да бъдем подготвени за ситуация на излизане без споразумение“.  \r\nДжонсън е смятан за фаворит в предстоящата борба за поста на нов лидер на Консервативната партия и премиер на Великобритания.   Светлин Божков", "date": "2019.05.24", "title": "Reuters: Борис Джонсън заяви, че Великобритания при всички случаи ще излезе от ЕС на 31 октомври"}
{"url": "http://www.focus-news.net/news/2019/05/24/2661982/kyustendil-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Ремонтни дейности се извършват по път II-62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 9 юли. \r\nЛивия НИНОВА", "date": "2019.05.24", "title": "Кюстендил: Нормално се осъществява движението по пътищата в областта"}
{"url": "http://www.focus-news.net/news/2019/05/24/2661941/ria-novosti-angela-merkel-zayavi-che-se-otnasya-s-uvazhenie-kam-reshenieto-na-tereza-mey.html", "text": "Германският канцлер Ангела Меркел се отнася с уважение към решението на британския премиер Тереза Мей да подаде оставка, предаде  РИА Новости , позовавайки се на пресслужбата на германското правителство.  \r\nГоворител на германското правителство заяви, че Берлин е заинтересован от продължаване на тясното сътрудничество с британското правителство.  \r\nОт пресслужбата на германското правителство подчертаха, че Берлин продължава да е заинтересован от организирано излизане на Великобритания от ЕС, като хода на преговорите „в значителна степен зависи от вътрешнополитическата ситуация във Великобритания“.   Светлин Божков", "date": "2019.05.24", "title": "РИА Новости: Ангела Меркел заяви, че се отнася с уважение към решението на Тереза Мей"}
{"url": "http://www.focus-news.net/news/2019/05/24/2661977/kardzhali-zrelostnitsi-i-izyaveni-uchenitsi-ot-vsichki-uchilishta-v-grada-byaha-nagradeni-ot-obshtinata.html", "text": "Зрелостници и изявени ученици от всички училищата в града бяха наградени от Ротари клуб и Община Кърджали, предаде кореспондент на  Радио „Фокус“ . Валентин Гогев, президент на Ротари клуб – Кърджали, награди със специални награди 7 зрелостници от всички училища в Кърджали. Грамоти и парични суми получиха 7 абитуриенти: Магдалена Миланова Лилова от СУ „Отец Паисий“, Антоанета Юлиянова Димитрова от СУ „Петко Р. Славейков“, Ани Ташева Стоянова от Професионална гимназия по облекло и дизайн „Евридика“, Севда Севил Расим от Професионална гимназия по икономика „Алеко Константинов“ и Николай Емилов Аргатов от Професионална гимназия по селско и горско стопанство, Гизем Гюрчай Сюлейман и Гюллю Ерхан Есад от Езикова Гимназия „Христо Ботев“- Кърджали.  \r\nВече 13 години Община Кърджали отличава за големи постижения изявени ученици с уникалната награда „Стипендия Кърджали“. Кметът на града Хасан Азис връчи наградите на призьорите за тази учебна година Лия Делчева Стамболиева от ЕГ „Христо Ботев“, Александра Орлинова Заимова от СУ „П. Р. Славейков“ и Краси Розалинов Хаджиев от СУ „Отец Паисий“. \r\nДарина ДЕЕНИЧИНА", "date": "2019.05.24", "title": "Кърджали: Зрелостници и изявени ученици от всички училища в града бяха наградени от Общината"}
{"url": "http://www.focus-news.net/news/2019/05/24/2661976/evropeyski-izbori-2019-vodachat-na-listata-na-bsp-za-balgariya-elena-yoncheva-poseti-gabrovo-po-sluchay-24-may.html", "text": "Водачът на листата на \"БСП за България\" Елена Йончева посети град Габрово по случай честването на 24 май - Деня на българската просвета и култура и славянската писменост. Това съобщиха от пресцентъра на  БСП . Йончева проведе среща с граждани в препълнена зала на Художествената галерия, където честити празника на присъстващите и заяви, че за България има надежда. \r\nПо-късно водачът на листата на \"БСП за България\" и народният представител от ПГ на \"БСП за България\" Кристина Сидорова положиха цветя пред паметника на Васил Априлов в града. Елена Йончева отбеляза, че Габрово е културен и просветен център на България - градът, в който през 1835 година е създадено първото взаимно училище, Априлската гимназия. Тя пожела на гражданите да запазят високия си дух и да защитават справедливостта.", "date": "2019.05.24", "title": "Европейски избори 2019: Водачът на листата на \"БСП за България\" Елена Йончева посети Габрово по случай 24 май"}
{"url": "http://www.focus-news.net/news/2019/05/24/2661985/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "Изключително интензивен е трафикът за товарни автомобили при ГКПП \"Капитан Андреево\". Това съобщиха от  Главна дирекция \"Гранична полиция\" . Информацията за трафика е към 16.00 ч. На ГКПП \"Лесово\" трафикът е интензивен на изход от товарни автомобили. \r\nНа българо-румънската граница  на ГКПП \"Дунав мост Русе\" е интензивен на изход от товарни автомобили. На ГКПП \"Силистра\" трафикът е интензивен на изход за леки автомобили. На останалите гранични пунктове трафикът е нормален.", "date": "2019.05.24", "title": "ГД \"Гранична полиция\": Изключително интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2019/05/24/2661984/premierat-boyko-borisov-v-myunhen-otnosheniya-mezhdu-balgariya-i-germaniya-sa-otlichni-a-vrazkite-s-bavariya-sa-nay-aktivni.html", "text": "Двустранните отношения между България и Германия са отлични, със стратегическа важност, а връзките с Бавария са най-активните и динамично развиващите се сред германските федерални провинции. Това заяви премиерът Бойко Борисов по време на срещата си с министър-председателя на Свободната държава Бавария д-р Маркус Зьодер, която се състоя в Държавната канцелария на Бавария в Мюнхен, съобщиха от  правителствената информационна служба . \r\nРазговорите между Борисов и Зьодер бяха продължение на успешната и продуктивна среща, която двамата проведоха в София в началото на май. Днес във фокуса на обсъжданията бяха икономиката и инвестициите. \r\nМинистър-председателят Маркус Зьодер отбеляза, че е впечатлен от това колко много немски заводи се откриват в България. „Очакваме още по-засилено икономическо сътрудничество. Придаваме голямо значение на доверието на баварския бизнес за търговия и инвестиции в нашата страна, и полагаме усилия в тази посока“, подчерта министър-председателят Бойко Борисов. Той добави, че за страната ни е от изключителна важност разширяването на присъствието на български продукти на баварския пазар в перспективни сектори като електрониката и електротехниката, машиностроенето, химическа промишленост, селското стопанство и др. \r\n„Стремим се да развиваме иновативни производства с висока добавена стойност и да подобряваме възможностите за развитие на технологиите“, каза още премиерът Борисов пред Маркус Зьодер.  \r\nМинистър-председателят Борисов заяви, че България активно работи за още по-добри условия за привличане на инвеститори, включително чрез реформиране на професионалното образование и подготвянето на квалифицирани кадри, чрез намаляването на административната тежест и развитието на индустриалните зони. \r\nДвамата премиери заявиха, че политическият диалог между България и Бавария е интензивен на всички нива и ще продължи полагането на всички необходими усилия за доразвиване на неизползвания потенциал. Маркус Зьодер предложи да се организира Икономическа вечер на България в Бавария, която да е още един израз на отличните отношения между България и Бавария.", "date": "2019.05.24", "title": "Премиерът Бойко Борисов в Мюнхен: Отношения между България и Германия са отлични, а връзките с Бавария са най-активни"}
{"url": "http://www.focus-news.net/news/2019/05/24/2661986/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-simitli-gotse-delchev.html", "text": "Интензивен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Няма данни за образували се задръствания или колони от автомобили, нито за регистрирани тежки пътни инциденти. В област Благоевград не се извършват ремонтни дейности, заради които да са въведени ограничения за движението. Повишена опасност от свличане на скална или каменна маса има в района на Кресненското дефиле и проходите Предел и Папаз Чаир. \r\nЛивия НИНОВА", "date": "2019.05.24", "title": "Благоевград: Интензивен е трафикът по автомагистрала „Струма“, главен път Е-79 и второкласен път Симитли – Гоце Делчев"}
{"url": "http://www.focus-news.net/news/2019/05/24/2661990/ria-novosti-nay-malko-15-dushi-sa-zaginali-pri-pozhar-v-targovski-tsentar-v-indiya.html", "text": "Най-малко 15 души са загинали, а още няколко души са пострадали, при пожар в търговски център в Индия, предаде  РИА Новости , позовавайки се на местни медии.  \r\nИнцидентът е станал в град Сурат, в щата Гуджарат.  \r\nОт полицията съобщиха, че броят на загиналите може да се увеличи, като причините за избухването на пожара се разследват.  \r\nИндийският премиер Нарендра Моди заяви, че мислите му са със семействата на загиналите. Властите обявиха, че ще бъде отпусната финансова помощ на семействата на загиналите.   Светлин Божков", "date": "2019.05.24", "title": "РИА Новости: Най-малко 15 души са загинали при пожар в търговски център в Индия"}
{"url": "http://www.focus-news.net/news/2019/05/24/2661979/yuliya-tsinzova-stolichna-biblioteka-opaseniyata-che-digitalizatsiyata-shte-zamesti-knigata-veche-ne-sa-validni.html", "text": "Опасенията, че дигитализацията ще замести книгата вече не са валидни. Това каза в интервю за празничното издание „Всички в час“ на  Радио „Фокус“  Юлия Цинзова, директор на Столична библиотека. Броят на читателите в Столична е библиотека е около 54 хил. и се увеличава. За първото тримесечие прочетените книги от Столична библиотека са 140 хил. тома, каза още тя. „Библиотеката е свързана със случващото се в съвременността и това, което се случва в обществото. При младите хора се наблюдава засилен интерес към историята и към съвременните автори, с които работим усилено. Интерес има и към мемоарната литература, екологията и теми свързани с въздуха водата и катастрофите“, обясни тя.Юлия Цинзова каза още, че библиотеката разполага и с електронни бази данни, които се ползват с успех най-вече сред младите, чийто интерес  към книгите се засилва. Тя допълни, че празникът в Столична библиотека продължава и в утрешния ден и покани всички на любопитна изложба в сградата на библиотеката.  \r\nМилослава АНГЕЛОВА", "date": "2019.05.24", "title": "Юлия Цинзова, Столична библиотека: Опасенията, че дигитализацията ще замести книгата вече не са валидни"}
{"url": "http://www.focus-news.net/news/2019/05/24/2661987/haskovo-obshtinata-obyavi-obshtestvena-porachka-za-remont-na-obshtinski-sgradi-za-nad-polovin-milion-leva.html", "text": "Обществена поръчка за ремонт на общински сгради за 554 395 лева обяви Община Хасково. Това съобщиха от пресцентъра на  Общината . Поръчката е разделена в 4 обособени позиции. Предвидени са текущи ремонти на 11 сгради на кметства в селата селски читалища, здравни служби, детски градини. \r\nВ Хасково от  ремонт се нуждае сградата където се помещават дружество на „Военноинвалидитите“, ще се обновят санитарните възли на залата на ансамбъл „Хасково“, подовата настилка в залата на ТСК „Тангра“, 3 читалища, училища и детска градина. Планиран е и ремонт на бунгала на почивната станция „Смокиня“. \r\nФирмите могат да подават документи за участие в обществената поръчка до 13 юни 2019 година.", "date": "2019.05.24", "title": "Хасково: Общината обяви обществена поръчка за ремонт на общински сгради за над половин милион лева"}
{"url": "http://www.focus-news.net/news/2019/05/24/2661989/evropeyski-izbori-2019-mustafa-karadaya-ot-kostandovo-tezi-izbori-sa-reshavashti-s-vota-si-shte-sprem-ksenofobiyata-i-natsionalizma.html", "text": "Екипът на Централния лъч на ДПС бе в пазарджишка област. Кандидат-евродепутатите на ДПС се срещнаха с жителите на община Сърница. По-късно се проведе предизборен митинг в град Костандово. Това съобщиха от пресцентъра на  ДПС .  \r\nНа митинга Мустафа Карадайъ обясни защо е важно председателят на партията да е водач на листата за евроизборите като каза, че когато председателят на ДПС е водач на листата, значи тези избори решават нещо много важно. \"Всеки един от нас трябва да е активен на тези избори и да гласуваме за номер 20, защото виждаме, че омразата към различните, ксенофобията и национализма не е само в България, а го има и в Европа\", подчерта той. \r\nПредседателят на ДПС напомни историческите факти в историята на Европа и каза, че ние помним историята, когато в Европа се мразеха различните и другите. \"Създадоха се концлагери и стана катастрофа в Европа, допълни той. А от другата страна е политиката, която споделя ДПС и на базата, която е създадена ДПС, защото ние в болката и страданието в онези грозни процеси преди 1990г не я превърнахме в омраза, а в съзидание, толерантност, уважение към различните, обединение на различните, за да бъдем силни и да живеем заедно\", бе категоричен Карадайъ. \r\nВодачът на листата на ДПС обяви, че предстоящите избори са важни и за България. \"На тези избори ясно трябва да заявим, че с политика на омраза и национализъм не можем да вървим напред\", обяви Мустафа Карадайъ. \r\nЛидерът на ДПС Мустафа Карадайъ напомни призива на почетния председател на ДПС д-р Ахмед Доган, който каза че каузата на ДПС е твърде голяма, за да си позволим лукса да се борим помежду си и да спъваме развитието на нашите младежи, деца и внуци, цитира той и заяви, че трябва да дадем шанс на нашите млади хора да живеят в един по-демократичен и по-свободен свят, а те имат амбицията да го изградят. \r\nЗам.-председателят на ПГ на ДПС Йордан Цонев каза, че трябва да променим нашата страна. Тя от 10 години се движи като слепец, без посока и без ясна цел. \"10 години ние не докарахме своята европейска мечта в България – работа, образование и високи доходи\", каза още той. \"Но изгонихме най-кадърната част от българското население в Европа, а именно нашите деца. Изгонихме ги в Европа да си търсят препитанието, хляба и доходите. Искаме да кажем на висок глас, че ДПС знае как да се развие страната така, че тези хора да се върнат в България. Да не се обезлюдяват нашите села и градове\", обяви Йордан Цонев. \r\nЕвродепутатът Искра Михайлова каза, че ако всички  дадем гласа си за представителите на ДПС, ние можем да променим бъдещето на Европа, бъдещето на България, Ракитово и Костандово. \"Ако вярваме на себе си и ако сме единни\", добави тя. \r\n\"В последните години ГЕРБ, а в последните 2 години, с участието на крайният национализъм смачка нашите мечти\", каза председателят на Младежко ДПС и евродепутат Илхан Кючюк. \"Ние не заслужаваме такова бъдеще. Ние не може да предадем такова наследство на бъдещите поколения. България трябва да бъде достойна държава. Трябва да бъдем част от дневния ред на ЕС. Доказахме, че през последните 5 години го можем\", добави още той. \r\nНа предизборния митинг присъстваха още зам.-председателят на ПГ на ДПС Халил Летифов, народният представител Сергей Кичиков, кандидат-евродепутатите Атидже Алиева-Вели и Севим Мусак. \r\nПо-рано през деня екипът на Централния лъч на ДПС проведоха среща с жителите на община Сърница. На срещата присъства и народният представител и кандидат-евродепутат Делян Пеевски.  На срещата бяха обсъдени предстоящите европейски избори и развитието на общината. Жителите на Сърница изразиха благодарности за подкрепата на ДПС за по-добрия живот в общината.", "date": "2019.05.24", "title": "Европейски избори 2019: Мустафа Карадайъ от Костандово: Тези избори са решаващи - с вота си ще спрем ксенофобията и национализма"}
{"url": "http://www.focus-news.net/news/2019/05/24/2661995/tass-deputati-obzhalvaha-ukaza-na-vladimir-zelenski-za-razpuskane-na-parlamenta.html", "text": "Група депутати от Върховната рада на Украйна са се обърнали към Конституционния съд, с иск срещу указа на президента Владимир Зеленски, за разпускане на парламента и насрочване на парламентарни избори в страната на 21 юли, предаде  ТАСС . Това съобщи депутатът от фракцията „Народен фронт“ Андрей Тетерук.  \r\n„Може да кажем, че днес група от 62 народни представители се обърна със съответния иск към Конституционния съд, за обжалване на противоконституционния указ на президента за разпускане на Върховната рада“, заяви Тетерук.  \r\nТой подчерта, че депутатите са уверени, че решението на Зеленски е противоконституционно. \r\nОсвен депутати от „Народния фронт“ документа е бил подписан и от депутати от „Блока на Юлия Тимошенко“, както и от Радикалната партия на Олег Ляшко.   Светлин Божков", "date": "2019.05.24", "title": "ТАСС: Депутати обжалваха указа на Владимир Зеленски за разпускане на парламента"}
{"url": "http://www.focus-news.net/news/2019/05/24/2661993/burgas-mokri-sa-chast-ot-patnite-nastilki-v-oblastta.html", "text": "Мокри са част от пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци, проходите са отворени за всички моторни превозни средства. Безпроблемно се осъществява движението на територията на областта. \r\nИнтензивен е трафикът по входно-изходните пътни артерии на град Бургас. Струпване на автомобили се наблюдава в района на пътен възел „Юг“ в посока жк. „Меден рудник“ поради ремонтни дейности на бул. „Захари Стоянов“. В централната градска част движението се осъществява без забавяне, няма образувани колони от автомобили. \r\nМария ПОПЧЕВА", "date": "2019.05.24", "title": "Бургас: Мокри са част от пътните настилки в областта"}
{"url": "http://www.focus-news.net/news/2019/05/24/2661996/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново  от Областно пътно управление. Условията за пътуване в областта са добри. Времето е предимно облачно, настилките са сухи. За изминалото денонощие няма регистрирани тежки инциденти, нови въведени забрани – също. Ограничено е движението за товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.24", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/05/24/2661994/evropeyski-izbori-2019-premierat-boyko-borisov-na-izbiratelite-poslaniya-ne-im-tryabvat-iskat-sigurnost-visoki-dohodi-i-razvitie.html", "text": "На избирателите послания не им трябват. Аз съм против лозунгите и посланията. Това каза пред журналисти в Мюнхен премиерът Бойко Борисов след среща с министър- председателя на Бавария д-р Маркус Зьодер в отговор на въпрос какво е посланието му към избирателите преди изборите на 26 май , предаде репортер на  Агенция „Фокус“ . „Хората искат сигурност, високи доходи, да виждат развитие. Ние това можем да предложим и го правим в момента“, заяви той. „Всички други имат лозунги, лозунги, много лозунги. Това обикновено отблъсква, а не привлича“, коментира премиерът. „За това ние говорим за заводи, фабрики, индустриализация, електроника и инвестиции, което донася високи доходи“, изтъкна Борисов. „Най-лесно е да кажеш, че ще направиш безплатни детски градини и че всичко ще е безплатно“, посочи премиерът. „Най-лесно им е на социалистите да кажат безплатно. Да де ама безплатното е много тежко платено за други“, допълни Бойко Борисов.", "date": "2019.05.24", "title": "Европейски избори 2019: Премиерът Бойко Борисов: На избирателите послания не им трябват, искат сигурност, високи доходи и развитие"}
{"url": "http://www.focus-news.net/news/2019/05/24/2661997/sport-benoa-per-se-klasira-za-finala-na-tenis-turnira-v-lion.html", "text": "Френският тенисист Беноа Пер се класира за финала на турнира от сериите АТП 250 в Лион. На полуфиналите Пер победи американеца Тейлър Фриц с 2:0 сета (6:4; 6:2).  \r\nНа финала Пер ще играе срещу победителя от втория полуфинал между Николоз Басилашвили от Грузия и Феликс Оже Алиасим от Канада.", "date": "2019.05.24", "title": "Спорт: Беноа Пер се класира за финала на тенис турнира в Лион"}
{"url": "http://www.focus-news.net/news/2019/05/24/2661999/premierat-boyko-borisov-s-germanskata-avtomobilna-industriya-sme-semeystvo.html", "text": "Толкова вече сме обвързани с германската автомобилна индустрия, че сме семейство. Това каза пред журналисти в Мюнхен премиерът Бойко Борисов след среща с министър-председателя на Бавария д-р Маркус Зьодер в отговор на въпрос можем ли да кажем, че си намигаме с германската автомобилна индустрия, предаде репортер на  Агенция „Фокус“ . „Не си намигаме, ние се целуваме и се обичаме. Даже много повече“, коментира той. „Дали е фар, мигач, маншон, носач, спирачка, камера за видеонаблюдение, антиблокинг система, кормилни уредби, дистанционно, стъкла - всичко се произвежда в България. Само един мотор ни трябва да ни докарат. Шаситата, спирачните маркучи, целия кабелаж - това намигане ли е, това е мощна индустрия“, посочи Борисов. „Много немски заводи се направиха в България, особено в автомобилната индустрия, на всички нива. Заводът, който открихме в Шумен, е с най-мощната преса, каквато има в Германия и в Япония“, изтъкна той. „С баварските колеги работим много не само за инвестиции, но и за обучението и за преминаването към по-високо ниво технологичен клас“, обяви премиерът. „За целта имаме покана от Мюнхен през септември да представим всички заводи в машиностроенето, електрониката и индустрията с 30 - 40 секундни видео презентации на немския бизнес, така че да съединим максимално икономиките на Бавария и България“, съобщи Борисов. Според него трябва да се работи и с българите, които са в чужбина. „Когато знаят за новите заводи, които се откриват, че за мениджъри и за високо квалифицираните служители има подобни на тукашните заплати, да могат да бъдат при близките си и да си ги прибираме в България“, коментира Бойко Борисов. „Много съм доволен, че Маркус Зьодер ще дойде през юни или юли, за да направим мероприятие със собствениците. Семейните бизнеси в Германия си предават, едно е да им разкажат, а друго е да го видят“, обяви той. „Те си ни харесват и обичат. Знаят, че сме най-стабилната държава на Изток. Спор няма“, подчерта министър-председателят.", "date": "2019.05.24", "title": "Премиерът Бойко Борисов: С германската автомобилна индустрия сме семейство"}
{"url": "http://www.focus-news.net/news/2019/05/24/2662001/pregled-na-mezhdunarodnite-novini-do-18-chasa-agentsiya-fokus.html", "text": "Представители на Европейския съюз заявиха, че оставката на британския премиер Тереза Мей, не променя тяхната позиция относно сделката за Брекзит, която страните-членки са постигнали с Великобритания, предаде  AFP .  \r\nПредседателят на Европейската комисия Жан-Клод Юнкер коментира, че приема решението на Мей „без да изпитва лична радост“.  \r\nГоворителят на ЕК Мина Андреева заяви, че позицията на ЕС, относно излизането на Великобритания от ЕС, включително въпроса за условията на сделката за Бекзит, остава непроменена, след обявяването на оставката на Мей.  \r\n„Нашата позиция остава непроменена, нищо не се променя“, заяви Андреева. \r\n***  Германският канцлер Ангела Меркел се отнася с уважение към решението на британския премиер Тереза Мей да подаде оставка, предаде  РИА Новости , позовавайки се на пресслужбата на германското правителство.  \r\nГоворител на германското правителство заяви, че Берлин е заинтересован от продължаване на тясното сътрудничество с британското правителство.  \r\nОт пресслужбата на германското правителство подчертаха, че Берлин продължава да е заинтересован от организирано излизане на Великобритания от ЕС, като хода на преговорите „в значителна степен зависи от вътрешнополитическата ситуация във Великобритания“. \r\n***  Френският президент Емануел Макрон приветства смелата работа на британския премиер Тереза Мей и призова да бъде изяснена позицията по Брекзит, предаде  AFP . \r\n„Все още е рано да се размишлява за последствията от това решение. Принципите на ЕС ще продължат да се изпълняват, в частност, приоритета за запазване на добрата работа на ЕС, което изисква бързо пояснение“, се казва в изявление на пресслужбата на Елисейския дворец.  \r\nФренският президент отбеляза, че Мей е „работила смело“ за Брекзит, в интерес на своята страна и уважавайки европейските партньори. \r\n***  Британските консерватори заявиха, че наследникът на Тереза Мей, на постовете на партиен лидер и премиер, се очаква да бъде избран до 20 юли, преди лятната ваканция на парламента, предаде  AFP .  \r\nВ изявление председателят на дясноцентристката партия Брандън Люис заяви, че номинациите сред депутатите ще приключат през седмицата започваща на 10 юни, преди членовете на партията да изберат двамата водещи кандидати „навреме, за да бъде обявен резултата пред парламента преди лятната ваканция на 20 юли“. \r\n***  Най-малко двама души са загинали, а 25 души са били ранени, при експлозия в джамия в Пакистан, предаде  РИА Новости .  \r\nИнцидентът е станал в град Квет. Експлозията е избухнала по време на молитва. От полицията съобщиха, че е избухнало самоделно взривно устройство. \r\nДо момента нито една групировка не е поела отговорност за атентата, допълва агенцията. \r\n***  Бившият британски външен министър Борис Джонсън заяви, че Великобритания при всички случаи ще излезе от Европейския съюз на 31 октомври, предаде агенция  Reuters . \r\n„Ние ще напуснем ЕС на 31 октомври със споразумение или без споразумение“, заяви Джонсън. По неговите думи, „начинът да постигнем добра сделка се състои в това, да бъдем подготвени за ситуация на излизане без споразумение“.  \r\nДжонсън е смятан за фаворит в предстоящата борба за поста на нов лидер на Консервативната партия и премиер на Великобритания. \r\n***  Най-малко 15 души са загинали, а още няколко души са пострадали, при пожар в търговски център в Индия, предаде  РИА Новости , позовавайки се на местни медии.  \r\nИнцидентът е станал в град Сурат, в щата Гуджарат.  \r\nОт полицията съобщиха, че броят на загиналите може да се увеличи, като причините за избухването на пожара се разследват.  \r\nИндийският премиер Нарендра Моди заяви, че мислите му са със семействата на загиналите. Властите обявиха, че ще бъде отпусната финансова помощ на семействата на загиналите.", "date": "2019.05.24", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/05/24/2661988/mitko-ivanov-istorik-prez-tseliya-si-zhivot-aleksandar-georgiev-kodzhakafaliyata-e-sabiral-za-da-mozhe-da-dari-ogromno-bogatstvo-na-tsarkvata-sv-sv-kiril-i-metodiy.html", "text": "През целия си живот Александър Георгиев – Коджакафалията е събирал като пчела, за да може да дари едно огромно богатство и то основно фокусирано върху църквата „Св. св. Кирил и Методий“. Това каза пред журналисти историкът Митко Иванов, предаде репортер на  Радио „Фокус“ – Бургас . „Александър Георгиев – Коджакафалията е един човек, който е бил крайно нереволюционен, но в това няма нищо конфузно. Всички приходи за църквата, които идват от завещанието му, са повече, отколкото другите – на самата църква и на благотворителното дружество „Милосърдие“. Оказва се, че нямаше да има нито дружество „Милосърдие“ със значителна дейност, нито богат и проспериращ храм като „Св.св. Кирил и Методий“, ако не беше дарението на Коджакафалията“, отбеляза Иванов. Според него има достатъчно свидетелства за това, че Александър Георгиев – Коджакафалията лично е проектирал и е участвал в изграждането на своите имоти. „Копаел е, ринал е пръст, носил е камъни и всичко останало – правил го е наравно с чираците“, добави Иванов. \r\nМария ПОПЧЕВА", "date": "2019.05.24", "title": "Митко Иванов, историк: През целия си живот Александър Георгиев – Коджакафалията е събирал, за да може да дари огромно богатство на църквата „Св. св. Кирил и Методий“"}
{"url": "http://www.focus-news.net/news/2019/05/24/2662000/plovdiv-obshtinski-mladezhki-savet-asenovgrad-otchete-nad-4500-lv-sled-provedeni-blagotvoritelni-initsiativi.html", "text": "Общински младежки съвет - Асеновград отчете над 4500 лв. след проведени благотворителни инициативи. Това съобщиха за  Радио „Фокус“ – Пловдив  от Общината. Структурата Общински младежки съвет функционира от две години, като техните инициативи стават все повече и придобиват все по-голяма общественост. В периода от 1 март до 20 май от структурата към Общината са проведени няколко инициативи – благотворителна кампания по повод 1 март, поставяне на кутии за дарения на много места в града, също благотворителен футболен турнир на футболно игрище „Шипка“. Сумата, която е събрана от всички мероприятия в периода от 1 март до 19 май е 2950 лв., които са преведени в полза на Ева и Лиза от Асеновград. Общата сума, събрана и дарена от Общинския младежки съвет за последните 6 месеца е общо 4525 лв. \r\n„Асеновградчани отново показаха, че са добри хора! Нашите инициативи продължават и се надяваме отново да се включите в тях”, се казва в страницата на Общинския младежки съвет в социалните мрежи.", "date": "2019.05.24", "title": "Пловдив: Общински младежки съвет - Асеновград отчете над 4500 лв. след проведени благотворителни инициативи"}
{"url": "http://www.focus-news.net/news/2019/05/24/2661991/evropeyski-izbori-2019-desislava-yonkova-rik-veliko-tarnovo-nyama-da-ima-nedeystvitelni-byuletini-pri-mashinnoto-glasuvane.html", "text": "Специални смарт карти ще получат всички избиратели, които искат да гласуват машинно на 26 май. Възможност за упражняване на електронен вот ще има в 104 секции в областта. Апаратите ще бъдат доставени утре сутрин. За община Велико Търново машините са 37. Това каза пред журналисти председателят на Районната избирателна комисия Десислава Йонкова, предаде репортер на  Радио „Фокус“ – Велико Търново . 30 от машините ще бъдат поставени в секции в града, 2 в Дебелец и по една в Килифарево, Беляковец, Самоводене и Шемшево. „Искам да уточня, че при машинното гласуване лицето не може да каже, че се е объркало и да реши, че иска да гласува пак. Тоест машината не отчита недействителни гласова. За действителен вот се брои и квадратчето „не подкрепям никого. При начина за гласуване с хартиена бюлетина остава възможността лицето да влезе, да обърка до веднъж избора си или без да иска да напише нещо, както и възможността да получи нова бюлетина и да гласува отново. При машините поправки могат да се правят докато избирателя не натисне бутона „потвърди“, обясни Деси Йонкова. \r\n„Запазва се възможността членовете на СИК и лицата от охраната да упражнят правото си на вот в помещението, в което са назначени и изпълняват служебните си задължения. Това важи и за лицата, ангажирани в болничните заведения\", уточни председателят на РИК. \r\nЗа улеснение на хората с физически и зрителни увреждания в Община Велико Търново е разкрит тел. 062 619 119, на който могат потърсят съдействие за придвижване до изборното помещение. \r\nТелефоните на Районната избирателна комисия са: 062 600-819, 062 668-245 и мобилен 0876/ 06 04 31. \r\nИзборният ден в неделя започва в 7.00 часа и ще продължи до 20.00 часа. \r\nЛуиза ТРАНЧЕВА", "date": "2019.05.24", "title": "Европейски избори 2019: Десислава Йонкова, РИК - Велико Търново: Няма да има недействителни бюлетини при машинното гласуване"}
{"url": "http://www.focus-news.net/news/2019/05/24/2661956/predsedatelyat-na-narodnoto-sabranie-tsveta-karayancheva-podnese-tsvetya-pred-pametnika-na-ivan-vazov-v-rim.html", "text": "Председателят на Народното събрание Цвета Караянчева поднесе цветя пред паметника на Иван Вазов в Рим. Това съобщиха от пресцентъра на  Народното събрание . Българска делегация, водена от председателя на парламента, е на посещение във Ватикана и Рим по повод честванията, посветени на 24 май – Ден на българската просвета и култура и славянската писменост.   \r\nПаметникът, който се издига на площад \"Торвалдсен\" до вила \"Боргезе\" в италианската столица, е открит през 2010 г. Проектът е дело на български скулптор проф. Величко Минеков. Фигурата на Патриарха на българската литература е изработена от бронз и е висока 2.60 метра.   \r\nПо-рано българската официална делегация, водена от председателя на парламента Цвета Караянчева, беше на аудиенция при Негово Светейшество папа Франциск. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква.", "date": "2019.05.24", "title": "Председателят на Народното събрание Цвета Караянчева поднесе цветя пред паметника на Иван Вазов в Рим"}
{"url": "http://www.focus-news.net/news/2019/05/24/2662005/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "Изключително интензивен е трафикът за товарни автомобили при ГКПП \"Капитан Андреево\". Това съобщиха от  Главна дирекция \"Гранична полиция\" . Информацията за трафика е към 18.00 ч. На ГКПП \"Лесово\" и \"Дунав мост 2\" трафикът е интензивен на изход от товарни автомобили. На ГКПП \"Силистра\" трафикът е интензивен на изход за леки автомобили. На останалите гранични пунктове трафикът е нормален.", "date": "2019.05.24", "title": "ГД \"Гранична полиция\": Изключително интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2019/05/24/2662003/predstoyashti-sabitiya-v-stranata-za-25-may-agentsiya-fokus.html", "text": "*** \r\nОт 18.00 часа в пресклуба на Съюза на българските журналисти ще се състои представяне на литературния сборник с творби на български автори от пет континента “Хоро над Тирол”.  \r\n*** \r\nОт 18.00 часа в Дома на киното ще бъде втората прожекция за анимационни филми за възрастни, представени от Асоциацията на Българските Анимационни продуценти. \r\n*** \r\nОт 10.00 часа на площад „Македония“ и в Регионален исторически музей- Благоевград ще бъдат разположени работниците на Детски панаир. \r\n*** \r\nОт 10.00 до 20.00 часа на входа на Морската градина ще се проведе десетото юбилейно издание на детския и младежки форум „Най-сладкият ден“. \r\n*** \r\nОт 11.00 до сцена „Раковина“ в Морската градина ще започне второ издание на игрите от националната кампания „България играе“ – „Варна играе!“ \r\n*** \r\nОт 9.00 часа на Басейн „Радиотехникум“ ще бъде открит Детски плувен празник. \r\n*** \r\nОт 10.00 часа в парк „Света гора“ ще бъде подредена Международна киноложка изложба. \r\n*** \r\nОт 18.45 часа по ул. „Васил Левски“ ще премине дефиле на абитуриентите от випуск 2019. \r\n*** \r\nОт 10.00 часа в Младежкия дом ще се проведе 57-ми Национален конкурс-рецитал за изпълнение на Ботева и възрожденска поезия и проза за ученици и студенти и 24-ти конкурс за изпълнение на Ботева поезия на есперанто.  \r\n*** \r\nВ 11.00 часа пред сградата на общината ще бъде открито състезанието „Купа Враца“.  \r\n*** \r\nОт 12.00 часа в пещерата „Леденика“ ще се проведе концерт на Симфониета Враца и Дамски хор „Враца”.  \r\n*** \r\nОт 19.00 часа пред общината ще се състои концерт на Васил Найденов.  \r\n*** \r\nОт 15.30 часа в СК „Простор“ ще бъде открит турнирът по футбол „Мини шампионска лига Добрич“. \r\n*** \r\nОт 10.00 часа в двора на Регионален исторически музей ще започне детското състезание по промиване на златоносен пясък. \r\n*** \r\nОт 10.00 часа на спортна площадка „Руски паметник” ще се проведе Седмица на движението и спорта „Победители с мама и татко”.  \r\n*** \r\nОт 10.00 часа на Централния плаж ще се състои Държавно първенство по плажен хандбал – мъже  и жени.  \r\n*** \r\nОт 11.00 часа в офиса на Дружеството на писателите ще се проведе литературно четене по повод Деня на българската просвета и култура и на славянската писменост. \r\n*** \r\nОт 11.00 часа във фоайето на Общинския културен център ще се състои награждаване на ученици с отличен успех и финалисти в Третия литературен конкурс за млади творци на името на проф. Боян Пенев.  \r\n*** \r\nОт 8.00 до 13.00 часа в залата на ресторанта на общината ще се раздават изборните материали на секционните избирателни комисии.", "date": "2019.05.24", "title": "Предстоящи събития в страната за 25 май (Агенция „Фокус“)"}
{"url": "http://www.focus-news.net/news/2019/05/24/2662004/mkd-zoran-zaev-otseni-visoko-priyatelskite-otnosheniya-mezhdu-skopie-i-sofiya.html", "text": "Премиерът на Северна Македония Зоран Заев даде обширно интервю пред изданието  МКД , в което засегна и отношенията с България.  \r\nЗаев заяви, че отношенията между Северна Македония и България са приятелски и топли. Македонският премиер смята, че между двете страни никога не е имало по-добри отношения. Заев подчерта, че без Договора за добросъседство с България, Договора с Гърция не би бил възможен. Македонският премиер заяви, че интеграцията в региона е започнала да се култивира именно със споразумението между Скопие и София. Заев заяви, че в момента България и Гърция са най-големите поддръжници на Северна Македония по пътя на страната към ЕС.  \r\nЗаев подчерта, че българските инвестиции в Северна Македония са добре дошли и има информация за много инициативи, които са в ход.   Светлин Божков", "date": "2019.05.24", "title": "МКД: Зоран Заев оцени високо приятелските отношения между Скопие и София"}
{"url": "http://www.focus-news.net/news/2019/05/24/2662002/pazardzhik-v-ruo-se-provede-tseremoniya-po-nagrazhdavane-na-direktori-i-uchiteli-ot-oblastta.html", "text": "По повод един от най-българските празници – 24 май, в РУО – Пазарджик се проведе церемонията по награждаване на директори и учители от област Пазарджик, удостоени от МОН за 2019 г. с почетното отличие „Неофит Рилски“ за дългогодишна и високопрофесионална трудова дейност в образованието. Това съобщиха от  РУО - Пазарджик . Сред отличените тази година е и Мирослава Такева – старши учител по английски език в ПМГ „К. Величков“.  За настоящите и бивши възпитаници на ПМГ и за техните родители наградата на Мирослава Такева не е изненада, а заслужено признание за високия и професионализъм, упорития и труд и себераздаване. Изключително ерудиран, иновативен, креативен преподавател, търсещ все нови и нови предизвикателства.", "date": "2019.05.24", "title": "Пазарджик: В РУО се проведе церемония по награждаване на директори и учители от областта"}
{"url": "http://www.focus-news.net/news/2019/05/24/2662006/nimh-utre-sled-obyad-nad-iztochnite-i-planinskite-rayoni-shte-prevali-i-pregarmi-maksimalnite-temperaturi-shte-sa-mezhdu-22-i-27.html", "text": "През нощта над Западна и Централна България валежите ще спрат и облачността ще намалее до предимно ясно време. На изток все още ще има валежи и гръмотевична дейност, но до сутринта ще спрат и облачността ще се разкъса.  \r\nУтре над България ще е предимно слънчево. След обяд, главно над източните и планинските райони от страната, отново ще се развива купеста и купесто-дъждовна облачност и на места там ще превали и прегърми. Ще духа умерен до силен поривист западен вятър. Максималните температури ще са предимно между 22° и 27°.  Атмосферното налягане ще се повиши и ще е около средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nПреди обяд над Черноморието ще бъде предимно слънчево, но след пладне ще се развива купеста и купесто-дъждовна облачност и ще има валежи, по северното крайбрежие - придружени с гръмотевици. Ще духа умерен до силен поривист западен вятър. Максималните температури ще са между 20° и 23°. Вълнението на морето ще е 1 - 2 бала. Температурата на морската вода е 16° - 20°. \r\nПреди обяд в планините ще е предимно слънчево, но ветровито. Ще духа умерен, по високите и открити части - силен вятър от запад-северозапад. След обяд ще се развива купеста и купесто-дъждовна облачност и на много места ще превали и прегърми. Максималната температура на височина 1200 метра ще е около 15°, на 2000 метра - около 10°. \r\nВ неделя ще бъде предимно слънчево. След обяд над планинските райони ще се развива купеста облачност, но само на отделни места ще превали и прегърми. Ще духа слаб до умерен вятър от юг-югоизток. Максималните температури ще бъдат между 24° и 29°. В понеделник и вторник отначало в Западна България, а впоследствие на много места в северозападната половина от страната около и след обяд отново ще се развива купеста и купесто-дъждовна облачност и ще има валежи, придружени с гръмотевични бури. Преди обяд, както и в Източна България, където вятърът от юг ще се усили, ще има повече слънчеви часове. Преобладаващите дневни температури ще са между 25° и 30°.", "date": "2019.05.24", "title": "НИМХ: Утре след обяд над източните и планинските райони ще превали и прегърми, максималните температури ще са между 22° и 27°"}
{"url": "http://www.focus-news.net/news/2019/05/24/2662008/los-angeles-times-donald-tramp-zaminava-na-svoeto-vtoro-poseshtenie-v-yaponiya.html", "text": "Президентът на САЩ Доналд Тръмп заминава в петък на своето второ посещение в Япония, пише изданието  „Los Angeles Times“ .  \r\nКато се има предвид планираното посещение на японска делегация в САЩ през следващия месец, може да се каже, че правителствата се стараят да подновят съюзните отношения между Вашингтон и Токио, които пострадаха през последните две години.  \r\nТридневното посещение на Тръмп ще включи няколко събития, които ще се случат за първи път, в частност първата среща между наскоро коронясания император Нарухито и чуждестранен лидер, както и първото посещение на американски президент на среща по сумо, като част от официално държавно посещение.  \r\nПрезидентът на САЩ ще посети и японски разрушител, който се планира да бъде превърнат в първия японски самолетоносач от времето на Втората Световна война, който ще бъде специално пригоден за произведени в САЩ изтребители.  \r\nТова събитие има за цел да покаже, че Япония увеличава своя отбранителен ангажимент и военните си разходи, премахвайки конституционните ограничения, наложени след Втората Световна война, за да се ограничи способността на Токио да извършва агресия.  \r\nТръмп от години критикува ролята на САЩ в защитата на Япония, като твърди, че военния съюз дава на Токио несправедливо икономическо предимство.  \r\nВсъщност Япония плаща повече средства, за да поеме разходите на американските военни части, отколкото всеки друг съюзник на САЩ, като Токио започна да увеличава своите военни операции и разходи още по време на администрацията на Барак Обама.  \r\nКоментарите на Тръмп разтърсиха Япония, като принудиха премиера Шиндзо Абе да се среща с Тръмп по-често, отколкото с всеки друг световен лидер, в опит да запази отношенията в отбранителната сфера.   Светлин Божков", "date": "2019.05.24", "title": "„Los Angeles Times“: Доналд Тръмп заминава на своето второ посещение в Япония"}
{"url": "http://www.focus-news.net/news/2019/05/24/2662009/s-himna-na-balgariya-i-varvi-narode-vazrodeni-zapochna-traditsionniyat-priem-na-prezidenta-rumen-radev-i-negovata-sapruga-po-povod-24-may.html", "text": "С химна на България и \"Върви, народе възродени\" започна традиционният прием на президента Румен Радев и неговата съпруга Десислава Радева по повод 24 май, предаде репортер на  Агенция \"Фокус\" . Приемът се провежда в Националния исторически музей в него са се събрали стотици културни дейци, политици и общественици. На приема присъстват вицепрезидентът Илияна Йотова, негово величество Симеон II,  политически лидери, народни представители и други.  \r\nДеница КИТАНОВА", "date": "2019.05.24", "title": "С химна на България и \"Върви, народе възродени\" започна традиционният прием на президента Румен Радев и неговата съпруга по повод 24 май"}
{"url": "http://www.focus-news.net/news/2019/05/24/2662007/d-r-kiril-aleksiev-rim-blagoevgrad-ot-nachaloto-na-tazi-godina-do-sega-veche-sme-uspeli-da-nadhvarlim-broya-posetiteli-za-tsyalata-2018-g.html", "text": "От началото на тази година до сега вече сме успели да надхвърлим броя посетители за цялата 2018 г. Това каза за  Радио „Фокус“ – Пирин  д-р Кирил Алексиев, историк и директор на Регионален исторически музей – Благоевград. „Като събития доста отдавна ги задминахме, така че  бих казал, че стъпваме на традициите, които са били поставени през годините, но имаме амбицията и желанието да направим много нови неща. Определено мога да кажа, че засилваме присъствието на гостуващите изложби, като сега работим интензивно в тази посока“, каза още д-р Алексиев. Според него е много важно контактите между различните музеи да бъдат доста силни. „Не само при нас да идват изложби, но и ни е да пътуваме с наши в различни точки на страната. Всичко това е много важно, поради което все по-често отдаваме наши изложби, които се представят в различни български музеи. Така показваме какво можем да правим и какво се случва в Благоевград по отношение на историята и културата“, отбеляза д-р Алексиев. Той допълни, че активно работят и с деца, защото те всъщност са една от най-важните групи. „Защото когато работим с тях, създавайки им култура по отношение изкуството и музеите, то ще успеем да ги възпитаме в духа на родолюбие и интерес към историята. Бих казал, че и отдел „Природа“ много активно работи с най-малките, тоест успяваме да ги възпитаваме в различни ценности, една от които е да пазим природата, което е много важно нещо. За нас това е една инвестиция в бъдещето, защото тези деца ще пораснат и те ще бъдат едни хора, които имат изградена позиция и отношение към всичките тези неща, след което така ще възпитат ѝ своите деца“, подчерта д-р Алексиев. По думите му така „затварят кръга“, а това е най-важното. „Това обаче не означава, че останалата публика не е важна за нас, дори напротив. Всички посетителите са важни, затова и приемаме радушно всички. Бих казал, че целият екип много се радваме, когато към нас се проявява интерес. При нас за всеки им по нещо, така че всички ваши читатели и слушатели могат да заповядат в Регионален исторически музей – Благоевград, където ще бъдат посрещнати от нас“, заяви д-р Алексиев. \r\nЛивия НИНОВА", "date": "2019.05.24", "title": "Д-р Кирил Алексиев, РИМ – Благоевград: От началото на тази година до сега вече сме успели да надхвърлим броя посетители за цялата 2018 г."}
{"url": "http://www.focus-news.net/news/2019/05/24/2662011/predstoyashti-mezhdunarodni-sabitiya-za-25-may-agentsiya-fokus.html", "text": "Токио . Посещение на президента на САЩ Доналд Тръм в Япония \r\n*** Париж . Протести на „жълтите жилетки“ за 28-а поредна седмица във Франция.  \r\n*** Париж . Международен климатичен форум.  \r\n*** Тел Авив . Протестна демонстрация на опозицията срещу израелския премиер Бенямин Нетаняху.  \r\n*** Тирана . Протестна демонстрация на опозицията срещу албанския премиер Еди Рама.", "date": "2019.05.24", "title": "Предстоящи международни събития за 25 май (Агенция „Фокус“)"}
{"url": "http://www.focus-news.net/news/2019/05/24/2662015/sport-beroe-pobedi-levski-s-31.html", "text": "Берое победи Левски с 3:1 в мач от последния кръг от първенството на България. Головете за Берое отбелязаха Рубен Бригидо и Мартин Камбуров на два пъти. Точен за Левски беше Валери Божинов от дузпа.  \r\nБерое завърши на четвърто място в крайното класиране с 58 точки. Левски завърши на трето място с 66 точки и му предстои бараж за участие в Лига Европа срещу Етър.", "date": "2019.05.24", "title": "Спорт: Берое победи Левски с 3:1"}
{"url": "http://www.focus-news.net/news/2019/05/24/2662014/balgarsko-druzhestvo-za-zashtita-na-ptitsite-3138-vrabcheta-sa-prebroili-dobrovoltsite-v-tretoto-izdanie-na-kampaniyata-nie-broim-vrabchetata.html", "text": "3138 врабчета преброиха доброволци, живеещи в малки и по-големи населени места в страната, в третото издание на кампанията „Ние броим врабчетата“ на Българско дружество за защита на птиците на 18 май. Това съобщиха от  дружеството .  \r\nЗа трета поредна година най-много от регистрираните врабчета са домашни - 79% или общо 2472 домашни врабчета. Следвани от полското врабче, което тази година е значително по-малко, едва 18 на сто от всички преброени птици или 566 врабчета, отколкото през предходните две години, когато полските врабчета запазват относителния си дял спрямо всички преброени врабчета с близо 30%. При третият вид – испанското врабче се забелязва закономерност в числеността му отчитана през този период на годината, а именно малко над 3% от регистрираните птици. Това, разбира се, има своето обяснение. Испанското врабче е единственият мигриращ вид от врабчетата и се среща в по-малко места в страната. \r\nС всяка изминала година се увеличава делът на местата за броене, в които не са установени врабчета. В 33 на сто от местата, в които е проведено преброяването на 18 май, не са установени врабчета. В миналогодишната кампания тези локации са били 21% от общия брой, а година по-рано местата без врабчета са били с 5 на сто по-малко.  \r\nСофия отново е градът, в който има най-висок брой локации без отчетени в тях врабчета - 46% от всички места, в които не са отчетени врабчета. През 2018 година такива места са били 40 на сто от всички. \r\nНа 18 май броене на врабчета е извършено в 418 локации, което е с 87 места повече в сравнение с миналата година, но в локациите са наблюдавани с 933 врабчета по-малко. Всяка година локациите за броене варират. За пръв път в кампанията „Ние броим врабчетата“ броенето е проведено в повече по-малки населени места в страната. На този 18 май в София броенето е проведено в 127 места или това са 30% от всички локации.  \r\nОт подадената от доброволците информация относно характера на местата, където се броят врабчета, прави впечатление, че най-много това са къщи с двор и парк с храсти и дървета, следвани като предпочитани дестинации - тиха улица, междублоково пространство, индустриална зона и на края булевард. Интересни локализации, на които се наблюдават врабчета са градски и селски площади и природни забележителности в някои краища на страната, като например Стобските пирамиди.  \r\nДве са местата в страната, където са регистрирани най-много врабчета в една точка на броене. Това са Любенова махала, където са преброени общо 93 врабчета, от тях 72 домашни и 21 полски и пространството пред фонтаните на централен площад във Варна, където са регистрирани 50 домашни врабчета. Третото място с най-много преброени врабчета е поляна с храсти, където са видени 41 домашни врабчета.  \r\nРезултатите и от тазгодишното преброяване показват, че тези дребни и обичани птици, живеещи близо до човека, предпочитат пространства, в които има повече храсти, дървета, тихи и спокойни места с преобладаващи къщи с дворове, селски улици и площади. В големите градове врабчетата се събират в по-големи ята на места, където има струпване на хора, което гарантира и наличието на достатъчно храна.  \r\nБългарско дружество за защита на птиците благодари на всички участници в кампанията „Ние броим врабчетата“.", "date": "2019.05.24", "title": "Българско дружество за защита на птиците: 3138 врабчета са преброили доброволците в третото издание на кампанията „Ние броим врабчетата“"}
{"url": "http://www.focus-news.net/news/2019/05/24/2662010/predsedatelyat-na-narodnoto-sabranie-tsveta-karayancheva-preklanyayki-glava-pred-deloto-na-svetite-bratya-kiril-i-metodiy-nie-sme-gordi-che-nad-300-miliona-slavyani-pishat-na-kirilitsa.html", "text": "Днес, прекланяйки глава пред делото на светите братя Кирил и Методий, ние сме горди, че над 300 милиона славяни пишат на кирилица, която е третата азбука в Европейския съюз. Това заяви председателят на Народното събрание Цвета Караянчева пред присъстващите на поклонението пред мощите на Св. Кирил в базиликата „Сан Клементе“ в Рим. На поклонението присъстваха и членовете на делегация на Република Северна Македония, които също са в Рим. Това съобщиха от пресцентъра на  Народното събрание . \r\nПарламентарна делегация, водена от председателя на Народното събрание Цвета Караянчева, е на посещение в Рим и Ватикана по повод 24 май. В състава на делегацията са председателят на Групата за приятелство България – Италия и на Комисията по европейските въпроси и контрол на европейските фондове Кристиан Вигенин и народните представители от Групата за приятелство Младен Шишков, Павел Шопов, Симеон Симеонов и Албена Найденова. В нея са включени представители на изпълнителната власт, на Светия Синод на Българската православна църква и на Католическата църква.  \r\nЗа мен е голяма чест, че можем заедно с колегите от Република Северна Македония да честваме делото на светите братя Кирил и Методий, на техните ученици и не без гордост ще кажа делото на средновековна България и княз Борис Първи, който успя да приюти учениците, да направи книжовни школи, заяви Цвета Караянчева. Тя подчерта, че няма по-голямо послание от това да бъдем обединени сега в навечерието на Европейските избори, да бъдем силни пред паметта на Константин Кирил Философ, подчерта тя. Пътят на Кирил и Методий  е бил тежък, но те са отстоявали своята мисия, водени от принципа на единението и на славенето на християнските добродетели, посочи председателят на българския парламент. Днес, заедно с колегите от Република Северна Македония, даваме добър пример за това да честваме заедно общата си история, добави Цвета Караянчева.  \r\nПо време на поклонението Западно- и Средноевропейският митрополит Антоний подчерта, че 24 май е паметен ден в сърцата на всички славянски народи и най-вече на българския заради делото, подвига и неуморните трудове на светите равноапостоли братята Кирил и Методий и техните ученици. Той благослови присъстващите Бог да ги закриля да вървят бодро по примера на светите братя.  \r\nПосланик проф. Кирил Топалов от името на посолството на България във Ватикана поздрави всички присъстващи и подчерта, че делото на Кирил и Методий е епохално за времето си, защото те налагат четвърти богослужебен език и дават възможност всички славяни да имат своя литургия, култура и писменост.  \r\nСлед поклонението пред мощите на Св. Кирил българската делегация разговаря с приора на базиликата „Сан Клементе“. Председателят на Народното събрание подари на църквата луксозно издание на „История славянобългарска“ и почетен плакет на българския парламент. „Щастлива съм, че днес, когато празнуваме най-светлия празник 24 май – деня на славянската писменост, се докоснах до това свято място“, написа председателят на Народното събрание в почетната книга на храма.  \r\nПо инициатива на учителка по български език, която от 18 години е в Италия, българската делегация и всички присъстващи на поклонението изпяха в базиликата „Сан Клементе“ химна на българската просвета „Върви, народе възродени“.  \r\nПо-късно председателят на Народното събрание Цвета Караянчева поднесе цветя пред българската плоча в базиликата „Санта Мария Маджоре“, където азбуката и славянските книги са получили официално признание от Ватикана. На церемонията присъства и председателят на парламента на Република Северна Македония Талат Джафери.  \r\nБългарската делегация посети храм „Свети Павел ала Регола“ – храмът, който Българската православна църква използва за богослужение в Рим.", "date": "2019.05.24", "title": "Председателят на Народното събрание Цвета Караянчева: Прекланяйки глава пред делото на светите братя Кирил и Методий, ние сме горди, че над 300 милиона славяни пишат на кирилица"}
{"url": "http://www.focus-news.net/news/2019/05/24/2662018/tass-broyat-na-zaginalite-pri-pozhar-v-targovska-sgrada-v-indiya-dostigna-20-dushi.html", "text": "Броят на загиналите в резултат на пожар в търговска сграда в Индия достигна 20 души, предаде  ТАСС , позовавайки се на местни медии.  \r\nИнцидентът стана в град Сурат, в щата Гуджарат. Повечето от загиналите са младежи на възраст между 14 и 17 години.  \r\nПожарът е избухнал в многоетажен комплекс, където е имало курсове за подготовка на ученици. По данни на очевидци, хората са скачали през прозорците на сградата, която не е имала аварийна пожарна стълба. По предварителни данни, собствениците на сградата са се укрили.   Светлин Божков", "date": "2019.05.24", "title": "ТАСС: Броят на загиналите при пожар в търговска сграда в Индия достигна 20 души"}
{"url": "http://www.focus-news.net/news/2019/05/24/2662016/ria-novosti-eksploziya-e-izbuhnala-na-peshehodna-ulitsa-vav-frenskiya-grad-lion.html", "text": "Експлозия е избухнала на пешеходна улица във френския град Лион, предаде  РИА Новости .  \r\nПо данни на местни медии, причина за експлозията е станал пакет с взривни вещества. \r\n„По предварителни данни, пакет с взривни вещества е избухнал на улица Виктор Юго, във втори окръг на Лион. Има много пострадали“, съобщи вестник „Progres“. \r\nПо-рано имаше информации за шестима ранени, сред които и дете.   \r\nМестните власти, посредством Twitter, призоваха гражданите да избягват мястото на инцидента заради безопасността си.   Светлин Божков", "date": "2019.05.24", "title": "РИА Новости: Експлозия е избухнала на пешеходна улица във френския град Лион"}
{"url": "http://www.focus-news.net/news/2019/05/24/2662017/varna-uchilishtni-bibliotekari-ot-grada-i-oblastta-se-sabirat-v-parva-ezikova-gimnaziya-za-obuchenie-pokolenieto-z-predizvikatelstva-i-vazmozhnosti.html", "text": "Училищни библиотекари от Варна и областта ще се съберат на 11-ти и 12-ти юни в Първа езикова гимназия в града на обучение на тема „Поколението „Z“ – предизвикателства и възможности“. Това каза в интервю за  Радио „Фокус“ – Варна  библиотекарят в учебното заведение и представител в Библиотечно-информационната асоциация Виолета Василева. По думите й, по време на форума освен лекции, са предвидени много ролеви игри и ситуационни предположения. В тях библиотечните специалисти, ще могат да се поставят в характерни ситуации  на взаимоотношения с деца, които са в тази целева група. „Ще можем да разрешаваме ситуации благополучно, така че те да могат в крайна сметка да почувстват библиотеката като свое място. Да се чувстват добре, да могат да пристъпят към ползването на информационни ресурси без страх и притеснение, а ние като библиотекари да имаме една по-ясна представа за техните психологически терзания, за начина, за тяхното мислене, за това, което те предпочитат“, обясни Виолета Василева. \r\nДиана СТОЕВА", "date": "2019.05.24", "title": "Варна: Училищни библиотекари от града и областта се събират в Първа езикова гимназия за обучение „Поколението „Z“ – предизвикателства и възможности“"}
{"url": "http://www.focus-news.net/news/2019/05/24/2662012/prezidentat-rumen-radev-istinskite-dvortsi-na-balgariya-sa-neynite-uchilishta-universiteti-i-akademii-s-duhovniya-im-blyasak-sveti-i-obrazat-na-nashiya-bogat-na-talanti-narod.html", "text": "Истинските дворци  на България са нейните училища, университети и академии - с духовния им блясък свети и образът на нашия богат на таланти народ. Това каза президентът Румен Радев по време на традиционния прием по случай Деня на българската просвета и култура и на славянската писменост, предаде  репортер на  Агенция \"Фокус\" . \r\n\"Повече от 160 години на днешния ден с гордост честваме българската просвета, култура и духовност, българският език и азбука. Те са заложени здраво в основите на нашата държавност и идентичност. Тяхната сила и красота ни съхрани като общност и ни проведе през изпитанията и превратностите на времето. Чрез тях България е припознавана като страна с богато културно наследство. Това неоценимо богатство трябва да пазим, но само това не е достатъчно. Днес светът се движи с бързи крачки. Да се гордеем и да популяризираме нашето славно минало е дълг, но не по-малко важно е каква култура и духовност, каква наука и образование развиваме днес, какво бъдеще инвестираме в нашите деца. Само преди броени часове от този невероятен музей отпътува генералният директор на ЮНЕСКО със своята делегация, която сподели не само уникалният празник на един народ на духа, не само остана с прекрасни впечатления и изрази своята лична и на ЮНЕСКО признателност към нашето богато духовно наследство\", каза още Радев. Той посочи, че най-вече е била възхитена от таланта на българските деца. \"Нека ги аплодираме. За това днес искам да благодаря на всички вас - нашите съвременни будители. На вас, нашите учители, учителите на нашите деца, които неуморно продължават да откриват пред тях нови хоризонти, на читалищните, библиотечните и музейните дейци, които съхраняват нашите достижения и ги правят достояние на идните поколения. На нашите академични и научни среди, които градят нашето бъдеще, на творците, на хората на изкуството и перото, които поддържат съвестта ни жива, вдъхват ни самочувствие като българи и продължават да прославят България пред света\", каза държавният глава. Той припомни думите на един наш общественик, че \"преди кирилската азбука България беше силна, но не беше велика, защото имаше дворци, но нямаше училища\". \"Искрено вярвам, че истинските дворци на България са нейните училища, университети и академии. С техния духовен блясък свети и образът на нашия богат на таланти народ. Честит празник!\", пожела държавният глава.  \r\nДеница КИТАНОВА", "date": "2019.05.24", "title": "Президентът Румен Радев: Истинските дворци на България са нейните училища, университети и академии - с духовния им блясък свети и образът на нашия богат на таланти народ"}
{"url": "http://www.focus-news.net/news/2019/05/24/2661992/premierat-boyko-borisov-sazhalyavam-za-ostavkata-na-tereza-mey-rabotihme-mnogo-dobre.html", "text": "Съжалявам, с Тереза Мей действително работихме много добре всички. Това каза пред журналисти в Мюнхен премиерът Бойко Борисов след среща с министър- председателя на Бавария д-р Маркус Зьодер след като премиерът на Великобритания Тереза Мей обяви, че ще напусне поста на лидер на Консервативната партия на 7 юни, предаде репортер на  Агенция „Фокус“ . „Дано не ми се сбъднат най-страшните прогнози, че месеци наред заради Тереза Мей и надеждата, че ще направим Брекзит като хората, да не понесем проблеми и едните и другите“, коментира той. „Сега тя ще си тръгне, ще дойде някой друг и ще каже: „било, каквото било, когато имаме 70 и кусур депутати, да си говорим пак““, посочи Борисов. „Няма да бъде коректно и честно“, заяви той.", "date": "2019.05.24", "title": "Премиерът Бойко Борисов: Съжалявам за оставката на Тереза Мей, работихме много добре"}
{"url": "http://www.focus-news.net/news/2019/05/24/2662021/evropeyski-izbori-2019-liderat-na-gerb-boyko-borisov-evropa-vinagi-e-bila-dyasna-i-razumat-shte-naddelee.html", "text": "Европа винаги е била дясна и разумът ще надделее. Да подкрепим и след неделя Манфред Вебер. Пожелавам успех на всички. Това заяви премиерът и председател на Политическа партия ГЕРБ Бойко Борисов по време на закриващото събитие на кампанията на Европейската народна партия за европейските избори, съобщиха от  пресцентъра на ПП ГЕРБ.  Борисов беше сред основните говорители на събитието в Мюнхен, наред с председателя на ЕНП Жозеф Дол, германския канцлер Ангела Меркел, хърватския премиер Андрей Пленкович и водещия кандидат на ЕНП Манфред Вебер.  \r\n„За мен е чест да съм тук сред вас. Винаги съм казвал, че няма по-хубаво място за живот от Европейския съюз. С Лех Валенса знаем, че има и друг живот – в соцлагера, но той не е хубав. Били сме, знаем го и не искаме пак“, категоричен беше Борисов. „Не им се плашете на националистите, на крайно десните и крайно левите, не са толкова страшни“, посочи още той.  \r\n„Нашата партия е доказала отношението си към нашия кандидат“, изтъкна председателят на Политическа партия ГЕРБ Бойко Борисов и напомни, че само преди дни Манфред Вебер беше посрещнат и аплодиран от над 15 000 души в „Арена Армеец“ в София. Според Борисов, като председател на Европейската комисия Вебер трябва да държи на принципите и да спазва стандартите, които да са равни към всички. „Надявам се двоен стандарт да не допускаш като председател на ЕК, както и за Пакета „Мобилност“, како и за много други  неща“, обърна се Борисов към водещия кандидат на ЕНП. „Аз поех ангажимент и България е най-добрата граница на Шенген и на ЕС, нула нелегална емиграция“, подчерта още председателят на ПП ГЕРБ и напомни, че лично е завел Манфред Вебер на границата, за види с очите си направеното. \r\nПредседателят на ПП ГЕРБ Бойко Борисов отбеляза, че България днес празнува 24 май. „Светите братя са дали писменост на славянските народи. Със словото, с културата, с това което са направили те, учениците им и последователите им, е гордост за всеки българин“, заяви още в речта си Бойко Борисов.", "date": "2019.05.24", "title": "Европейски избори 2019: Лидерът на ГЕРБ Бойко Борисов: Европа винаги е била дясна и разумът ще надделее"}
{"url": "http://www.focus-news.net/news/2019/05/24/2662038/sport-grigor-dimitrov-zapochna-sreshtu-tipsarevich-v-nedelya.html", "text": "Григор Димитров започва участието си на Откритото първенство по тенис на Франция в неделя. Двубоят на първата ни ракета срещу Янко Типсаревич е втори в програмата на Корт №1, където програмата започва в 12:00 часа с мача Петра Мартич – Унс Жабур. \r\nРоджър Федерер се завръща на Ролан Гарос за пръв път от 2015 година, като първият му двубой ще бъде срещу Лоренцо Сонего на корт „Филип Шатрие“. Преди него там играят Стефанос Циципас и Анджелик Кербер.  \r\nКей Нишикори, Марин Чилич и Слоун Стивънс също започват участието си в неделя.", "date": "2019.05.24", "title": "Спорт: Григор Димитров започна срещу Типсаревич в неделя"}
{"url": "http://www.focus-news.net/news/2019/05/24/2662022/tsik-pomeshteniyata-v-koito-shte-se-izvarshva-kompyutarnata-obrabotka-na-dannite-ot-sik-i-rik-sa-v-gotovnost.html", "text": "Помещенията в Централната избирателна комисия, в които ще се извършва компютърната обработка на данните от протоколите от Секционните избирателни комисии и от Районните избирателни комисии за резултатите от изборите за членове на Европейския парламент от Република България на 26 май 2019 г. са в готовност и очакват началото на изборния ден. Това съобщиха от  пресцентъра на ЦИК.  Според оперативния план на ЦИК приет с решение № 365-ЕП Районните избирателни комисии трябва не по-късно от 48 часа от получаване на последния секционен протокол да предадат на ЦИК протоколите и изборните книжа.", "date": "2019.05.24", "title": "ЦИК: Помещенията, в които ще се извършва компютърната обработка на данните от СИК и РИК, са в готовност"}
{"url": "http://www.focus-news.net/news/2019/05/24/2662039/sitel-makedoniya-senatat-na-sasht-odobri-naznachavaneto-na-noviya-amerikanski-poslanik-v-skopie.html", "text": "Новоназначеният посланик на САЩ в Северна Македония Кейт Мери Бърнс може да започне дипломатическата си мисия в Скопие - тя премина успешно и последната стъпка за поемането на поста, след като получи подкрепата на Сената за назначаването си. Бърнс идва на мястото на Джес Бейли, припомня скопската телевизия  \"Сител\". \r\nИзслушването на Бърнс пред Комисията по външна политика се състоя преди около месец. В приоритетите си като бъдещ посланик в Македония тя подчерта стабилността, сигурността и насърчаването на правата на човека, което според нея може да бъде осигурено само чрез изграждане на силни и независими институции. Тя се застъпва за силно партньорство с Македония, което ще бъде потвърдено от членството на страната в НАТО. \r\nБърнс е кариерен дипломат от 26 години. Бивш заместник-ръководител е на американската мисия в Атина. Преди това тя е била постоянен представител на Мисията на ОССЕ във Виена. Тереза Герова", "date": "2019.05.24", "title": "\"Сител\" (Македония): Сенатът на САЩ одобри назначаването на новия американски посланик в Скопие"}
{"url": "http://www.focus-news.net/news/2019/05/24/2662013/tass-donald-tramp-e-odobril-izprashtane-na-dopalnitelni-voyski-v-blizkiya-iztok.html", "text": ">  Президентът на САЩ Доналд Тръмп е дал съгласие на и.д. министър на отбраната Патрик Шанахан, за изпращане на допълнителен контингент американски военнослужещи в Близкия Изток, във връзка с ескалацията на напрежението между Вашингтон и Техеран, предаде  ТАСС , позовавайки се на американски медии.  \r\nПо данни на телевизия CNN, допълнителния военен контингент ще включва зенитни ракетни комплекси Patriot, разузнавателен самолет и необходимите сили за „сдържане на иранските заплахи“. По данни на агенция Bloomberg, допълнителният военен контингент ще наброява 1500 военнослужещи.  \r\nВ четвъртък американският държавен глава заяви пред журналисти в Белия дом, че не вижда необходимост да подсилва войските на САЩ в Близкия Изток, заради търканията с Иран. Все пак Тръмп изрази готовност да увеличи числеността на американските военни в региона, ако възникне такава необходимост, допълва агенцията.   Светлин Божков", "date": "2019.05.24", "title": "ТАСС: Доналд Тръмп е одобрил изпращане на допълнителни войски в Близкия Изток"}
{"url": "http://www.focus-news.net/news/2019/05/24/2662041/anadolu-agency-turskite-vlasti-sa-zadarzhali-nad-500-nelegalni-migranti-v-ramkite-na-den.html", "text": "Не по-малко от 514 нелегални мигранти са задържани на територията на Турция в рамките на деня, разкриха източници от кръговете по сигурността, предава  Anadolu Agency . \r\nВ северозападната провинция Одрин, граничеща с Гърция и България, жандармерията е заловила 343 мигранти с афганистански, пакистански, алжирски, доминикански и бангладешки произход. \r\nВ Чанаккале, друга северозападна провинция, са задържани 29 граждани на Афганистан и Ирак, които са се подготвяли да преминат на гръцка територия.  \r\nОтделно от това, силите на жандармерията са арестували 36 нередовни мигранти, включително деца в провинция Айдън. \r\nПри редовен патрул в провинция Адана са арестувани други 57 нелегални мигранти. В допълнение, силите за сигурност са държали 49 нередовни мигранти в източната провинция Карс при едновременни операции. \r\nВсички мигранти се насочват към провинциалните дирекции за миграция. Тереза Герова", "date": "2019.05.24", "title": "Anadolu Agency: Турските власти са задържали над 500 нелегални мигранти в рамките на ден"}
{"url": "http://www.focus-news.net/news/2019/05/24/2662042/kavarna-izprati-svoite-abiturienti.html", "text": "Каварна изпрати своите абитуриенти. Това съобщиха от пресцентъра на  Община Каварна .  \r\nС много трепет, емоции и стилни тоалети абитуриентите на Каварна днес ще отпразнуват своето завършване. Преди да отпътуват за своята бална вечер те получиха символични подаръци от кмета на община Каварна Нина Ставрева.", "date": "2019.05.24", "title": "Каварна изпрати своите абитуриенти"}
{"url": "http://www.focus-news.net/news/2019/05/24/2662019/d-r-kiril-aleksiev-rim-blagoevgrad-sabitiya-koito-provedohme-prez-mesets-may-preminaha-pod-znaka-na-chestvaniyata-posveteni-na-24-may.html", "text": "Всички събития, които проведохме през месец май преминаха под знака на честванията, посветени на 24 май – Ден на българската просвета и култура и на славянската писменост и празник на Благоевград. Това каза за  Радио „Фокус“ – Пирин  д-р Кирил Алексиев, историк и директор на Регионален исторически музей – Благоевград. „Отделно от това подготвяме една голяма изненада за нашите посетители, а именно изложбата „Пиши на кирилица“, която дава възможността да се оцени достойнството на нашата азбука, показвайки, че е глупаво, дори идиотски да пишеш на български, но с латински букви“, каза още д-р Алексиев. По думите му такива  примери са показвани много ясно в тази изложба. „Приканвам всички наши съграждани и гости на града да дойдат в музея, за да видят и тази изложба. Така, че поредица от събития бяхме подготвили този месец, които се свързаха в едно – Нощ на музеите, стая на пеперудите и събитие за 24 май. За нас е важно да сме много активни, затова ѝ често казвам, че е грешно музеят да се схваща като мавзолей, в който в едни прашни витрини се показват някакви неща. Това въобще не е така“, коментира д-р Алексиев. Той уточни, че оригиналното название на музеите идва от старогръцки, означавайки храм на музите. „Всички ние знаем, че музата не е една и всяка една от тях покровителства различен вид изкуство, затова ѝ в музея трябва да бъдем активни. Мисля си също, че благодарение на незагасващия ентусиазъм на моите колеги, които искам да поздравя, тези неща се случват и се надявам, че така ще бъде за в бъдеще“, заяви д-р Алексиев. \r\nЛивия НИНОВА", "date": "2019.05.24", "title": "Д-р Кирил Алексиев, РИМ – Благоевград: Събития, които проведохме през месец май, преминаха под знака на честванията, посветени на 24 май"}
{"url": "http://www.focus-news.net/news/2019/05/24/2662040/tass-venetsuelskata-opozitsiya-poe-kontrola-nad-posolstvoto-na-republikata-vav-vashington.html", "text": "Венецуелската опозиция пое контрола над посолството на републиката във Вашингтон. Това съобщи в петък пресслужбата на Карлос Векьо, представляваща опозиционния лидер Хуан Гуайдо в САШ, предава  TACC . \r\n\"Векьо пое контрола над посолството на страната си в Джорджтаун [Вашингтонска област]. Той незабавно издигна националния флаг и разгъна плакат с герба на Венецуела\", се казва в изявлението. \r\nСпоред Векьо представители на опозицията вече са започнали оценка на щетите, за които се твърди, че са били нанесени на посолството, докато активисти от американското антивоенно движение CodePink го държаха под контрол. \r\n„Досега всичките шест недвижими обекта, принадлежащи на венецуелската дипломатическа мисия в САЩ, са върнати и взети под закрила“, обяви опозицията в Каракас. Тереза Герова", "date": "2019.05.24", "title": "ТАСС: Венецуелската опозиция пое контрола над посолството на републиката във Вашингтон"}
{"url": "http://www.focus-news.net/news/2019/05/24/2662020/tass-sreshtu-poroshenko-e-obrazuvano-treto-delo-za-prane-na-pari.html", "text": "Срещу бившия държавен глава на Украйна Петро Порошенко е образувано трето дело за пране на пари и легализиране на доходи при придобиването на телевизионния канал \"Прямой\". Това обяви адвокатът Андрей Портнов, който бе заместник-началник на администрацията при президента Виктор Янукович, предава  TACC . \r\n„Регистрирах в Държавното бюро за разследване трето обвинение за пране на пари, легализация на незаконни доходи и укриване на данъци от бившия президент Порошенко, който като част от организирана престъпна група пое контрола върху телевизионния канал „Прямой”, вписвайки го като офшорна компания, фиктивна собственост на бившия член на Партията на регионите [Владимир] Макеенко \", поясни Портнов. \r\nОсвен това, добави той, е регистрирало наказателно дело и започна разследване на \"легализирането на престъпните средства на Порошенко в случай на офшорни манипулации в размер на 300 милиона долара за продажбата на завод \"Кузни Рибалски\", корабостроителна компания в Киев,  собственост на Порошенко. \r\nПреди това Държавното бюро за разследване започна разследване и по искане на Портнов, за което Порошенко е обвинен в държавна измяна във връзка с инцидента в Керченския проток. Преди два дни Специализираната прокуратура за борба с корупцията на Украйна откри наказателно дело срещу бившия президент и редица висши държавни служители заради превишаване на правомощията си.  Тереза Герова", "date": "2019.05.24", "title": "ТАСС: Срещу Порошенко е образувано трето дело за пране на пари"}
{"url": "http://www.focus-news.net/news/2019/05/24/2662043/hurriyet-seriyata-sreshti-v-atina-mezhdu-predstaviteli-na-gartsiya-i-turtsiya-sa-s-tsel-izgrazhdane-na-doverie.html", "text": "Серията срещи между представителите на Турция и Гърция, които са в ход в Атина, представляват \"канали за постигане на най-добър резултат\" по въпросите, свързани с Егейско море. Това подчерта гръцкият министър на отбраната Евангелос Апостолакис, отбелязва турският вестник  Hurriyet . \r\nГоворейки пред репортери по време на посещението си в две гръцки корабостроителници, Скарамагас и Елефсина, на брега на Егейско море, Апостолакис подчерта, че Атина ще поддържа комуникационните канали с Турция отворени, за да постигне най-добрия резултат с цел успокояване на ситуацията в Егейско море и Източното Средиземноморието. \r\nТой каза също така, че мерките за изграждане на доверие ще осигурят стабилност и спокойствие чрез предотвратяване на близки контакти с военноморските сили. Гръцкият министър на отбраната увери, че срещите между двамата съседи са минали добре, като същевременно допълни, че предстоят още две дискусии. \r\nТурска делегация за отбрана е в Атина в периода 20-25 май за техническа среща с гръцките служители, за да засили сътрудничеството, особено в мерки за изграждане на доверие и кодекс за поведение в Егейско море.  Тереза Герова", "date": "2019.05.24", "title": "Hurriyet: Серията срещи в Атина между представители на Гърция и Турция са с цел изграждане на доверие"}
