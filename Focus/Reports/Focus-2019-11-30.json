{"url": "http://www.focus-news.net/news/2019/11/30/2724911/sport-torino-pobedi-dzhenoa-kato-gost-s-10.html", "text": "Футбол: Отборът на Торино победи Дженоа като гост с 1:0 в мач от 14-ия кръг на италианската Серия „А“. Голът реализира Глейсон в 77-ата минута. След победата Торино се изкачи на десето място със 17 точки. Дженоа са 18-ти в зоната на изпадащите с десет точки.  \r\nИзиграха се още два мача от Серия „А“: \r\nБреша – Аталанта  0:3 \r\nФиорентина – Лече  0:1", "date": "2019.11.30", "title": "Спорт: Торино победи Дженоа като гост с 1:0"}
{"url": "http://www.focus-news.net/news/2019/11/30/2724870/evrodeputatat-petar-vitanov-schitam-che-dnes-evropeyskata-komisiya-bi-sledvalo-da-bade-izbrana-i-nie-shte-ya-podkrepim.html", "text": "Макар че преди няколко месеца ние гласувахме против кандидатурата на Урсула фон дер Лайен, защото беше нарушен принципът за водещите кандидати, който пък според нас доведе до този интерес на европейските граждани към Европейския парламент (ЕП), към делата на Европейския парламент като цяло, считам, че днес комисията би следвало да бъде избрана и ние ще я подкрепим, по-голямата част от Групата на социалистите, предполагам, и в частност – нашата делегация, защото смятам, че всяко протакане би било вредно от гледна точка на интереса на европейските граждани, защото точно европейските граждани искат едни работещи институции, искат радикални амбициозни решения, които да се взимат от Европейския парламент, а това може да се случи само и единствено, ако имаме работеща комисия. Подкрепата, разбира се, не е празен чек. Това заяви във връзка с новия мандат на Европейската комисия ръководителят на Делегацията на българските социалисти в ЕП Петър Витанов в предаването \"Брюксел 1\" на Телевизия  \"Bulgaria ON AIR\" . \r\n \r\n\"Тези три кандидатури, които отпаднаха, доказаха ролята на Европейския парламент, макар че аз тук съм съгласен,  защото не стана дума за румънския кандидат, който беше бламиран изцяло и само по изцяло политически съображения, без да има реално доказателство за конфликт на финансови интереси. Просто причината беше, че социалистите щяха да имат десет комисари и щяха да имат най-много комисари в бъдещата комисия\", коментира Витанов. \r\n \r\nПо думите му от новата Европейска комисия се очаква този амбициозен план, за който и социалдемократите имат принос, да намери своята материализация. \"Затова и ние ще подкрепим комисията. Сега имаме девет комисари. Смея да твърдя, че едни от най-важните порт-фолиа са в ръцете на социалисти и демократи, включително върховен представител по външната политика и политиката по сигурността, включително комисар по икономиката, по вътрешния ред, по социалните права и работните места и т. н.\", отбеляза евродепутатът. \r\n \r\n\"Среднощното издание на междуинституционалните разговори показва две неща. Първо, с вас ще подкрепим Европейската комисия, защото не можем да ставаме заложници на амбициите на един комисар и се надяваме в лицето на новия комисар, макар, че не е от политическото семейство на социалистите и демократите, да намерим един по-балансиран подход в опита за постигане на компромисно решение. И второ – доказателство беше тази липса на резултат от триалога, че всички дискриминационни и силови решения, които се опитват да налагат, няма как да намерят почва, ако в крайна сметка нямаме един по-широк консенсус и постигане на обща пресечна точка между интересите, както на западните стари демокрации, така и на страните от Източна Европа и т. нар. периферия на Европа. Аргументите, с които се опитваме да убедим нашите западноевропейски колеги се оказват ненапразни, защото голяма част от тях бяха използвани от представителите на Съвета и те бяха категорични, че няма да направят компромис с точно тези най-тежки мерки, които биха засегнали българските превозвачи, а именно връщането на празния автомобил на определен интервал от време\" посочи Петър Витанов.", "date": "2019.11.30", "title": "Евродепутатът Петър Витанов: Считам, че днес Европейската комисия би следвало да бъде избрана и ние ще я подкрепим"}
{"url": "http://www.focus-news.net/news/2019/11/30/2724868/gd-granichna-politsiya-trafikat-na-tovarni-avtomobili-e-intenziven-na-gkpp-kapitan-andreevo-gkpp-lesovo-gkpp-kalotina-gkpp-kulata-dunav-most-i-gkpp-dunav-most-2.html", "text": "Трафикът на ГКПП \"Капитан Андреево\" и ГКПП \"Лесово\" на границата с Турция е силно интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . Интензивен е трафикът на изход за товарни автомобили и на ГКПП \"Калотина\" на българо-сръбската и на ГКПП \"Дунав мост-Видин\" и ГКПП \"Дунав мост-Русе\" на българо-румънската граница. На ГКПП \"Кулата\" на границата с Гърция трафикът на товарни автомобили е интензивен и в двете посоки. Поради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nПреминаването през всички контролно-пропускателни пунктове на границата със Северна Македония се осъществява нормално.", "date": "2019.11.30", "title": "ГД \"Гранична полиция\": Трафикът на товарни автомобили е интензивен на ГКПП \"Капитан Андреево\", ГКПП \"Лесово\", ГКПП \"Калотина\", ГКПП \"Кулата\", \"Дунав мост\" и ГКПП \"Дунав мост 2\""}
{"url": "http://www.focus-news.net/news/2019/11/30/2724872/sport-livarpul-pobedi-braytan-s-21.html", "text": "Футбол: Отборът на Ливърпул победи Брайтън с 2:1 в мач от 14-ия кръг на Премиерната лига на Англия. Водачът във временното класиране поведе през пъвото полувреме с два гола на Върджил ван Дайк. В 78-ата минута титулярният вратар на мърсисайдци Алисон бе изгонен за игра с ръка извън наказателното поле, а влезлият резервен вратар Адриан допусна гол на Дънк в 79-ата минута. Ливърпул заема първото място във временното класиране с 40 точки, следван от Манчестър Сити с 29 точки. \r\nИзиграха се още четири мача от Премиерната лига на Англия: \r\nНюкясъл – Манчестър Сити  2:2 \r\nБърмли – Кристал Палас  0:2 \r\nТотнъм – Борнемут  3:2 \r\nЧелси – Уест Хем  0:1 \r\nОт 19:30 часа играят Саутхемптън и Уоътфорд.", "date": "2019.11.30", "title": "Спорт: Ливърпул победи Брайтън с 2:1"}
{"url": "http://www.focus-news.net/news/2019/11/30/2724871/vremenno-dvizhenieto-po-pat-i-3-peychinovo-gorna-studena-v-rayona-na-selo-maslarevo-se-osashtestvyava-dvuposochno-v-edna-lenta-zaradi-avariraliya-tir.html", "text": "Временно движението по път I-3 Пейчиново - Горна Студена в района на село Масларево се осъществява двупосочно в една лента заради авариралия ТИР. Това съобщиха от пресцентъра на  Агенция \"Пътна инфраструктура\" .", "date": "2019.11.30", "title": "Временно движението по път I-3 Пейчиново - Горна Студена в района на село Масларево се осъществява двупосочно в една лента заради авариралия ТИР"}
{"url": "http://www.focus-news.net/news/2019/11/30/2724873/tass-napadatelyat-na-londonskiya-most-e-obezvreden-sas-zab-ot-narval-i-pozharogasitel.html", "text": "Зъб на кит нарвал, дълъг 1,5 метра  и пожарогасител са били използвани за неутрализиране на престъпника, който в петък извърши терористична  атака на Лондонския мост. Това съобщи в събота The Guardian, публикувайки видеоклип, заснет от един от свидетелите, който е бил в задръстване срещу мястото на инцидента, предава  TACC . \r\n \r\nНа кадрите се вижда как няколко души бягат след терористa, въоръжен с два големи ножа. Един от тях има пожарогасител в ръцете си, с който облива с пяна нападателя. Другият държи зъб на кит нарвал с дължина над 1,5 м. Според публикацията полският готвач Лукаш е взел този  необичаен предмет от стената на сградата, в която терористът нападнал хората - историческата централа на лондонската гилдия на риболовците, разположена на Лондонския мост. \r\n \r\nИнцидентът е станал на среща на випускници и преподаватели от програмата „Учим заедно“ на Института по криминология на университета в Кеймбридж, на която също е бил поканен 28-годишният Усман Хан, който е нападнал хората с ножове. \r\nСпоред вестника сред онези, които се противопоставили на Кан е имало и бивши затворници, които също били освободени условно. Един от тях, според изданието, е бил осъжданият за убийството Джеймс Форд, който е помогнал за неутрализирането на Хан, преди полицията да пристигне на мястото на инцидента. \r\n \r\nЖертвите на нападението на Хан са мъж и жена. The Daily Mail съобщи, че загиналият е Джак Мерит, 25-годишният координатор на програмата „Учим заедно“. По време на атаката той е правел презентация. Още трима души все още са в болницата, като един от тях е в много тежко състочние. \r\n \r\n  Юлиян Марков", "date": "2019.11.30", "title": "ТАСС: Нападателят на Лондонския мост е обезвреден със зъб от нарвал и пожарогасител"}
{"url": "http://www.focus-news.net/news/2019/11/30/2724878/sport-beroe-i-levski-zavarshiha-naravno-11.html", "text": "Футбол: Отборите на Берое и Левски завършиха наравно 1:1 в мач от 18-ия кръг  на  efbet Лигата . Камбуров откри за домакините в 44-ата минута, а Робърта изравни в 53-ата минута. След равенството Левски заема второто място с 39 точки- с шест по-малко от лидера Лудогорец, който има и мач по-малко. Берое са осми с 25 точки. \r\nПо-рано се играха още два мача от българското първенство: \r\nЧерно море – Ботев Враца  4:1 \r\nЦарско село – Ботев Пловдив  0:3", "date": "2019.11.30", "title": "Спорт: Берое и Левски завършиха наравно 1:1"}
{"url": "http://www.focus-news.net/news/2019/11/30/2724867/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” .  \r\n \r\n Метеорологична обстановка: \r\nТемпературите са в интервала от + 1° до + 15°С \r\nВремето над страната е предимно ясно. \r\nСлаб до умерен вятър духа в областите: Велико Търново, Видин, Добрич, Кюстендил, Кърджали, Ловеч, Монтана, Пазарджик, Плевен, Русе, Силистра, Смолян, София, Търговище, Хасково, Шумен. \r\nДъжд вали в областите Варна, Велико Търново, Габрово, Добрич, Разград, Русе, Силистра, София, Смолян, както и в района на Попови ливади, Сатовча и Предел /обл. Благоевград/; АМ „Тракия“ /обл. Бургас/; Трън /обл. Перник/; Твърдица /обл. Сливен/; проход „Република“ /обл. Стара Загора/; Антоново /обл. Търговище/. \r\nПътните настилки са предимно сухи и частично мокри по високите места \r\nОграничена видимост поради мъгла:  \r\n-\tдо 50 м. в района на Картела /обл. Пазарджик/. \r\n-\tдо 100 м. в района на „Троянски“ проход /обл. Ловеч/. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\n \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nОбласт Бургас: \r\nДвижението в участъка Ветрен – Карнобат от км 355+145 до км 355+277 посока София се осъществява с повишено внимание поради подмяна на мълниезащитно въже. Участъкът е сигнализиран с пътни знаци. Срок до 01.12.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г.; \r\n \r\n Състояние на републиканската пътна мрежа:  \r\n \r\nРемонтни дейности и временна организация на движението (ВОД):   \r\n \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-208: Движението по път III-208 Провадия – Айтос при км 51+900 в района на Добромир се осъществява в една лента поради оборудване на съществуваща стационарна контролна единица на електронната система за събиране на пътни такси за МПС над 3,5 т. Участъкът е сигнализиран с пътни знаци. Срок до 03.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:   \r\n \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.30", "title": "Актуална пътна обстановка"}
{"url": "http://www.focus-news.net/news/2019/11/30/2724869/the-times-pravosadnata-sistema-si-igrae-na-ruska-ruletka-s-obshtestvoto.html", "text": "Системата за наказателно правосъдие си играе на „руска рулетка“ с обществеността, предупреди специалистът по антитероризъм Крис Филипс бивш ръководител на Националната служба за сигурност в борбата с тероризма на Обединеното кралство, цитиран от британския вестник  The Times . \r\n \r\nНападателят – Усман Кан е бил освободен след като е излежал по-малко от седем години от 16-годишна присъда за заговор атентат в Лондонската фондова борса. Той уби мъж и жена при нападението с нож в петък следобед и рани други трима души, които се намират в болница. \r\n \r\nКрис Филипс заяви: „Пускаме хората от затвора, осъждаме хората за много, много тежки престъпления и след това ги пускаме обратно в обществото, когато те все още са радикализирани. \r\n„И така, как може да искаме от нашите полицейски служби и служби за сигурност някога да ни пазят?\" \r\n \r\n\"Казвах го няколко пъти през последния ден - играем си на „руска рулетка“ с живота на хората, оставяйки осъдени, известни, радикализирани престъпници и джихадисти да се разхождат по нашите улици.\" \r\n \r\nМинистърът на сигурността Брандън Люис отказа да каже дали нападението представлява „провал“ на властите и многократно отказва да коментира спецификата на инцидента, но заяви, че е необходима повече оценка на присъдите,издадени срещу хора склонни или извършили насилие. \r\n \r\nПрез август Борис Джонсън нареди спешен преглед на политиката на съда, като каза, че опасните престъпници трябва да бъдат извадени от улицата, а наказанията „наистина да отговарят на престъплението“, за да може обществеността да има доверие в правосъдната система. \r\nТогава мнозина определиха предложенията на Джонсън за политически „горещ въздух“ в опит да се спечелят гласове. \r\n \r\nНа въпроса как Кан, който се е признал за виновен за подготовката на терористични актове през 2012 г. и е бил освободен от затвора по време на инцидента, е успял да се въоръжи и да започне атаката, Люис отговори, че би било „неподходящо и опасно“ да се спекулира по въпроса. \r\nКан е бил освободен от затвора, след като се е съгласил движението му да бъде наблюдавано . \r\n \r\nНападателят, носещ фалшив колан на самоубийство, е бил гост на конференцията на университета в Кеймбридж за рехабилитация на затворници в Лондонското Сити. Той е заплашил, че ще взриви историческата Риболовна зала, която е била домакин на събитието, преди да намушка няколко души. Мъж и жена са загинали, а други трима - мъж и две жени са били откарани в болница с линейка. \r\n \r\n  Юлиян Марков", "date": "2019.11.30", "title": "The Times: Правосъдната система си играе на „руска рулетка“ с обществото"}
{"url": "http://www.focus-news.net/news/2019/11/30/2724880/afp-holandskata-politsiya-e-arestuvala-zapodozryan-za-napadenieto-s-nozh-v-petak.html", "text": "Холандската полиция е арестувала бездомен мъж заради нападението с нож на оживена търговска улица в Хага в петък, при което бяха ранени трима тийнейджъри, предава  AFP . \r\n \r\n35-годишният заподозрян е бил задържан в центъра на града ден след нападението, което предизвика паника, тъй като то се случи само няколко часа след подобно нападение в Лондон, при което загинаха двама души. \r\nПолицията по-рано заяви, че проверява \"няколко сценария\" и че \"е твърде рано да се спекулира\" дали има възможен терористичен мотив. \r\n \r\n  Юлиян Марков", "date": "2019.11.30", "title": "AFP: Холандската полиция е арестувала заподозрян за нападението с нож в петък"}
{"url": "http://www.focus-news.net/news/2019/11/30/2724877/deutsche-welle-germanskite-sotsialdemokrati-izbraha-partiynite-rakovoditeli-protivnitsi-na-nastoyashtata-koalitsiya.html", "text": "Германските социалдемократи избраха двама нови лидери. Сега те са изправени пред огромната задача да съживят подкрепата на партията . Членовете на партията избраха Норберт Валтер-Борянс и Саския Ескенс начело на партията, информира  Deutsche Welle . \r\n \r\nОколо 425 630 членове на лявоцентристката Германска социалдемократическа партия (ГСДП) имаха право да участват в гласуването. Резултатът от изборите трябва да бъде потвърден на партийна конференция, която ще се проведе от 6 до 8 декември. \r\n \r\nАко двамата бъдат потвърдени като партийни лидери, първата им задача ще бъде да решат дали да останат в коалиционно правителство с консерваторите на канцлера Ангела Меркел. \r\n \r\nМного членове на партията са за напускане на правителството и възстановяване на подкрепата за партията в опозиция. Това вероятно ще предизвика нови избори или ще проправи път за слабо и несигурно правителство на малцинството. \r\n \r\nПротивопоставяне на оставането в коалицията идва именно от новоизбраните лидери. Двамата заявиха, че ще са готови да напуснат коалицията, ако консерваторите на Меркел не предоговарят коалиционното споразумение. \r\n \r\n  Юлиян Марков", "date": "2019.11.30", "title": "Deutsche Welle: Германските социалдемократи избраха партийните ръководители –противници на настоящата коалиция"}
{"url": "http://www.focus-news.net/news/2019/11/30/2724728/predstoyashti-sabitiya-v-stranata-za-30-noemvri-agentsiya-fokus.html", "text": "От 14.00 часа в гр. Ипсала, Одрин в Турция, Министър Теменужка Петкова ще участва в церемония по въвеждане в експлоатация на проекта ТАНАП. \r\n \r\n*** \r\n \r\nОт 08.30 часа в зала „Джон Атанасов“ ще се състои откриване на международния ендоваскуларен конгрес с домакин проф. Иво Петров, водещ инвазен кардиолог и ангиолог. На събитието ще присъстват. Йорданка Фандъкова, кмет на град София, Николина Ангелкова, министър на туризма, Емил Караниколов, министър на икономиката, Бойко Пенков, зам.-министър на здравеопазването и други. \r\n \r\n*** \r\n \r\nот 9.00 часа в храм „Св. Андрей\" ще започне Архиерейска света Литургия, оглавена от епископ Поликарп по случай Андреевден. \r\n \r\n*** \r\n \r\nОт 11.00 часа кметът на София Йорданка Фандъкова ще се включи в залесяването на Новата гора на София. \r\n \r\n*** \r\n \r\nОт 11.00 часа в Полиграфия офис център ще се проведе конференция на тема „Ерата на инфлуенсърите - край или ново начало?“. \r\n \r\n*** \r\n \r\nОт 11.30 часа в Аулата на НБУ ще се проведе шестото издание на Менторите в НБУ с тема „Акаунтът. Нечовек.”. \r\n \r\n*** \r\n \r\nOт 18.00 часа в храм „Св. Андрей\" ще бъде отслужена Велика Вечерня по случай Андреевден.  \r\n \r\n*** \r\n \r\nОт 10.00 часа в кв. „Работнически жилища“ зад Военна болница Община Бургас ще засади 35 дървета. \r\n \r\n*** \r\n \r\nОт 17.00 часа в Дома на писателя ще се проведе първата от поредицата срещи на тема „Да си поговорим за Португалия\". \r\n \r\n*** \r\n \r\nОт 12.00 часа в Двореца на културата и спорта ще бъде открит Девети кулинарен фестивал „Да споделим Никулден“. \r\n \r\n*** \r\n \r\nОт 15.00 часа в Археологическия музей във Варна членове на сдружение „Чигот\" са подготвили специална бойна демонстрация - средновековен двубой с мечове. От 16.00 часа на втория етаж в РИМ – Варна ще бъде открита и изложба оригинални средновековни оръжия (от постоянната експозиция на музея) и реконструкции на средновековно облекло, украшения и въоръжение от времето на Второто българско царство - изработени от сръчните майстори на сдружение \"Чигот\". \r\n \r\n*** \r\n \r\nОт 16.00 часа в Двореца на културата и спорта ще се състои тържествена церемония по дипломиране на студентите от факултети по „Медицина“ и „Дентална медицина“ на Медицински университет – Варна „Проф. д-р Параскев Стоянов“. \r\n \r\n*** \r\n \r\nОт 11.00 часа в НЧ „Искра\" Театър „Весел“ ще представи постановката „Котаракът в чизми\". \r\n \r\n*** \r\n \r\nОт 17.30 часа на централния площад ще бъдат запалени светлините на най-голямото живо коледно дърво в България - „Дървото на надеждата“. \r\n \r\n*** \r\n \r\nОт 10.00 часа в Младежкия център, зала 6, ще се проведе работно ателие по флейта с проф. Георги Спасов. \r\n \r\n*** \r\n \r\nОт 11.00 часа в залата на читалище „Братство” ще се проведе четвъртото издание на Международния детски фестивал „Коледна изповед”.   \r\n \r\n*** \r\n \r\nОт 18.00 часа в Йога център ,,Баланс\" ще се състои представяне на книгата ,,Душата ми на пътя\" от Георги Христов. \r\n \r\n*** \r\n \r\nОт 19.00 часа в читалище ,,Съгласие\" ще се състои концерт на Зоран Дукич (Хърватска) - китара в рамките на Пети международен фестивал на китарата. \r\n \r\n*** \r\n \r\nОт 23.00 часа в клуб ,,Галакси боулинг\" ще се състои концерт на група ,,Ватикана\" в рамките на Пети международен фестивал на китарата. \r\n \r\n*** \r\n \r\nОт 12.30 часа в зала „Пълдин“ на хотел „Рамада“ ще се проведе открита дискусия на тема „Киберсигурност и технологични решения във вашата организация“. \r\n \r\n*** \r\n \r\nОт 9.00 часа в парк „Митрополит Методий Кусев“ пред фонтана с жабките ще се проведе общоградски туристически поход. \r\n \r\n*** \r\n   \r\nОт 14.00 часа пред Общината ще се проведе протест „Да си върнем България“.", "date": "2019.11.30", "title": "Предстоящи събития в страната за 30 ноември (Агенция „Фокус“)"}
{"url": "http://www.focus-news.net/news/2019/11/30/2724874/adelina-stefanova-hram-vavedenie-bogorodichno-blagoevgrad-v-regiona-otbelyazvame-andreevden-kato-praznik-na-semeto.html", "text": "В Благоевградска област отбелязваме Андреевден като празник на семето. Това каза за  Радио „Фокус“ - Пирин  Аделина Стефанова, църковен уредник в Храм „Въведение Богородично“ – Благоевград. Тя отбеляза, че на този ден на особена почит са младите булки.  \r\n \r\n„На тях се предоставя правото да хвърлят варени семена в камината, та както бързо наедряват зърната и булките да пълнеят с бъдещите си рожби“, каза още Стефанова. Тя припомни, че от гръцки „Андреас“ означава мъжествен, храбър, силен.  \r\n \r\n„Днес празнуват Андрей, Андрешко, Андрея и всички производни и осъвременени към днешното време имена. Нашия народ и по-специално в Благоевград, Андреевден се отбелязва като празник на семето. Всички варят жито, боб, леща, грах, просо, донасят го в църквата, освещава се за здраве и се раздава на приятели и близки. Сутринта рано се взима от наедрялото зърно и се хвърля в камината за да може житните растения и класове да растат“, дъпълни Стефанова. Тя отбелеяза, че народът свързва този ден с разбирането, че светлината в денонощието започва да расте и да наедрява с по едно грахово зърно.  \r\n \r\n„Някъде наричат Андреевден – Едреевден, защото слънцето започва да помръдва, както пиле в яйце. Казват, че от днес деня започва да расте и наедрява, докато започне и да се затопля времето. Така, че много са поводите за празнуване и с радост може да поздравим именниците, които ще имат повод да празнуват“, заяви Стефанова.  \r\n \r\nЛивия НИНОВА", "date": "2019.11.30", "title": "Аделина Стефанова, храм „Въведение Богородично“ - Благоевград: В региона отбелязваме Андреевден като празник на семето"}
{"url": "http://www.focus-news.net/news/2019/11/30/2724876/v-obshtina-smolyan-se-provede-obuchenie-za-razpoznavane-na-simptomite-pri-detsata-upotrebyavashti-narkotitsi.html", "text": "„Развитие на умение за идентифициране употребата на наркотични вещества сред подрастващите в училище“ бе темата на проведено обучение, организирано от Превантивно-информационния център по наркотични вещества към Община Смолян. Това съобщиха от пресцентъра на  Общината . В него взеха участие медицински специалисти, работещи в училищните кабинети в областта, съобщи секретарят на центъра Мария Славчева. В обучението се включиха и представители на Областната дирекция на МВР, както и инспектори от Детска педагогическа стая. Срещата беше открита от секретаря Момчил Николов, който е и председател на Общинския съвет по наркотични вещества – Смолян. \r\nЛекторът на обучението д-р Иван Добринов запозна присъстващите с новите синтетични наркотици , обясни тяхното въздействие при употребата от младите хора и последствията. Коментираха се различни казуси и се задаваха въпроси от участниците в обучението. Всеки обучаващ се получи материали по темата. По време на дискусията бяха изразени мнения, че обучението е било много полезно и занапред ще е от полза да се организират такива мероприятия, коментира Славчева.", "date": "2019.11.30", "title": "В Община Смолян се проведе обучение за разпознаване на симптомите при децата употребяващи наркотици"}
{"url": "http://www.focus-news.net/news/2019/11/30/2724881/sport-balgariya-se-padna-v-mnogo-tezhka-grupa-ako-se-klasira-na-evro-2020.html", "text": "Футбол: Жребият за Евро 2020 определи България да бъде в една група с Германия, Франция и Португалия, ако преодолее баражите.  \r\nЗа да се класира на финалите, българският национален отбор трябва да победи първо Унгария на полуфиналните плейофи в Лигата на Нациите на 26 март в София. Ако стане това предстои и финален бараж в София на 31 март, като в него евентуално нашите национали срещат Исландия или Румъния.", "date": "2019.11.30", "title": "Спорт: България се падна в много тежка група, ако се класира на Евро 2020"}
{"url": "http://www.focus-news.net/news/2019/11/30/2724733/", "text": "Американското посолство с българските си партньори ще работи за укрепване на демокрацията и подобряване на възможностите на свободен пазар в България. Това стана ясно от думите на американския посланик в България Н. Пр. Херо Мустафа по време на първата си публична лекция от стъпването ѝ в длъжност на тема „Отношенията САЩ - България: Следващите 30 години\", организирана от Атлантическия клуб в България. \r\nАмериканският посланик посочи, че с помощта на новия съветник от Департамента по правосъдие, който ще пристигне в София само след няколко дни, ще се работи едновременно с държавните органи и гражданския сектор за засилване върховенството на закона, насърчаване независимостта на съда и борба с корупцията.  \r\nЗа справяне с корупцията ще бъде предприет многостранен подход, включително и чрез прилагането на по-твърди мерки.  \r\n \r\n „Една такава мярка се предвижда в раздел 7031(с) от разпоредбата за противодействие на клептокрацията и права на човека, включена в годишния закон за разпределение на бюджета на Държавния департамент. С това законодателство се подкрепят усилията на САЩ за борба с корупцията в световен мащаб, което пряко засяга интересите на външната политика, икономическата и националната сигурност на Съединените щати и на партньорските ни държави“, обясни Херо Мустафа. \r\n \r\nАмериканският посланик обърна внимание и на медийната среда и свободата на словото, като посочи, че всяка силна демокрация трябва неотклонно да брани медийната свобода и да уважава гласа на малцинството. По думите ѝ само когато се чуят всички гласове и когато гражданите вярват на своето правителство и на държавните институции, България може да достигне своя пълен потенциал. Страната ни ще получи подкрепа от САЩ в посока на насърчаване на свободното и прозрачно медийно пространство, както и с насока закрила на човешките права.  \r\n \r\n „В усилията ни за напредък в сферата на върховенството на закона изключително ценя изградените партньорски отношения между посолството и неправителствени организации, които посвещават усилията си за развитие на човешкия капитал и насърчаване на съдебна реформа и допринася за успеха на България и развитието на частния ѝ сектор“, добави още Херо Мустафа. \r\nТя заяви, че е оптимист за отношенията между САЩ и България, като посочи, че в момента те са на ново ниво, чието начало е било поставено със срещата между българския премиер Бойко Борисов и американския президент Доналд Тръмп. \r\nСред един от най-важните резултати от срещата Херо Мустафа определи установяването на Рамка за стратегическо партньорство – пътна карта за продължаване ползотворното сътрудничество в три важни области на нашия взаимен интерес: сътрудничество в областта на сигурността и отбраната, сътрудничество в областта на икономиката, търговията и енергетиката и  укрепване на демокрацията и върховенството на закона. \r\n \r\n „Не се случва често да подписваме такива документи и фактът, че го направихме с България, е знак за важността, която отдаваме, и потенциала, който виждаме в тези отношения“, допълни американският посланик. \r\n \r\nВъв връзка със сигурността и отбраната Мустафа определи отношенията между САЩ и България като „солидни“. „Едно от първите ми посещения извън София беше в нашата съвместна база в Ново село – един добър пример за това колко добре работят заедно нашите войски. Обхватът и честотата на нашето военно сътрудничество с България непрекъснато нарастват, като през 2019 г. имаме 200 съвместни военни мероприятия, включително 19 учения, спонсорирани от САЩ“, добави американският посланик. \r\nПо думите на Херо Мустафа България е надежден съюзник на Балканите – регион от стратегическо значение за Съединените щати.  \r\n„Освен това в съответствие с обещанията за разходи за отбрана, поети от всички съюзници по време на срещата на НАТО през 2014 г. в Уелс, България следва план за достигане на своята поставена цел за разходи за отбрана до 2024 г. Скорошната покупка на многоцелеви изтребители Ф-16 демонстрира, че България предприема активни действия за военна модернизация, за да бъде още по-способен съюзник и партньор“, посочи тя.  \r\n \r\nКато част от Рамката за стратегическо партньорство ще се стартира нов диалог за разработване на десетгодишна пътна карта, с която да се продължи да двустранното отбранително сътрудничество, ще се увеличи броя на военните учения с българските военни. Съединените щати също така ще продължат да подкрепят усилията на България за модернизация посредством предоставяне на помощ в областта на сигурността и улесняване на достъпа до напреднали американски военни технологии. Освен текущите преговори за придобиване на нова военна техника, от американска страна се разглеждат и възможностите за съвместно производство на споделени продукти с военно предназначение. \r\n \r\nХеро Мустафа посочи още, че за последните 30 години България се е възродила от руините на комунистическата планова икономика и е изградила процъфтяващ информационно-технологичен сектор. \r\n „Американските фирми са инвестирали над 2.5 милиарда долара в българската икономика под формата на ноу-хау и капитал. По този начин се създадоха над 30000 висококвалифицирани и високоплатени работни места, по-специално в производството, енергетиката и съвременното земеделие, което нареди Съединените щати сред първите шест държави, инвестиращи в България. Двустранната ни търговия понастоящем възлиза на над 1,2 милиарда долара, като продължава да нараства. Американските компании внасят в България високотехнологични, авангардни стоки, като особено висок ръст отбелязва износът на електронни технологии и устройства, части за автомобилостроенето, атомно оборудване и медицински технологии“, добави тя. \r\n \r\nХеро Мустафа заяви, че е твърдо решена да подкрепя България и в енергийния сектор във връзка със старанието на страната ни да диверсифицира енергийните си доставки. По думите ѝ това включва изграждане на газовата връзка между Гърция и България (IGB) и участието на страната в планираното изграждане от гръцка страна на терминал за втечнен газ в Александруполис. \r\n „Интерконекторът с Гърция и терминалът в Александруполис заедно ще отворят пътя за мащабен внос на втечнен природен газ, като в крайна сметка въведат реална конкуренция на българския газов пазар, осигурят надеждни газови доставки и позволят на българския потребител да се възползва от по-ниски цени. За разлика от проекта \"Турски поток\", който се стреми да превърне България в напълно транзитна страна, газовата връзка с Гърция и терминалът за втечнен газ обещават да направят от България истински енергиен център и регионално средище за търговия с природен газ.“, отбеляза тя. \r\n \r\nХеро Мустафа напомни, че предстои в България да дойде американски технически екип, който да оцени възможностите в ядрената област. \r\n ”Работейки заедно и вземайки предвид стратегическите реалности и променящите се пазарни условия, можем да очертаем най-добрия път напред, ползвайки се от преимуществата на американския опит, включително и в ядрената енергетика”, допълни тя. \r\n \r\nТеодора ПАВЛОВА", "date": "2019.11.30", "title": "САЩ ще налагат забрана за издаване на американски визи на чуждестранни държавни служители, свързани с корупция (ОБЗОР)"}
{"url": "http://www.focus-news.net/news/2019/11/30/2724727/pregled-na-osnovnite-temi-v-svetovniya-pechat-agentsiya-fokus.html", "text": "Увеличаващият се разрив между Париж и Берлин заплашва френско-германския двигател, който задвижва много от най-големите проекти в Европа, пише американският вестник  The Wall Street Journal . \r\n \r\nФренският президент Еманюел Макрон се застъпва за смели планове, съсредоточени върху позиционирането на Европейския съюз като сила между САЩ и Китай. Но разрушителният му стил и големите му амбиции раздразниха Германия, която най-много допринася за финансирането от ЕС, и по-специално нейният лидер, канцлера Ангела Меркел. \r\n \r\nТози раздор между двата бряга на Рейн може да попречи на усилията на новото ръководство на ЕС, което встъпва в длъжност на 1 декември, за да прокара дългосрочни планове - много от тях в съответствие с предложенията на френския президент Еманюел Макрон - относно изменението на климата, технологиите, отбраната на блока и финансите. \r\n \r\n„Не е необходимо да обръщаме съществуващия ред с главата надолу“, заяви Меркел на форум в Хърватия наскоро, във връзка с думите на Макрон за НАТО, че е в „състояние на мозъчна смърт“. \r\nРеакцията на Германия към други инициативи на ЕС, подкрепяни от френския президент, варира от безразличие и приглушена подкрепа до враждебност. \r\n \r\nПрез октомври Меркел обеща да подкрепи усилията на Макрон да намали наполовина емисиите на парникови газове в Европа до 2030 г. и да ги елиминира напълно до 2050 г., след месеци на кавги в нейната коалиция за това колко далеч да се отиде в политиките в областта на климата. Но в позицията й липсва подкрепата на консервативните членове на кабинета, които твърдят, че планът би пречел непропорционално силно на индустриализираната Германия. \r\n \r\nМеждувременно много германци - не само политици - се противопоставят на предложенията на Франция за затягане на икономическата интеграция в ЕС, опасявайки се, че Германия ще плати сметката. \r\n \r\nДори по въпроси, по които двамата лидери имат съгласие, различията усложняват сътрудничеството. И двамата казват, че Европа трябва да заеме твърда позиция  срещу технологичните гиганти, базирани в САЩ и Китай, в подход, известен като дигитален суверенитет. \r\n \r\nНо Меркел предпочита да позволи на китайската Huawei да наддава за 5G мрежи в нейната страна. Макрон иска по-строги ограничения, като наскоро каза пред списанието The Economist, че европейското бездействие ще означава, че „след 10 години никой няма да може да гарантира технологичната стабилност на нашите киберсистеми, никой няма да може да гарантира кой обработва данните на гражданите или компаниите. \" \r\n \r\nЛичната неприязън между двамата лидери допълнително усложнява въпросите, казват европейските служители. \r\n \r\n\"Те никога не се разбирали добре, но сега положението е особено лошо\", каза високопоставен служител на ЕС, който участва в срещи заедно с двамата лидери. Според съобщенията двамата са се сблъскали на срещата на върха на ЕС през октомври заради плановете за разширяване на блока. \r\n \r\nПредстоящото излизане на Великобритания от ЕС засилва подобни френско-германски търкания, които изплуват в различни контексти през десетилетия на историята на блока. \"Обединеното кралство ги балансираше, но сега те са сами един срещу друг\", заяви официалният представител. \r\n*** \r\n \r\n САЩ не могат да отрежат Хонконг от света, пише китайското англоезично издание  Global Times \r\nСлед като президентът на САЩ Доналд Тръмп подписа т.нар. Хонконгски закон за правата на човека и демокрацията от 2019 г., някои американски политици, които са подстрекавали акта, вълнуващо отправят фанатични забележки към социалните медии, а някои западни медии също участват в този хор. Някои хора в САЩ и други западни страни са били дълбоко заблудени в тази идеологическа ярост. Тяхната цел не е само Хонконг. Те се опитват да направят Хонконг пешка, за да сдържат китайския континент. \r\n \r\nКитайското обществено мнение като цяло е стабилно и спокойно. Китайците подкрепят отговора на централното правителство за такава сериозна намеса във вътрешните работи на Китай, предупреждавайки САЩ, че този ход води само до задънена улица. \r\n \r\nСпокойствието идва от ясното разбиране на китайците за историята и бъдещето на Хонконг и голямата сила на Китай, което прави невъзможно Хонконг да бъде пешка на САЩ или Запада. Ако някои американски политици настояват да вървят към задънена улица, те ще съсипят американските интереси в града. Въпреки че това може да доведе до известни проблеми в развитието на Китай, това никога не може да попречи на Китай да се развива. \r\n \r\nПринципът \"една държава, две системи\" не само е в съответствие с интересите на континенталната част и на Хонконг, но също така свързва Китай със Запада и със света. Това беше опит и усилия на всички страни да достигнат ситуация, от която да спечелят и двете страни при относително изолираното състояние на континента по това време. Съдейки по развитието на Хонконг и сегашния му глобален статус, усилията са били успешни. Взаимодействието между континенталната част и Хонконг е по-тясно, а връзката им със света е по-широка. Развитието на глобалните финанси, икономика и търговия се нуждае от такава връзка. \r\n \r\nИзключително ирационално е САЩ да приемат подобен закон. САЩ също ще бъдат губещи и и няма да загубят по-малко от Китай. Според Службата за научни изследвания в Конгреса САЩ са имали най-голям търговски излишък с Хонконг през 2018 г. - 31,1 милиарда долара. Около 290 американски компании имат регионални централи в Хонконг, а други 434 - регионални офиси. Това означава, че САЩ имат реални интереси в Хонконг. \r\n*** \r\n \r\n Air Serbia реши да възобнови полетите от Истанбул от 11 декември след почти двугодишна пауза от 14 март 2017 г. , съобщава вестник  Daily Sabah . Според изявление, публикувано от оператора на летище Истанбул IGA, Air Serbia ще започне полети между Истанбул и Белград от най-новото летище на Турция. Понастоящем 74 авиокомпании извършват полети от летището в най-големия турски град.  \r\n \r\nСпоразумението за либерализиране на визовия режим между Анкара и Белград бе подписано през юли 2010 г. и даде тласък на турския туризъм, отбеляза председателят на IGA и генерален мениджър Кадри Самсунлу. „През 2018 г. повече от 100 000 турски граждани посетиха Сърбия, докато Турция посрещна над 200 000 сръбски посетители през същата година“ отбеляза той и продължи: „Очакваме, че броят на пътниците между Турция и Сърбия ще нарасне допълнително след стартирането на полетите на Air Serbia”.", "date": "2019.11.30", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/30/2724732/prezidentat-rumen-radev-dade-start-na-17-oto-izdanie-na-initsiativata-balgarskata-koleda-obzor.html", "text": "Под мотото „Да дарим бъдеще на болните деца“ днес от Варна започна официално 17-ото издание на националната кампания „Българската Коледа“. Лично държавният глава Румен Радев даде старт на инициативата в Университетската болница „Св. Марина“, като я обяви за една от най-високотехнологичните лечебни заведения в страната с безспорен успех в българското здравеопазване и педиатрия.  \r\n \r\nОсновната цел на новото издание на „Българската Коледа“ е да се осигури високотехнологична медицинска апаратура за диагностика, лечение и рехабилитация на нуждаещите се деца. Според президента Румен Радев това ще разшири и възможностите на лекарите в България да прилагат иновативни методи на лечение. \r\n \r\nПрезидентът посочи, че тази година „Българската Коледа\" разполага с бюджет от 2 440 000 лева. Със средствата, набрани от 16-ото издание са подпомогнати 551 деца със сумата от 853 162 лева. Общо 464 от тях са получили средства за рехабилитация. 63 деца са били подпомогнати за осъществяване на скъпоструваща медикаментозна терапия, а на 24 деца с неврологични заболявания, са дарени средства за медицински изделия и помощни средства. \r\n \r\nПрез предходното издание на инициативата е дарена медицинска апаратура на обща стойност 1 585 770 лева на 19 лечебни заведения в цялата страна, сред които има и варненски. Едно от тях е именно УМБАЛ „Св. Марина\" във Варна. Болницата вече разполага с анестезиологичен апарат със съвместим пациентен монитор на стойност 120 000 лева, който създава възможност да се подобри лечението на новородени и деца от цяла Североизточна България. Още две лечебни заведения във Варна са получили дарения - СБАГАЛ „Проф. Д-р Стаматов\" и МБАЛ „Св. Анна\". \r\n \r\nМодерна високотехнологична апаратура за прецизна диагностика и съвременно лечение са получили и университетски и многопрофилни лечебни заведения в София, Габрово, Добрич, Плевен, Пловдив, Силистра, Стара Загора. Закупени са ултразвукови апарати за диагностика в детска възраст и неонатология, пациентни монитори, инкубатор за интензивни грижи, термотегло, мобилен рентгенов апарат, ендоскопска система за видео гастроскопия, HD видеогастроскоп, холтери, апарат за дихателна реанимация и други. Дарена апаратура от предишни издания на \"Българската Коледа\" ползват още две лечебни заведения във Варна - СБОБАЛ - Варна и ДМСГД - Варна. \r\n \r\nСпоред държавния глава „Българската Коледа\" надхвърля далеч рамките на една благотворителна инициатива, защото тя дава вярата, че живеем в цивилизовано общество, което се крепи на хуманни ценности и инвестира в най-големия капитал - здравето и бъдещето на децата.  \r\n \r\nВъв Варна президентът Румен Радев изказа благодарности за таланта, доброто сърце, всеотдайността и професионализма на хората, които са се включили в предходното издание на инициативата. Според него, за да продължи кампанията да има успех,  най-важното е да се ползва с доверието на обществото. Той поднесе своите благодарности към всички лекари и медицински специалисти за грижите, които полагат, за опазване на здравето на най-малките пациенти – децата.  \r\n \r\nДържавният глава заяви, че дава старт на новото издание с надеждата за повече спасени деца, за повече върнати детски усмивки и спокойни български семейства.  \r\n \r\nПридружаван от съпругата си Десислава Радева, Румен Радев се срещна както с лекари и медицински лица в УМБАЛ „Света Марина“, така и с пациенти, деца и родители. В града двойката посети също и Специализираната АГ болница „Проф. д-р Димитър Стаматов“. Там той посочи, че здравното заведение е важно за страната и е редовен бенефициент на средства от кампанията. На събитието стана ясно, че с настоящата кампания болницата ще получи модерен перкотален газов анализатор за целите на Неонатологоията, който е изключително важен за малките пациенти. С него по инвазивен начин могат да се правят нужните изследвания.  \r\n \r\nДиана СТОЕВА", "date": "2019.11.30", "title": "Президентът Румен Радев даде старт на 17-ото издание на инициативата „Българската Коледа“ (ОБЗОР)"}
{"url": "http://www.focus-news.net/news/2019/11/30/2724731/sport-shalke-04-pobedi-union-berlin-s-21.html", "text": "Футбол: Отборът на Шалке 04 победи Унион Берлин с 2:1в мач от 13-ия кръг на Бундеслигата. Головете за домакините от Гелзехкирхен вкараха Раман и Сердар, а за гостите от столицата точен бе Ингварстен от дузпа. След победата, но преди останалите мачове от кръга Шалке 04 излезе на второ място с 25 точки, а Унион са 11-ти с 16 точки.", "date": "2019.11.30", "title": "Спорт: Шалке 04 победи Унион Берлин с 2:1"}
{"url": "http://www.focus-news.net/news/2019/11/30/2724734/pregled-na-mezhdunarodnite-novini-do-6-chasa-agentsiya-fokus.html", "text": "Двама души бяха убити от заподозрян терорист, носещ фалшив колан с експлозиви, преди  полицията да го застреля на Лондонски мост, пише британският вестник  The Times . \r\n \r\nНападателят е намушкал няколко души, преди да бъде изгонен от историческата Риболовна зала в 14 часа местно време (16 часа българско време). \r\nНийл Басу, помощник комисар на Скотланд Ярд за специализирани операции, заяви, че нападението е обявено за терористичен инцидент. \r\n„Заподозрян мъж е застрелян от специализирани въоръжени офицери от полицията в Лондон и мога да потвърдя, че този заподозрян е умрял на място“, каза той. \r\n \r\n„Към момента смятаме, че устройство, привързано към тялото на заподозрения, е фалшиво взривно устройство.“ \r\nПомощник- комисар Басу заяви, че полицията запазва „правото за всякакви допускания по отношение на какъвто и да е мотив“ за нападението, което има прилики с яростта на трима терористи, въоръжени с ножове и носещи фалшиви колани за самоубийства, убили осем души на същия мост през 2017 г. \r\n \r\nТой добави: „Редица хора получиха наранявания по време на инцидента. Нашите сърдечни съчувствия са с онези тревожно очакващи новини от близките си.\" \r\n \r\nПотребител в „Туитър“ заяви, че един приятел в Риболовната зала, е съобщил, че мъж с ножове е „нападнал няколко работници“.  \r\nУжасените пешеходци са търсели безопасност бягайки малко преди 14:00 часа местно време. \r\nЗаподозреният е имал „големи кухненски ножове“, с около 50-сантиметрови остриета,разказва друг свидетел. \r\nВидеоклип, заснет от близък автобус, показва, че очевидният заподозрян е застрелян, докато лежи на земята. Друг мъж в костюм и яке може да се види как бяга от него, след като държи голям нож. \r\n*** \r\n \r\n Кметът на Лондон Садик Хан похвали служителите на полицията и обществеността, които се противопоставиха на предполагаемия нападател на Лондонския мост, пише британският вестник  The Guardian . \r\n \r\nХан каза, че кадри, споделени в социалните медии на хора, които се опитват да свалят на земята заподозрения, показват техния „героизъм“. \r\n \r\n„Това, което забелязваме при изображенията, които видяхме, е спиращият дъха героизъм на минувачи, която буквално изтичаха към опасността, без да знаят срещу какво се изправят“, каза той. \r\n \r\n„Това е още един пример за храбростта и героизма на обикновените лондончани, които тръгват към опасността, рискувайки личната си безопасност, за да се опитат да спасят другите“, каза той. \r\n \r\nХан благодари и на спасителните служби, че рискуват живота си в името на жителите на града. \r\nОнези, които видяха инцидента, говориха за паниката, която са изпитвали, докато въоръжени полицаи са обезвредили и застреляли нападателя  \r\n \r\nЕдин мъж, облечен в сив костюм, беше забелязан да бяга по Лондонския мост и държейки нож, който е успял да вземе от заподозрения нападател. \r\n \r\n28-годишният Люк Поултън каза, че е чул изстрела, докато хората са тичали през моста, а работното му място е било блокирано. \r\nПоултън каза, че полицията също е проверила камион, който се движи по северната лента на моста, за който се смята, че може да бъде свързан с инцидента. \r\n \r\nСвидетелят разказа, че му е било казано да стои далеч от прозорците. „Страшно е, защото тук работя всеки ден и е ужасно да разбера, че се е случило точно в близост до моята сграда и ако се случи днес, то може да се случи и утре.“ \r\n \r\nКарън Бош, която беше с бебето си в автобус, пътуващ по моста, каза: „Пътувахме на юг с номер 21. Бяхме спрели на автобусна спирка и потегляхме, когато забелязах хора да тичат от другата страна на пътя. Видяхме хора да се блъскат и мислех, че има бой или намушкване. \r\n \r\n„Тогава автобусът спря и стана ясно, че има трима полицаи с пушки, които се борят с  мъж, висок мъж, който има тъмно яке и брада. Следващото нещо, което видях, беше човекът с брадата, който лежеше на земята и чух два изстреля, на земята имаше и използван електрошоков тийзър. \" \r\n \r\nБош каза, че се е преместила на по-безопасно място в автобуса.  \r\n„Човекът на земята разтвори сакото си и полицията се отдръпна много бързо. Мислех, че може би е жилетка за бомба и ако това гръмне, ние бяхме толкова близо. Бях толкова притеснена за бебето си. Затова се преместих от другата страна на стълбите в автобуса. \r\n \r\n„Една от другите дами в автобуса с мен каза, че е видяла хора да напускат сграда, които са  изглеждали като намушкани. Имали са кръв по тях и са били намушкани. Към този момент имаше само трима полицаи, нямаше линейки или нещо друго, беше около 14:00. \r\n \r\nСвидетелите са били евакуирани от местопроизшествието, като на другите им беше казано да стоят вътре в ресторантите и магазините. Очевидци на инцидента също съобщават, че са видели пострадали хора. Повече от 20 свидетели, някои от които в шок, са били отведени за разпит в сградата на полицията в близост до инцидента.  \r\n*** \r\n \r\n Мъж е застрелян от полицията близо до Лондонския мост след терористична атака, съобщи столичната полиция, цитирана от британския вестник  The Independent . \r\n \r\nПоявиха се кадри в социалните медии, на които се вижда, че въоръжени офицери обграждат човек на земята, преди да използват оръжие, докато се появява наблюдател, който отстранява голям нож от местопроизшествието. \r\nНа видеоклип на свидетел на произшествието се вижда, че човек е застрелян на тротоара от западната страна, близо до Риболовната зала. \r\nЛейбъристката партия  ще спре кампанията в Лондон в петъчния ден, заяви Джереми Корбин. Лидерът на партията каза: „Сърцето ми е с жертвите на тази ужасна атака“. \r\n \r\n„Дължим дълбока благодарност на нашите полицейски и спасителни служби и на смелите членове на обществеността, които се подлагат на опасност, за да защитят другите. \r\n„Трябва да останем обединени във всички наши общности и не можем да позволим на демократичния процес да бъде дерайлиран от терористични актове.  \r\n\"Ние преустановяваме кампанията в Лондон тази вечер в знак на уважение към тези, които пострадаха в това нападение. Ние няма да се поддадем на тези, които ни заплашват. Ние трябва и ще застанем заедно, за  да отхвърлим омразата и разделението.\" \r\n \r\nКонсервативната партия също отмени предизборните си мероприятия, планирани за петъчната вечер в Лондон. \r\nУниверситетът в Кеймбридж не би потвърдил дали някой от неговите служители или студенти е бил в Риболовната зала, която е само на метри от мястото, където заподозреният изглежда е застрелян. Коментарите идват на фона на съобщения, че там се провежда конференция за програма, създадена от служителите на университета в Кеймбридж.  \r\nГоворител заяви: „Силно сме обезпокоени от съобщенията, че служители, студенти и възпитаници на университета в Кеймбридж са били засегнати при инцидента на Лондонския мост.\"Ние спешно търсим разяснения и допълнителни подробности. Нашите мисли са с всички, които са засегнати от тези ужасни събития.\" \r\n \r\nВ WhatsApp се разпространява фалшива публикация от името на Джереми Корбин в „Туитър“.  \r\nПодправеното изображение показва лидера на лейбъристите, който нарича елиминирането на нападателя на Лондонския мост от полицейските служители „убийство“.  \r\nФалшиви изображения от този вид са лесни за създаване, коментира изданието.", "date": "2019.11.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/30/2724735/za-poreden-pat-savmestnata-multidistsiplinarna-ekspertna-komisiya-po-istoricheskite-i-obrazovatelni-vaprosi-mezhdu-balgariya-i-severna-makedoniya-ne-postigna-napredak-obzor.html", "text": "Днес се проведе 9-ото заседание на Съвместната мултидисциплинарна комисия по исторически и образователни въпроси между Република България и Република Северна Македония, създадена в изпълнение на Договора за приятелство, добросъседство и сътрудничество между Република България и Република Северна Македония. По думите на съпредседателя ѝ от българска страна професор Ангел Димитров срещата е потвърдила, че напрежението, което съществува в работата ѝ през последните месеци, не затихва. \r\n \r\nСъпредседателят на Комисията  проф. Ангел Димитров  посочи, че не може да се говори за постигнати сериозни резултати нито около разговорите за Гоце Делчев, нито около тези за Илинденско-Преображенското въстание.  \r\n \r\nНа срещата стана ясно, че България е направила предложение да се направи опит за още една среща на комисията през декември, но това не е било прието от страна на Северна Македония, като те са поискали пауза на работата поне до май месец.  \r\n \r\nПо въпросите за съдържанието на учебниците също не е постигнат особен напредък. Дори професор Ангел Димитров посочи, че има наблюдения върху някои от изказванията, които се чуват от част от членовете на Съвместната мултидисциплинарна експертна комисия. По думите му едва ли не започва да се поставя съмнение това, което беше постигнато като решение за цар Самуил като владетел на България в текста, който предлагаше общото честване.  \r\nАнгел Димитров посочи, че някои от членовете на комисията от Северна Македония съвършено открито отхвърлят формулировката „обща история“, която е заложена в Договора за приятелство и добросъседство.  \r\n \r\nНа свой ред съпредседателят на комисията от страна на Северна Македония  проф.  Драги Георгиев  заяви, че представителите от българска страна прекалено твърдо се придържат към този термин. Той поясни, че България и Северна Македония със сигурност виждат различни неща в съдържанието на този термин.  \r\nТой добави още, че в работата на Съвместната комисия между България и Северна Македония има различия в тълкуването за някои личности, разгледани в историите и на двете страни. Георгиев потвърди думите на Димитров, че напредък по съдържанието на учебниците практически отсъства.  \r\n \r\nВъв връзка с личността на Гоце Делчев Георгиев заяви, че единствените им претенции са свързани с намирането на решение. „Ние сме за това да се намери решение и да се честват годишнините заедно. Аз нямам никаква дилема за това да почитаме заедно Гоце Делчев, още повече че това вече политиците го правят. Но това трябва да стане по нормален начин, ние между себе си да разчистим неяснотите и дилемите, които имаме като историци. Аз нямам никакво съмнение, че трябва да празнуваме и почитаме Гоце Делчев заедно с България. И ние работим върху това“, допълни още той.  \r\n \r\nТеодора ПАВЛОВА", "date": "2019.11.30", "title": "За пореден път Съвместната мултидисциплинарна експертна комисия по историческите и образователни въпроси между България и Северна Македония не постигна напредък (ОБЗОР)"}
{"url": "http://www.focus-news.net/news/2019/11/30/2724739/otbelyazvame-10-godini-ot-nachaloto-na-initsiativata-iztochno-partnyorstvo-obzor.html", "text": "Отбелязваме 10 години от началото на инициативата „Източно партньорство“. По този повод в София се проведе конференцията „Кавказки пленници: Източното партньорство на ЕС – политика на приобщаване или инструмент за сдържане?“. Форумът беше организиран от Делегацията на българските социалисти в Европейския парламент и Института за икономика и международни отношения. \r\n \r\nСпоред  вицепрезидента Илияна Йотова  на десетата година от началото на инициативата резултатите не са задоволителни. По думите ѝ равносметката показва прекалено много амбиции, но прекалено малко резултати. Йотова посочи, че Европейският съюз не е успял да запълни инициативата с необходимото съдържание.  \r\n \r\nВицепрезидентът посочи, че „Източното партньорство“ има за цел да засили политическото асоцииране и икономическата интеграция на шест източноевропейски и южнокавказки държави: Армения, Азербайджан, Беларус, Грузия, Република Молдова, Украйна. По думите ѝ „Източното партньорство“ видимо отсъства от приоритетите на Европейския съюз. Тя добави, че при изказването си пред Европейския парламент преди дни новият председател на Европейската комисия Урсула фон дер Лайен дори не го е споменала, говорейки за външната политика на съюза, а общите и пожелателни формулировки от първата декларация през 2009 г. продължават и до днес. \r\n \r\nИлияна Йотова направи кратка равносметка на постигнатото в партньорството между Европейския съюз и тези шест държави. Според нея равносметката включва либерализиране на визовия режим и отпадане на визите за няколко държави; мрежи за сътрудничество, чиито резултати все още не са във видимата сфера; известен ръст на европейски инвестиции; договори за асоцииране с Украйна, Грузия Молдова. \r\n \r\nВицепрезидентът посочи основните причини за липсата на реална реализация на „Източното партньорство“. Според нея първата е, че Москва е убедена, че инициативата има за главна цел разрив на връзките между Русия и страните участнички. „От друга страна, вътре в самия Европейски съюз сякаш не успяхме да ангажираме всички 28 държави членки във внимателно разработване на нашата обща политика в източна посока и в нейното методично прокарване“, отбеляза Илияна Йотова. Според вицепрезидента в страните от „Източното партньорство“ са създадени свръхочаквания, най-голямото от които е, че пълноправното членство е на една ръка разстояние. Йотова каза още, че едва ли нещо може да дискредитира повече европейската идея от излъганите надежди. Според вицепрезидента перспективите за успешно развитие на „Източното партньорство” са били допълнително подкопани от превръщането на инициативата в контрапункт на друга не по-малко важно направление на европейската външна политика – Средиземноморието. \r\n \r\nЙотова заяви, че „Източно партньорство“ е изкарало отношенията на ЕС с голяма част от бившите съветски републики пред скоби, а вътре в скобите са останали отношенията с Русия. По думите ѝ големият проблем е, че по сходен начин Русия изважда пред скоби отношенията си с нас, Европейския съюз и двустранните отношения на Москва с държавите членки, а вътре в скобите остават отношенията с бившите съветски републики. Тя добави, че така разглеждано уравнението и от страна на ЕС, и от страна на Русия, води до възприемането на страните в Южен Кавказ и на Украйна, Беларус и Молдова като оспорвано, а не споделено съседство между ЕС и Русия. Според Илияна Йотова от ключово значение е Европейският съюз да убеди Русия, че не желае противопоставяне и е от интерес на всички Южен Кавказ да бъде разглеждан като територия именно на споделеното съседство. \r\n \r\nВицепрезидентът посочи, че инициативата заслужава да съществува, но при условие, че се преосмислят в дълбочина основите, върху които строим своята източна политика по съседство и внесем нужните промени. \r\nВицепрезидентът призова за по-активната роля на България в инициативата „Източно партньорство“. Според Йотова географското положение на страната ни, както и позицията ѝ в ЕС, въоръжава българските политици с идеи за участие в дискусиите за бъдещето на инициативата. „Очаквам най-накрая да чуя консолидирана българска позиция по темата, да видя повече обществени дискусии“, посочи вицепрезидентът. Тя заяви, че в никакъв случай не бива да се противопоставят „Източното партньорство“ и евроинтеграцията на Западните Балкани.", "date": "2019.11.30", "title": "Отбелязваме 10 години от началото на инициативата „Източно партньорство“ (ОБЗОР)"}
{"url": "http://www.focus-news.net/news/2019/11/30/2724740/dps-s-priziv-kam-partiite-otsenka-na-mestniya-vot-i-otchetno-izborna-konferentsiya-obzor.html", "text": "Централният оперативен съвет на ДПС проведе заседание. След него от партията излязоха с две декларации. Едната бе призив към всички партии да се преборят с арогантността и цинизма на управлението. Председателят на ДПС Мустафа Карадайъ призова още политическите сили да се справят с омразата и агресията, с разделението и противопоставянето, за да гарантират демократичното евроатлантическо развитие на страната. „За да извършим нужните реформи и да реализираме ускорено догонващо икономическо развитие на България“, каза Карадайъ и уточни, че това е поместено в декларация на Централния оперативен съвет на партията. „Този феномен обикновено се проявява в законодателните органи на управление и на централно и на местно ниво. Най-вече и в изпълнителната власт на централно и местно ниво. Ние не се изключваме от този процес, затова правим общ призив към всички. Мисля, че бях ясен“, заяви още Карадайъ. \r\nВъв втората декларация от ДПС призоваха още за надпартиен диалог за гарантиране на нулева толерантност спрямо насилието над жени и деца, както и тълкуванията на актов за основаното на пола насилие.  \r\n \r\nДПС направи и оценка на местния вот. Оценката на Централния съвет на партията  за местния вот е, че има отстъпление от демокрацията. \"Анализът беше много задълбочен и конструктивен. Като се отчете, че безспорно изборните резултати са много добри за ДПС. В Резултатът ни е 47 кметове на общини, избрани от ДПС, което прави над 25 % увеличение. Освен това са избрани 916 общински съветници. 18 % са и 47 кметове на общини от 265 и 681 кметове на кметства са избрани от ДПС\", каза Карадайъ. \r\nОсвен това ръководният орган на Движението свика и 10-ата отчетно-изборна конференция на партията на 26 април 2019. Датата на конференцията съвпада с датата на съдебна регистрация на ДПС . На конференцията предстоят да се правят промени в програмата, в Устава на ДПС и да се приемат съоветни решения на националната конференция.  \r\n \r\nДеница КИТАНОВА", "date": "2019.11.30", "title": "ДПС с призив към партиите, оценка на местния вот и отчетно-изборна конференция (ОБЗОР)"}
{"url": "http://www.focus-news.net/news/2019/11/30/2724875/gazeta-express-kosovo-prezidentat-na-kosovo-e-bil-informiran-ofitsialno-za-rezultatite-ot-izborite.html", "text": "Централната избирателна комисия (ЦИК) уведоми официално президента на Косово Хашим Тачи относно сертифицирането на резултатите от изборите, проведени на 6 октомври 2019 г, пише базираният в Прищина вестник  Gazeta Express \r\n \r\nГоворителят на ЦИК Валмир Елези заяви, че заедно с официалното писмо, ЦИК е приложила копие от заверените резултати от изборите на всички политически субекти и кандидати, които са участвали в изборите за парламент. \r\n \r\nУдостоверяването на резултатите от изборите задължава президента да свика встъпителната сесия на Парламента. Свикването на парламента трябва да бъде последвано от създаването на новото правителство на Косово.  \r\n \r\n  Юлиян Марков", "date": "2019.11.30", "title": "Gazeta Express (Косово): Президентът на Косово е бил информиран официално за резултатите от изборите"}
{"url": "http://www.focus-news.net/news/2019/11/30/2724741/bsp-sas-zakonodatelna-initsiativa-za-kontrol-na-aktovete-na-prokuraturata-obzor.html", "text": "ПГ на „БСП за България“ внесе в деловодството на парламента промени в Наказателно-процесуалния кодекс. Идеята на опозицията е да се осъществява контрол на актовете на прокуратурата. Според вносителите на законопроекта това трябва да прави независим орган в лицето на българския съд. Новината обяви  лидерът на БСП Корнелия Нинова  на брифинг в Народното събрание. „Знаете, че много време в българското общество се води дискусия за необходимите промени в съдебната власт, за правомощията на прокуратурата и главния прокурор. Много пъти ние сме отстоявали позицията\", заяви още Нинова. Според нея тази законодателна инициатива ще върне чувството за справедливост у хората. \r\n \r\nОт ГЕРБ изразиха резерви към предложенията на БСП.  Заместник-председателят на ПГ на ГЕРБ Красимир Ципов   посочи, че този дебат се води от известно време без да има ясно и конкретно предложение. „По линия на това дали да има съдебен контрол върху актовете на прокуратурата и в момента има съдебен контрол върху някой от тях, обвинителните актове се разглеждат в съдебно заседание\", заяви още Ципов. Депутатът от ГЕРБ обърна внимание на народните представители от БСП, че към настоящия момент има инстанционен контрол върху прокуратурата.  \"Въведе ли се и съдебен контрол, нека те да отговорят ще има ли възможност съдът да се занимава с нещо друго освен с това да контролира всеки един акт за образуване или отказ за образуване на наказателно производство. Да видим какви са конкретните предложения, внесени от народните представители на \"БСП за България\", заяви Ципов. \r\n \r\nДеница КИТАНОВА", "date": "2019.11.30", "title": "БСП със законодателна инициатива за контрол на актовете на прокуратурата (ОБЗОР)"}
{"url": "http://www.focus-news.net/news/2019/11/30/2724745/tass-rusiya-i-ukrayna-obsazhdat-pogasyavaneto-na-zadalzhenie-na-gazprom-v-razmer-na-3-miliarda-dolara-s-gaz.html", "text": "Русия и Украйна обмислят възможността „Газпром“ да погаси размера на дълга съгласно  решението на Стокхолмския арбитраж в размер на около 3 милиарада долара с газ,  съобщи изпълнителният директор на украинската компания \"Нафтогаз\" Юрий Витренко, цитиран от  TACC  . \r\n \r\n\"Според публичните изявления на [руската страна] виждаме известен напредък. Говорим за газ на стойност 3 милиарда долара. Това е много газ, както разбираме, това е едногодишния внос  на Украйна\", заяви Витренко в ефира на Радио „Новое Время“. Представителят на \"Нафтогаз\" заяви, че подобно предложение - за изплащане чрез газ - идва от украинската страна. \"Готови сме да договорим, така че да ни бъде доставен газ\", подчерта той. \r\n \r\nПрез ноември 2014 г. \"Нафтогаз\" се обръща към Стокхолмския арбитраж с искане срещу Газпром за около 17 милиарда долара за неосигуряване на договорените обеми за транзит, както и за преразглеждане на тарифите и условията за транзита на руски газ през Украйна. През февруари 2018 г. съдът в Стокхолм постанови: да се доплатят на \"Нафтогаз\" около 4,7 милиарда долара в рамките на делото за транзита. По този начин, като взеха предвид удовлетворените насрещни искове, „Газпром“ се оказа, че трябва да плати на Нафтогаз 2,56 млрд. долара. \"Газпром\" оспори това решение. През октомври 2019 г. апелативният съд на окръг Свеа проведе изслушвания по жалбата на „Газпром“, което доведе до отхвърлянето му. \r\n \r\n  Юлиян Марков", "date": "2019.11.30", "title": "ТАСС: Русия и Украйна обсъждат погасяването на задължение на „Газпром\" в размер на 3 милиарда долара с газ"}
{"url": "http://www.focus-news.net/news/2019/11/30/2724736/provede-se-konferentsiya-na-tema-rolyata-na-obrazovanieto-za-nasarchavane-na-fundamentalnite-tsennosti-na-es-obzor.html", "text": "Днес се състоя конференция на тема „Ролята на образованието за насърчаване на фундаменталните ценности на ЕС“. На нея присъстваха кметът на София Йорданка Фандъкова, еврокомисарят Мария Габриел, министърът на образованието и науката Красимир Вълчев, ръководителят на Бюрото на Фондация „Конрад Аденауер“ в София Торстен Гайслер, стратегическия координатор и научен изследовател към „Вилфрид Мартенс“ център за европейски изследвания Федерико Отавио Рехо и народни представители и преподаватели.  \r\n \r\nСпоред кмета на София  Йорданка Фандъкова  образованието е кауза и основен приоритет. Тя заяви, че образованието е основа за икономиката и развитието на страната. По думите ѝ правата на човека и солидарността са общо задължение и изискват учене, защото нищо от това не се дава даром. Фандъкова заяви, че образованието е най-силният аргумент срещу популизма и фалшивата информация. Тя допълни, че мисията им като политици е да подкрепят образованието и модернизациите. „За 10 години построихме над 100 сгради за детски градини и реставрирахме много стари. Построихме 20 нови училищни сгради, включително и спортни зали. Планирали сме строежа на още 6 нови училищни сгради\", посочи кметът на София.  \r\nТя поясни, че столицата е в топ 10 на най-привлекателните градове за инвестиции според „The Financial Times\". По думите ѝ все повече млади хора се завръщат в България. Фандъкова подчерта, че технологичният сектор е най-бързо развиващият се сектор в града. \r\n \r\nНа конференцията  еврокомисарят Мария Габриел  заяви, че през 2025 г. искат да създадат електронна студентска карта, която би облекчила мобилността и обмена на документи, а основна задача е силен бюджет за програма „Еразъм\" и „Хоризонт Европа\". По думите ѝ трябва да има истинска инвестиция в уменията на младите хора. „Радвам се, че показахме, че зад думите „образование\" и „наука\" стоят силни ценности\", посочи Мария Габриел.  \r\nПо думите ѝ човешкото достойнство, демокрацията и ценностите са нашият компас. Тя посочи, че днес сме изправени пред три нови предизвикателства - цифровизацията, климатичните промени и демографските показания. Еврокомисарят допълни, че се гордее с талантите на България и вярва в потенциала на България относно образованието. „Не се справяме сами с предизвикателствата, ние се справяме заедно като общество. Част от моята работа ще бъде как българите да се чувстват част от европейското общество. Поставям си за цел като евродепутат да наблегна на Европейско образователно пространство, трябва да стимулираме езиковото разнообразие, да подобрим достъпа до високо качествено образование\", каза още Мария Габриел. По думите ѝ е много важно в толкова бързо развиващ се свят и Европа да върви с бързи темпове. По думите ѝ има план за действие за цифрово образование.  \r\n \r\n Министър Красимир Вълчев  заяви, че ще живеем в едно по-хармонично бъдеще, ако имаме споделени норми и ценности. По думите му днес основните общности, в които живеем, са националната държавата и ЕС. Според него много от проблемите, пред които сме поставени, са наднационални. По думите му българското образование носи критериите на светското образование, а най-трудната задача на образователната система е формирането на възпитание. Министърът посочи, че няма взаимност между образователната система и родителите, а основната причина за това е липсата на споделени ценности. Той подчерта, че днешното поколение деца са изправени пред редица предизвикателства в глобализирания свят, в който живеем и затова е много важно толерантността да стане основна ценност. \r\nМинистър Вълчев заяви, че океанът от информация прави така, че децата да не могат да разберат кое е същественото и затова роля има образователната система, защото децата са лесно манипулируеми, а дезинформацията в днешно време е много голяма.  \r\nТой допълни, че политиките, които се реализират в България са тези, които реализират навсякъде по света, но въпросът е това да стане по-бързо при нас. Според него един от пропуските на нашата страна е, че сме забравили колко е важно образованието и колко важни са учителите.  \r\n \r\nЗорница КОСТАДИНОВА", "date": "2019.11.30", "title": "Проведе се конференция на тема „Ролята на образованието за насърчаване на фундаменталните ценности на ЕС“ (ОБЗОР)"}
{"url": "http://www.focus-news.net/news/2019/11/30/2724742/the-wall-street-journal-uvelichavashtiyat-se-razriv-mezhdu-frantsiya-i-germaniya-zastrashava-badeshteto-na-es.html", "text": "Увеличаващият се разрив между Париж и Берлин заплашва френско-германския двигател, който задвижва много от най-големите проекти в Европа, пише американският вестник  The Wall Street Journal . \r\n \r\nФренският президент Еманюел Макрон се застъпва за смели планове, съсредоточени върху позиционирането на Европейския съюз като сила между САЩ и Китай. Но разрушителният му стил и големите му амбиции раздразниха Германия, която най-много допринася за финансирането от ЕС, и по-специално нейният лидер, канцлера Ангела Меркел. \r\n \r\nТози раздор между двата бряга на Рейн може да попречи на усилията на новото ръководство на ЕС, което встъпва в длъжност на 1 декември, за да прокара дългосрочни планове - много от тях в съответствие с предложенията на френския президент Еманюел Макрон - относно изменението на климата, технологиите, отбраната на блока и финансите. \r\n \r\n„Не е необходимо да обръщаме съществуващия ред с главата надолу“, заяви Меркел на форум в Хърватия наскоро, във връзка с думите на Макрон за НАТО, че е в „състояние на мозъчна смърт“. \r\nРеакцията на Германия към други инициативи на ЕС, подкрепяни от френския президент, варира от безразличие и приглушена подкрепа до враждебност. \r\n \r\nПрез октомври Меркел обеща да подкрепи усилията на Макрон да намали наполовина емисиите на парникови газове в Европа до 2030 г. и да ги елиминира напълно до 2050 г., след месеци на кавги в нейната коалиция за това колко далеч да се отиде в политиките в областта на климата. Но в позицията й липсва подкрепата на консервативните членове на кабинета, които твърдят, че планът би пречел непропорционално силно на индустриализираната Германия. \r\n \r\nМеждувременно много германци - не само политици - се противопоставят на предложенията на Франция за затягане на икономическата интеграция в ЕС, опасявайки се, че Германия ще плати сметката. \r\n \r\nДори по въпроси, по които двамата лидери имат съгласие, различията усложняват сътрудничеството. И двамата казват, че Европа трябва да заеме твърда позиция  срещу технологичните гиганти, базирани в САЩ и Китай, в подход, известен като дигитален суверенитет. \r\n \r\nНо Меркел предпочита да позволи на китайската Huawei да наддава за 5G мрежи в нейната страна. Макрон иска по-строги ограничения, като наскоро каза пред списанието The Economist, че европейското бездействие ще означава, че „след 10 години никой няма да може да гарантира технологичната стабилност на нашите киберсистеми, никой няма да може да гарантира кой обработва данните на гражданите или компаниите. \" \r\n \r\nЛичната неприязън между двамата лидери допълнително усложнява въпросите, казват европейските служители. \r\n \r\n\"Те никога не се разбирали добре, но сега положението е особено лошо\", каза високопоставен служител на ЕС, който участва в срещи заедно с двамата лидери. Според съобщенията двамата са се сблъскали на срещата на върха на ЕС през октомври заради плановете за разширяване на блока. \r\n \r\nПредстоящото излизане на Великобритания от ЕС засилва подобни френско-германски търкания, които изплуват в различни контексти през десетилетия на историята на блока. \"Обединеното кралство ги балансираше, но сега те са сами един срещу друг\", заяви официалният представител. \r\n \r\n \r\n  Юлиян Марков", "date": "2019.11.30", "title": "The Wall Street Journal: Увеличаващият се разрив между Франция и Германия застрашава бъдещето на ЕС"}
{"url": "http://www.focus-news.net/news/2019/11/30/2724737/kathimerini-spored-holandskiya-vanshen-ministar-vrashtaniyata-na-migranti-v-turtsiya-tryabva-da-se-uvelichat.html", "text": "Достигането на споразумение за миграционен пакт в рамките на Европейския съюз няма да стане „толкова бързо, колкото бих се надявал“, казва холандският министър на външните работи Стеф Блок. В интервю за гръцкия вестник  Kathimerini  преди посещението си в Гърция в четвъртък Блок е изразил подкрепата си за мерките, обявени наскоро от консервативното правителство за овладяване на миграционната и бежанска криза, изтъквайки обаче, че „може би ще е необходимо още .\" \r\n \r\nПо отношение на ЕС холандският външен министър го определи като „всеяден, който трябва да показва зъбите си по-често“, като настоява, че трансатлантическото сътрудничество в областта на отбраната „остава задължително“. Попитан дали новите мерки на гръцкото правителство - законодателни и оперативни - да се справят с миграционната и бежанската криза са в правилната посока, той отговори: \r\n \r\n„Оценявам усилията на новото гръцко правителство. Техните приоритети са в голяма степен в съответствие с нашето виждане за структурно решение: подобряване на условията за приемане, ускоряване на процедурите за убежище, увеличаване на връщането и засилване на граничната сигурност. Мерките на гръцкото правителство имат за цел да направят точно това. Новият закон за убежището, който ще влезе в сила през януари 2020 г., е стъпка в правилната посока. Всичко обаче се свежда до изпълнението. Все още е твърде рано да се преценява дали мерките ще бъдат достатъчни, за да се постави под контрол ситуацията, особено при засилените пристигания през лятото. Възможно е да е необходимо още. Определено е необходимо да се увеличи броят на връщанията в Турция. Моето правителство разбира се желае да продължи подкрепата в това отношение, например чрез споделяне на знания и опит. \r\n \r\n  Юлиян Марков", "date": "2019.11.30", "title": "Kathimerini: Според холандския външен министър връщанията на мигранти в Турция трябва да се увеличат"}
{"url": "http://www.focus-news.net/news/2019/11/30/2724748/kathimerini-gartsiya-otpravi-ultimatum-na-libiya-vav-vrazka-s-podpisanoto-sporazumenie-s-turtsiya-za-morskite-granitsi-v-sredizemno-more.html", "text": "Гръцкият външен министър Никос Дендиас поиска в петък от посланика на Либия в Гърция да представи копие от споразумението, което страната му е подписала с Турция за морските граници в Средиземно море до 5 декември, или има риск да бъде изгонен от страната, пише електронното издание на гръцкия вестник  Kathimerini . \r\n \r\nТози ход идва след като Турция обяви в четвъртък, че е подписала споразумение за морските граници в Средиземно море с международно признатото правителство на Либия, както и споразумение за разширяване на сигурността и военното сътрудничество. Меморандумът за разбирателство относно „разграничаването на морските юрисдикции“ беше подписан в сряда в Истанбул от турския президент Реджеп Тайип Ердоган и либийския премиер Файес ал Сарадж. Не са предоставени подробности по споразумението. \r\n \r\nСпоред информация на Министерството, преговорите между Анкара и Триполи за установяване на морски граници вече са обсъждани в Атина през юли и гръцката страна не е изненадана. Същите източници казаха, че има признаци, че меморандумът за разбирателство неясно предвижда, че и двете страни ще работят за разграничаване на морските зони. Освен това споразумението не е правно обвързващо и такива споразумения обикновено не са под формата на меморандум. Гърция обаче не обмисля да отмени признаването на настоящото либийско правителство, тъй като то е признато и от Европейския съюз, и от ООН. \r\n \r\nСледващата седмица Дендиас ще повдигне въпроса в поредица от срещи, които ще проведе с колеги от страни с влияние в региона в кулоарите на срещите на НАТО и ОССЕ. \r\n \r\n  Юлиян Марков", "date": "2019.11.30", "title": "Kathimerini: Гърция отправи ултиматум на Либия във връзка с подписаното споразумение с Турция за морските граници в Средиземно море"}
{"url": "http://www.focus-news.net/news/2019/11/30/2724738/vladimir-putin-ruskata-voenna-politsiya-sreshta-podkrepa-ot-kyurdite-v-siriya.html", "text": "Военната полиция на Руската федерация в района на турско-сирийската граница среща подкрепа от кюрдите, тъй като за всички е очевидно, че руските въоръжени сили са дошли там за да ги защитават, заяви руският президент Владимир Путин на заседание на Съвета за междуетническите отношения в петък, цитиран от  TACC . \r\n \r\nСпоред него това „поне донякъде положително“, което е постигнато на границата на Сирия и Турция, „се прави с подкрепата на кюрдите и в техен интерес. „И хората разбират това, те се отнасят към нас, бих казал, сърдечно, с любов \", каза Путин. Той отбеляза, че във всички населени места руската военна полиция, патрулираща турско-сирийската граница,\" е много добре приемана от кюрдското население, защото хората виждат и разбират, че руската армия е дошла да ги защити, това е очевиден факт.\" \r\n \r\nПо време на срещата съпредседателят на Съвета на Федералната национална културна автономия на кюрдите в Руската федерация Фархат Патиев се оплака, че експертите по един от федералните телевизионни канали, според него, излъчват обиди към кюрдския народ и настройват различни етнически групи помежду им. \r\n \r\n„Това не са официални хора, не са представители на властите - отбеляза Путин. - Те не отразяват гледната точка нито на телевизионния канал, нито дори на официалните власти на Руската федерация.“ Според президента Русия, в която живеят много кюрди сега, винаги е имала много добри  отношения с тези хора. \"Не знам кой какво казва, какви глупости говори по този канал. Но мисля, че хората трябва да имат достатъчно здрав разум, за да разберат, че това няма нищо общо с позицията на руските официални власти\", заключи държавният глава. \r\n \r\n  Юлиян Марков", "date": "2019.11.30", "title": "Владимир Путин: Руската военна полиция среща подкрепа от кюрдите в Сирия"}
{"url": "http://www.focus-news.net/news/2019/11/30/2724744/skandal-v-parlamenta-zaradi-problemite-v-detskata-bolnitsa-obzor.html", "text": "Управляващи и опозиция влязоха в остър спор за дневния ред, процедурните правила, правилника и работата на министъра на здравеопазването. Спорът им бе породен от преустановяването на работата на интензивното отделение на детската болница. От БСП поискаха изслушване на министър Кирил Ананиев.  \r\nИскането отправи  зам.-председателят на ПГ на „БСП за България“ Драгомир Стойнев . „Детската болница спира спешния си прием и ние сме изключително притеснени от опозицията. Искахме най-колегиално министърът да дойде и да отговори. Желанието ни беше всички политически сили да му зададем този въпрос. Оказа се, че за политиците от ГЕРБ е важно да е ясен денят и часът за този спешен случай, още повече, когато става въпрос за деца\", каза още Стойнев. Той посочи,че управляващите пазят министъра. \"Считаме този подход за недопустим, още повече г-жо председател съобразихме, че министърът идва днес тук, но за да отговаря на други въпроси\", обясни още Стойнев. \r\n \r\n\"Смятам, че емоциите са излишни и наистина правилникът за дейността на НС трябва да се спазва. Да, вие направихте предложение за изслушване, но формално не сте посочили час и дата за изслушването. Сутринта очаквахме да направите предложение за включване на тази точка в дневния ред. Не позволявайте колегите след 3 години функциониране на това Народно събрание да не познават правилника за организацията и дейността. Не мисля, че Министерство на здравеопазването чакаше вие да се сетите да го изслушвате, за да създаде ред и организация за приемане на децата. Единственото, което е факт е, че е затворено интензивното отделение на педиатричната болница\", отговори му председателят на ПГ на ГЕРБ д-р Даниела Дариткова.  \r\nВ крайна сметка депутатите отхвърлиха предложението на БСП. Министърът на здравеопазването обаче бе първи в парламентарния контрол малко по-късно. Това провокира ново искане за изслушване.  \r\n \r\n Министърът на здравеопазването Кирил Ананиев  предостави информация от парламентарната трибуна. Той призова да не се политизира въпросът.  „Искам да се обърна към лявата страна в залата, когато идвам друг път на парламентарен контрол след тези думи, които отправихте към мен, никога не казвайте уважаеми г-н министър. Не се обръщайте просто така, защото това не е вярно и така не го чувствате“, каза министър Кирил Ананиев. „Първо искам да започна с това, че нито болницата се закрива, нито интензивното отделение се закрива - Спешният център. Този така наречен спешен център е интензивно отделение има четири легла и три медицински специалисти. Нима една държава като нашата не може да се справи с един такъв проблем с един такъв критичен период. Разбира се, че може. Създадена е пълна организация. Създаден е алгоритъм на действие, комуникация между лечебните заведения“, подчерта министърът. Той подчерта, че няма да остане дете, което да бъде лишено от необходимите медицински грижи. Ананиев отчете, че е изпратил комисия, която да направи анализ на капацитета на това отделение. „Още месец май направихме среща при премиера Борисов, дойдоха представители на цялата болница, не само на това отделение. Премиерът ги попита: „Какво ви трябва, за да може да има спокойствие в болницата?“. Те казаха: „Искаме да получим необходимия ресурс, за да покрием необходимия ресурс, за да покрием националните заплати по колективния трудов договор“. Стана ясно, че са трябвали 1 млн. и 700 хил. лв и правителството ги е гласувало. \r\n \r\nИнформацията от министър Кирил Ананиев предизвика поредица от процедури по начина на водене. Това се случи, тъй като при предоставяне на информация депутатите не могат да задават въпроси, както при изслушване.  Зам.-председателят на ПГ на „БСП за България“ Георги Свиленски  заяви, че ако управляващите са приели предложението на БСП за изслушване на Ананиев за детската болница е щяло да има по два въпроса от група. Според него ГЕРБ не е подкрепила министър Кирил Ананиев и единственото, което може да направи той е да подаде оставка.  \r\nМеждувременно се чуха обвинения към председателя на парламента, че не спазва правилника за организацията и дейността на Народното събрание. „Не може да спазваме правилника само когато ни отърва, категорична бе  председателят на парламента Цвета Караянчева . „Правилникът го спазвам много стриктно. Помолих ви да напишете коя точка да бъде разгледано това предложение днес. Нека да спазваме правилника, всичко останало е въпрос на разбирания“, каза Караянчева. \r\n \r\nДеница КИТАНОВА", "date": "2019.11.30", "title": "Скандал в парламента заради проблемите в детската болница (ОБЗОР)"}
{"url": "http://www.focus-news.net/news/2019/11/30/2724879/vanya-yordanova-etnolog-andreevden-postavya-nachaloto-na-zimniya-tsikal-ot-praznitsi-prigotvyat-se-pita-i-razlichni-variva.html", "text": "В църковно-християнския календар днешния празник Андреевден е посветен на Свети Андрей Първозвани, който първи сред апостолите е тръгнал след Христос. Това каза за  Радио „Фокус“ – Смолян  етнологът от Регионалния исторически музей в Смолян, Ваня Йорданова. В народния календар Андреевден поставя началото на зимния цикъл от празници. Българите наричат празника Едрей, Едринден, защото в народните астрономически познания денят започва да нараства за сметка на нощта. Йорданова допълни, че старите българи и родопчани са смятали, че на Андреевден всичко наедрява, защото денят нараства колкото едно просено, синапено или царевично зърно. Тези представи са в основата на обредите, които са типични за празника, с които се цели да се осигури плодородие през следващата стопанска година. В навечерието на деня или рано  сутринта на огнището се слага жито, леща, боб и наедряването на зърната се свърза с наедряването на различните култури и с плодородието изобщо. На сутринта от тези култури се дава на всички в къщата, като от варивото се слага и в храната на добитъка, за да е голям и техния приплод през следващата стопанска година. По малко от сварените зърна се хвърля и нагоре в комина на огнището, с пожелание посевите а растат високи и да наедряват. В изяждането на това вариво задължително участват младите невести и децата, за да наедреят – да забременеят жените и да пораснат децата. На Андреевден всеки гледа да захване някаква нова работа, за да е спорна и успешна работата, каза още Йорданова.  \r\n \r\nНели ГЕРГЬОВСКА", "date": "2019.11.30", "title": "Ваня Йорданова, етнолог: Андреевден поставя началото на зимния цикъл от празници, приготвят се пита и различни варива"}
{"url": "http://www.focus-news.net/news/2019/11/30/2724746/gotovi-sa-predlozheniyata-za-promeni-v-pravilnika-za-organizatsiya-na-deynostta-v-stolichniya-obshtinski-savet-obzor.html", "text": "Групата на ГЕРБ-СДС в Столичния общински съвет пое ангажимент да отговори на повишения обществен интерес към работата на съвета. Вече са готови предложенията на групата за промени в правилника за организация и дейността на градския парламент.  \r\n \r\n Председателят на Столичен общински съвет Елен Герджиков  посочи, че когато заел този пост преди години, една от основните задачи, които си е поставил работата на СОС да стане интересна за обществото, хората да се интересуват и да искат да взимат участие в решенията на съвета. Той отбеляза, че ще подмине намеците от страна на опозицията, че това се прави под техен натиск. По думите му културата на политически разговор изисква да чуваш опонента си, добрите аргументи и да работиш в синхрон с добрите предложения, не приемам това за натиск и по-важното е, че ние чухме гражданите.  \r\n \r\nГерджиков уточни, че сред новите предложения е и възможността общински съветник, който не е член на политическа група също може да бъде предлаган и избиран за заместник-председател на СОС  ако получи повече от половината от гласовете на всички общински съветници. И допълни, че освен питания към кмета на София, общинските съветници ще могат да отправят такива и към районните кметове. Председателят коментира, че по този начин СОС ще може да осъществява контрол и върху дейността на районните администрации, които освен повече правомощия, ще имат и повече задължения през мандата. \r\n \r\n Председателят на работната група за изготвянето на нов правилник и общински съветник от ГЕРБ Силвия Христова  представи предложенията за реорганизация на работата на комисиите към СОС.  Предложенията включват: На електронната страница на СОС да се публикуват докладите с проектите за решения, които ще се гледат от комисиите на СОС. Христова обясни, че заседанията на комисиите на СОС се излъчват пряко на електронната страница на СОС, като направените записи остават видими в архив. По думите и протоколите от заседанията на комисиите  и поименното гласуване на всеки член от съответната комисия се публикуват на електронната страница. Общинският съветник каза още, че протоколите от заседанията на СОС и поименното гласуване на съветниците са публично достъпни и се публикуват на електронната страница на СОС. Христова допълни, че когато граждани отправят въпроси, представляващи обществен интерес и предложения за включване на точки в дневния ред на СОС, предложението се разпределя от председателя на ресорните комисии. Тя уточни още, че съобразно тяхното становище той да определя включването на точката в дневния ред, гражданите с включени точки в дневния ред до СОС при желание присъстват на заседанието и имат право да се изказват по съответните точки. \r\n \r\nВиолета СИМЕОНОВА", "date": "2019.11.30", "title": "Готови са предложенията за промени в правилника за организация на дейността в Столичния общински съвет (ОБЗОР)"}
{"url": "http://www.focus-news.net/news/2019/11/30/2724743/organizirana-prestapna-grupa-e-zadarzhana-ot-sluzhiteli-na-gdbop-obzor.html", "text": "Организирана престъпна група е задържана от служители на ГДБОП. Групата се е занимавала се с изработване на скиминг устройства, монтирането им по банкомати и неправомерно теглене на парични средства.  \r\n Говорителят на Специализираната прокуратура Сийка Милева  обясни, че Специализираната операция е проведена вчера на територията на София и с. Нови Хан. По думите и действията са осъществени от служители на ГДБОП, под ръководството на Специализираната прокуратура. Тя уточни, че в хода им е неутрализирана  четиричленна организирана престъпна група – двама от които са братя от Нови хан. Милева заяви, че разследването по образуваното досъдебно производство е във връзка с получена в сектор „Фалшификация“ в ГДБОП оперативна информация за български граждани, извършващи действия със скимиращи устройства и теглени парични средства от подправени банкови карти. Тя припомни, че единият от участниците е съден през 2015 г. във Виетнам  за скимиране на банкови карти, друг е задържан през 2017 г. в Чили за неправомерно теглене на средства и е излежал ефективна присъда, трети е задържан за същото в Талин, Естония. Според Сийка Милева групата е действала при строга конспирация, един от тях е изработвал самите сканиращи устройства, други набирали и обучавали мулета, които да теглят парите , като това ставало в страни като Индонезия, Бали, Тайланд, Перу, където  банкоматите не са осигурени с ЧИП и ПИН система, финансовите постъпления се връщали в България на малки суми. Милева добави още, че мулетата, след като теглели средствата, ги превеждали чрез системите за бързо разплащане на имената на роднини на членовете на престъпната група, скимиращата техника се пращал по шофьори на транспортни компании или спедиторски фирми и била най-вече за страни от Европейския съюз.  \r\n \r\nПрокурор Милева уточни, че в рамките на операцията са претърсени 7 адреса и 3 автомобила, установени са две помещения - работилници. Тя допълни, че от там са иззети външни хартдискове, заготовки, флаш памети, мемори карти и други устройства,  предназначени за изготвянето на скимиращи устройства, част от които бивали поставяни в самия слот на банкоматите, като по този начин те ставали незабележими.   \r\n Заместник-директорът на ГДБОП ст. комисар Стоян Темелакиев  отбеляза, че в операцията са били взети много компетентни действия бяха осъществени от колегите от отдел \"Разследвания\". Той уточним, че  по случая са работили усилено почти две години, защото целта ни не беше да задържим мулетата, а да стигнем до организаторите и лицата, които реално изработват устройствата. По думите му групи от такъв характер са много конспиративни и трудно се стига до тях - липсват телефони, пазят се от контакти.  Според него заловените членове на престъпната схема са продавали изработените устройства и на други групи, занимаващи се с аналогични престъпления. Темелакиев припомни, при теглене на пари, гражданите да закриват въвеждането на ПИН кодовете си.  \r\n \r\nВиолета СИМЕОНОВА", "date": "2019.11.30", "title": "Организирана престъпна група е задържана от служители на ГДБОП (ОБЗОР"}
{"url": "http://www.focus-news.net/news/2019/11/30/2724751/predstoyashti-mezhdunarodni-sabitiya-za-30-noemvri-agentsiya-fokus.html", "text": "Конгрес на „Алтернатива за Германия“ \r\n \r\n*** \r\n  ГСДП ще обяви новото си ръководство \r\n \r\n*** \r\n  Кметът на града ще предостави почетно гражданство на режисьора Олег Сенцов \r\n \r\n*** \r\n  Протест срещу Матео Салвини \r\n \r\n*** \r\n  Теглене на жребия за ЕВРО 2020 по футбол", "date": "2019.11.30", "title": "Предстоящи международни събития за 30 ноември (Агенция „Фокус“)"}
{"url": "http://www.focus-news.net/news/2019/11/30/2724749/", "text": "Министър-председателят Бойко Борисов поиска и прие оставката на министъра на труда и социалната политика Бисер Петков. Кадровото решение на премиера е въз основа на натрупани във времето основания. Министър-председателят Борисов посочи, че темповете, с които Министерството на труда и социалната политика работи, не отговарят на обществено-политическите очаквания. \r\n \r\nЗам.-председателят на Парламентарната група на ПП ГЕРБ и член на Изпълнителната Комисия на партията  Красимир Велчев  посочи, че натрупаното напрежение в системата е довело до това премиерът да поиска и приеме оставката на министъра на труда и социалната политика. Велчев добави, че през вчерашния ден са имали заседание, на което въпросът не е бил обсъждан. По думите му когато има напрежение в системата, е естествено да се вземат мерки и няма нищо лошо в смяната.  \r\n \r\nСпоред политолога  доц. Антоний Гълъбов  Бисер Петков e добър експерт и човек, който е попаднал в лоша турбуленция на политическо противопоставяне. По думите му добри експерти се оказват жертва на политическата конюнктура. Според него това е и причината голяма част от добрите експерти в България да странят от политическата дейност, защото не знаят в кой момент могат да се озоват в подобна роля. Той посочи, че е работил с Бисер Петков и отчете, че той е понесъл тежък натиск преди една година то най-различни посоки. \r\n \r\nСоциологът  Юрий Асланов  посочи, че оставката на Бисер Петков няма политически характер и няма да създаде напрежение. По думите му за оставката има някакъв повод, който вероятно няма да се разбере, но няма напрежение, защото премиерът Бойко Борисов е поискал останката на Бисер Петков и той я е дал. \r\n \r\nСпоред  Иван Нейков , бивш социален министър, а сега директор на Балканския институт по труда и социалната политика, проблемите в социалната сфера не се решават от ресорния министър, а от финансовия. Той обясни, че е невъзможно проблемите да бъдат решени, защото е необходимо сътрудничеството на финансовия министър и всички структури на правителството. По думите му всички въпроси, свързани с размера на минимална работна заплата, размер на пенсия бюджетна сфера, заплати бюджетна сфера, размер минимална пенсия, размер на таван на пенсиите в последните  1-2 години са били научавани финансовия министър.  \r\nСпоред него бурята около плащането за първия ден или неплащането на първия ден от болничните се е зародила, след като предложението беше обявено от социалния министър. Според Нейков в ситуацията на Бисер Петков е бил хвърлен „горещия картоф“ - той да го обяснява и да търси изход от ситуацията. \r\nИван Нейков каза още, че в момента няма сфера в социалната политика, която да не изисква спешно вземане на мерки. Според него социалното министерство е трудно за управление, защото има много широк обхват. Той припомни негова стара идея: министерството да бъде разделено на две. Нейков посочи, че са необходими сътрудничеството на министър-председателя и осигуряването на финансиране, за да бъдат решени проблемите в сферата. \r\n \r\nСпоред зам.-председателят на парламентарната група на ДПС  Хамид Хамид  гласуването на оставка на министър представлява тест за доверието в дадена сфера. „Не би ме изненадала оставка на нито един министър, защото във всички сфери има застой, има инерционен елемент и нищоправене с цел да мине мандата. Не се извършват реформи, а просто се изчаква да се изтърколи поредната година, а от това страда цялото общество и държавата“, посочи той. По думите му министър-председателят е констатирал забавянето и недостатъчния темп на работа в определени сфери. Според него премиерът ще го види и в други такива сфери. \r\n \r\nПолитологът  Първан Симеонов  посочи, че оставката на Бисер Петков трудно би предизвикала напрежение, защото за първи път от много време премиерът Борисов е направил нещо без принуда и прочиства властта. Според него тази оставка е част от това, което премиерът напоследък прави – да прочиства партията и властта въобще. По думите му така министър-председателят се опитва да поправи една грешка – че властта е прекалила с неща като първия ден болничен. Политологът добави, че явно премиерът е решил да даде жертва и тя е Бисер Петков, който вероятно е бил нарочен отдавна. „Борисов се чувства в силата си, много в силата си- той спечели европейските избори, спечели местните избори. Срещата му с Тръмп е успешна. Чувства се сигурен за бъдещето си. Логиката казва, че по-скоро това, което прави с Бисер Петков, че трудно би предизвикало напрежение. За първи път от много време насам виждаме Борисов да прави нещо без принуда. Обикновено като му скочи някой дава на задна. Тук никой не му е скочил, протестите не са толкова масови. Явно е дошло време той да действа на спокойствие\", заяви още Първан Симеонов. \r\n \r\nСпоред политическият анализатор  Георги Харизанов  са налице всички основания министър-председателят да поиска оставката на Бисер Петков. По думите му в обществото са се предизвикали няколко масирани кризи, които се дължат не на липса на компетентност. Според него никой никога не е обвинявал министър Петков в липса на компетентност, а в липса на комуникация. Харизанов посочи, че това оставя много свободни пространства за развихряне на лъжи, фалшиви новини, пропаганда, хибридни атаки, истерични обществени кризи като тази в Сливен, където щяха да взимат децата на хората. По думите му всичко това се дължи на комуникационни слабости лично на министъра и неговият екип не е съумял да компенсира тези липси. Според него хората не приемат изявленията на заместник-министри и експерти, тъй като министърът е политическата фигура.  \r\nПо думите му тази оставка няма да предизвика напрежение, защото има подготвени хора в сектора и няма как да се отвори дупка, която е трудна за запълване.", "date": "2019.11.30", "title": "Първи реакции след оставката на министър Бисер Петков (ОБЗОР)"}
{"url": "http://www.focus-news.net/news/2019/11/30/2724752/predstoyashti-sabitiya-v-stranata-za-30-noemvri-agentsiya-fokus.html", "text": "*** \r\n \r\nОт 14.00 часа в гр. Ипсала, Одрин в Турция, Министър Теменужка Петкова ще участва в церемония по въвеждане в експлоатация на проекта ТАНАП. \r\n \r\n*** \r\n \r\nОт 08.30 часа в зала „Джон Атанасов“, ще се състои откриване на международния ендоваскуларен конгрес с домакин проф. Иво Петров, водещ инвазен кардиолог и ангиолог. На събитието ще присъстват. Йорданка Фандъкова, кмет на град София, Николина Ангелкова, министър на туризма, Емил Караниколов, министър на икономиката, Бойко Пенков, зам.-министър на здравеопазването и други. \r\n \r\n*** \r\n \r\nот 9.00 часа в храм \"Св. Андрей\", ще започне  Архиерейска Света Литургия, оглавена от епископ Поликарп по случай Андреевден. \r\n \r\n*** \r\n \r\nОт 11.00 часа кметът на София Йорданка Фандъкова ще се включи в залесяването на Новата гора на София. \r\n \r\n*** \r\n \r\nОт 11.00 часа в Полиграфия офис център, ще се проведе конференция на тема. \"Ерата на инфлуенсърите - край или ново начало?“. \r\n \r\n*** \r\n \r\nОт 11.30 часа в Аулата на НБУ, ще се проведе шестото издание на Менторите в НБУ с тема “Акаунтът. Нечовек.”. \r\n \r\n*** \r\n \r\nOт 18.00 часа в храм \"Св. Андрей\", ще бъде отслужена Велика Вечерня по случай Андреевден.  \r\n \r\n*** \r\n \r\nОт 10.00 часа в кв. „Работнически жилища“ зад Военна болница, Община Бургас ще засади 35 дървета. \r\n \r\n*** \r\n \r\nОт 17.00 часа в Дома на писателя, ще се проведе първата от поредицата срещи на тема \"Да си поговорим за Португалия\". \r\n \r\n*** \r\n \r\nОт 12.00 часа в Двореца на културата и спорта ще бъде открит Девети кулинарен фестивал „Да споделим Никулден“. \r\n \r\n*** \r\n \r\nОт 15.00 часа в Археологическия музей във Варна членове на сдружение „Чигот\" са подготвили специална бойна демонстрация - средновековен двубой с мечове. От 16.00 часа на втория етаж в РИМ – Варна ще бъде открита и изложба оригинални средновековни оръжия (от постоянната експозиция на музея) и реконструкции на средновековно облекло, украшения и въоръжение от времето на Второто българско царство - изработени от сръчните майстори на сдружение \"Чигот\". \r\n \r\n*** \r\n \r\nОт 16.00 часа в Двореца на културата и спорта ще се състои тържествена церемония по дипломиране на студентите от факултети по „Медицина“ и „Дентална медицина“ на Медицински университет – Варна „Проф. д-р Параскев Стоянов“. \r\n \r\n*** \r\n \r\nОт 11.00 часа в НЧ \"Искра\" Театър „весел“ ще представи \"Котаракът в чизми\". \r\n \r\n*** \r\n \r\nОт 17.30 часа на централния площад ще бъдат запалени светлините на най-голямото живо коледно дърво в България - „Дървото на надеждата“. \r\n \r\n*** \r\n \r\nОт 10.00 часа в Младежкия център, зала 6, ще се проведе работно ателие по флейта с проф. Георги Спасов. \r\n \r\n*** \r\n \r\nОт 11.00 часа в залата на читалище „Братство” ще се проведе четвъртото издание на Международния детски фестивал „Коледна изповед”.   \r\n \r\n*** \r\n \r\nОт 18.00 часа в Йога център ,,Баланс\" ще се състои представяне на книгата ,,Душата ми на пътя\" от Георги Христов. \r\n \r\n*** \r\n \r\nОт 19.00 часа в читалище ,,Съгласие\" ще се състои концерт на  Зоран Дукич (Хърватска)- китара в рамките на Пети международен фестивал на китарата. \r\n \r\n*** \r\n \r\nОт 23.00 часа в клуб ,,Галакси боулинг\" ще се състои концерт на група ,,Ватикана\" в рамките на Пети международен фестивал на китарата. \r\n \r\n*** \r\n \r\nОт 12.30 часа, зала „Пълдин“, хотел „Рамада“, ще се проведе открита дискусия на тема. „Киберсигурност и технологични решения във вашата организация“. \r\n \r\n*** \r\n \r\nОт 9.00 часа в парк „Митрополит Методий Кусев“ пред фонтана с жабките, ще се проведе общоградски туристически поход. \r\n \r\n*** \r\n   \r\nОт 14.00 часа пред Общината ще се проведе протест „Да си вънрем България“.", "date": "2019.11.30", "title": "Предстоящи събития в страната за 30 ноември (Агенция „Фокус“)"}
{"url": "http://www.focus-news.net/news/2019/11/30/2724750/pregled-na-mezhdunarodnite-novini-do-6-chasa-agentsiya-fokus.html", "text": "Албанските семейства погребаха своите близки и страната оплаква 49-те души, за които се знае, че са загинали при земетресението през тази седмица, докато спасителните служби се борят с разрушенията, останали след него, предава  AFP . \r\n \r\nЦели семейства загинаха под руините на  домовете си, когато земетресението с магнитуд 6,4 - най-смъртоносното и опустошително от десетилетия, разтърси балканската страна преди зазоряване във вторник. \r\n \r\nВ град Тумане, където се срутиха множество сгради, близки хора скърбяха пред шестте дървени ковчега на семейство Кара и още три, принадлежащи на семейство Греку. \r\n\"Уважавайте мъртвите\", каза Фатмир, роднина на семейство Кара, отбягвайки медиите. \r\n \r\nПремиерът Еди Рама присъстваше на погребенията, коленичи, за да хвърли земя върху ковчезите по местен обичай за изпращане на мъртвите. В съобщение, публикувано във „Фейсбук“, той написа на албански \"Никога няма да бъдете сами\". \r\n \r\nВ другия тежко засегнат крайбрежен град Дуръс усилията за търсене се съсредоточиха върху срутен хотел на брега на Адриатика. \r\n \r\nОколо 45 души бяха спасени тази седмица от екипи за помощ, които работиха денонощно с помощта на чуждестранни експерти,  които дойдоха с кучета, камери и друга техника, за да се претърсват развалините. \r\n*** \r\n \r\n Пропастта между македонските и българските историци се разширява. След като не успяха да постигнат съгласие за Гоце Делчев на предишната среща в Охрид, новата среща в София също не доведе до споразумение и за средновековната история в учебниците, информира македонският телевизионен канал  “Сител“ . \r\n \r\nВ предаване по Българската национална телевизия председателите на комисиите от двете страни посочиха различията в установяването на общата история. \r\n \r\n\"Нашите срещи стават напрегнати и дават ясни сигнали, че има сериозни различия между представителите на двете страни в тази комисия по начина, по който нашата работа всъщност се тълкува.\" \r\n \r\n„За Средновековието не мога да видя каква е тази обща история ...“, казва македонският представител професор Драги Георгиев. \r\n \r\nЧий е Гоце Делчев? Това е най-големият въпрос, който македонските и българските историци обсъждаха в София днес“. \r\n \r\n„Делчев е много чувствителна тема. Не е работа на комисията да казва. Ще обсъдим. Но ако тази комисия продължи да настоява да се напише документ, че Гоце Делчев е българин или македонец, няма да има решение. \" \r\n \r\n„Разбира се, Комисията трябва да каже, защото ако не се знае какъв е човек, ние не можем точно да оценим работата му. Не трябва ние да казваме какъв  е Гоце Делчев. Той е казал какъв е, казвали са го семейството му, приятелите му, другарите му, сподвижниците му, участвали в борбата, хората“. \r\n \r\nТова е деветото заседание на Съвместния комитет и засега е постигнат малък напредък към окончателното споразумение. \r\n*** \r\n \r\n Президентът на Албания Илир Мета, заедно с министър-председателя на Косово, Рамуш Харадинай, посетиха Центъра за спешни случаи в Дуръс, създаден на стадион „Нико Дована“, където се поинтересуваха за здравето и състоянието на жителите, които са останали без дом в резултат на земетресението, което сполетя страната, информира албанският интернет портал  Albanian Daily News .  \r\n \r\nПрезидентът Мета и министър-председателят Харадинай, придружен от членове на правителството на Косово, вицепремиерът Енвер Ходжай, министърът на отбраната, Рустем Бериша, министърът на транспорта Пал Лекай и министърът на правосъдието Абелард Тахири също се срещнаха със специалното формирование за граждански извънредни ситуации, което пристигна от Косово. \r\n \r\nПо време на срещата с останалите без дом жители на Дуръс, както и с представители на Косовските сили за сигурност и полицейските сили, президентът на републиката заяви: \r\n„Благодаря още веднъж на Косово, на неговите хора и институции, на премиера Харадинай и по-специално на Силите за сигурност и полицията в Косово, които реагираха бързо на трагедията и продължават да правят всичко възможно заедно с нашите сили, в помощ на нашите граждани, които са претърпели тези ужасни последици от земетресението. \r\n \r\nТази солидарност улесни справянето с последствията от тази болка. За пореден път, господин премиер, Вие трябва да се гордеете с Косовските сили за сигурност, косовската полиция, защото аз съм сигурен в това, че всяка държава от НАТО ще се гордее с най-доброто, което показаха те без да спират, без да се уморят. \r\nЧувствам се добре, когато дори нашите собствени граждани изразяват най-дълбоката и най-сърдечна благодарност от целия народ за тази братска солидарност.\" \r\n \r\nДокато изпълняващият длъжността министър-председател на Косово, Харадинай отбеляза, че: „За мен е чест с част от кабинета, заедно с президента на република Албания Мета, днес сме в Дуръс, близо до косовската полиция и армията на Косово, армията на Албания, за да предоставим допълнителна подкрепа на всички, пострадали от бедствието. \r\nСъчувстваме на семействата на жертвите, ранените и пострадалите във всички тези трудности, които Албания има и ще продължим да бъдем заедно. Господин президент, благодаря за отделеното време! \" \r\nВ заключение президентът Мета благодари на премиера Харадинай и правителството на Косово за техния финансов принос от половин милион евро, подчертавайки изключителната солидарност на косовските албанци и предприемачи. \r\n*** \r\n \r\n Мащабно разчистване на боеприпаси  на територията на Сърбия, която беше бомбардирана от НАТО през 1999 г., е било извършено при изграждането на сръбската част на газопровода „Турски поток“, съобщи пред   ТАСС   руският посланик в Сърбия Александър Боцан-Харченко. \r\n \r\n\"Преди изграждането на газопровода беше извършено разминиране на целия участък от тръбопровода. Площта на разминирането възлиза на повече от 20 милиона квадратни метра\", каза посланикът. \r\n \r\nПо време на операцията на НАТО инфраструктурата и промишлеността на Сърбия бяха подложени на силни бомбени удари. В тази връзка индустриалните зони в Централна Сърбия, през които минава интерконекторът от границата с България до границата с Унгария, трябваше да бъдат изчистени от неексплодирали бомби. По-конкретно става въпрос за индустриалните зони в близост до градовете Смедерево, Чуприя, Панчево, Велика Плана и Лапово. \r\n \r\nСпоред проучвания на военни експерти, през 78 дни на ударите на НАТО са били изстреляни 3 хиляди крилати ракети по сръбска територия, хвърлени са около 80 хиляди тона бомби, включително касетъчни бомби и такива с обеднен уран. По сръбски данни в резултат на бомбената кампания са убити от 3,5 хиляди до 4 хиляди души, ранени са около 10 хиляди души, две трети от които са цивилни. Материалните щети възлизат на 100 милиарда долара. Бомбардировките на петролни рафинерии и нефтохимически предприятия са довели до замърсяване на водната система на страната с токсични вещества. \r\n*** \r\n \r\n Гръцкият външен министър Никос Дендиас поиска в петък от посланика на Либия в Гърция да представи копие от споразумението, което страната му е подписала с Турция за морските граници в Средиземно море до 5 декември, или има риск да бъде изгонен от страната, пише електронното издание на гръцкия вестник  Kathimerini . \r\n \r\nТози ход идва след като Турция обяви в четвъртък, че е подписала споразумение за морските граници в Средиземно море с международно признатото правителство на Либия, както и споразумение за разширяване на сигурността и военното сътрудничество. Меморандумът за разбирателство относно „разграничаването на морските юрисдикции“ беше подписан в сряда в Истанбул от турския президент Реджеп Тайип Ердоган и либийския премиер Файес ал Сарадж. Не са предоставени подробности по споразумението. \r\n \r\nСпоред информация на Министерството, преговорите между Анкара и Триполи за установяване на морски граници вече са обсъждани в Атина през юли и гръцката страна не е изненадана. Същите източници казаха, че има признаци, че меморандумът за разбирателство неясно предвижда, че и двете страни ще работят за разграничаване на морските зони. Освен това споразумението не е правно обвързващо и такива споразумения обикновено не са под формата на меморандум. Гърция обаче не обмисля да отмени признаването на настоящото либийско правителство, тъй като то е признато и от Европейския съюз, и от ООН. \r\n \r\nСледващата седмица Дендиас ще повдигне въпроса в поредица от срещи, които ще проведе с колеги от страни с влияние в региона в кулоарите на срещите на НАТО и ОССЕ. \r\n*** \r\n \r\n Русия и Украйна обмислят възможността „Газпром“ да погаси размера на дълга съгласно  решението на Стокхолмския арбитраж в размер на около 3 милиарада долара с газ,  съобщи изпълнителният директор на украинската компания \"Нафтогаз\" Юрий Витренко, цитиран от  TACC  . \r\n \r\n\"Според публичните изявления на [руската страна] виждаме известен напредък. Говорим за газ на стойност 3 милиарда долара. Това е много газ, както разбираме, това е едногодишния внос  на Украйна\", заяви Витренко в ефира на Радио „Новое Время“. Представителят на \"Нафтогаз\" заяви, че подобно предложение - за изплащане чрез газ - идва от украинската страна. \"Готови сме да договорим, така че да ни бъде доставен газ\", подчерта той. \r\n \r\nПрез ноември 2014 г. \"Нафтогаз\" се обръща към Стокхолмския арбитраж с искане срещу Газпром за около 17 милиарда долара за неосигуряване на договорените обеми за транзит, както и за преразглеждане на тарифите и условията за транзита на руски газ през Украйна. През февруари 2018 г. съдът в Стокхолм постанови: да се доплатят на \"Нафтогаз\" около 4,7 милиарда долара в рамките на делото за транзита. По този начин, като взеха предвид удовлетворените насрещни искове, „Газпром“ се оказа, че трябва да плати на Нафтогаз 2,56 млрд. долара. \"Газпром\" оспори това решение. През октомври 2019 г. апелативният съд на окръг Свеа проведе изслушвания по жалбата на „Газпром“, което доведе до отхвърлянето му. \r\n*** \r\n \r\n Двама души бяха убити, когато мъж, носещ фалшиво взривно устройство, е нападнал хора с нож, преди да бъде прострелян на Лондонския мост, съобщиха британските медии в петък, цитирани от  AFP . \r\n \r\nBBC цитира неназовани правителствени източници за броя на загиналите, но засега няма официално потвърждение от столичната полиция. \r\nБританският премиер Борис Джонсън ще проведе спешни разговори по сигурността по-късно в петък, съобщи неговият кабинет, след като двама души са загинали от терористично нападение в центъра на Лондон. \r\n \r\n\"Комитетът КОБРА ще се събере в 21:30 часа местно време (23:30 часа българско време)и ще бъде председателстван от министър-председателя\", заяви говорител на Даунинг стрийт. \r\n*** \r\n \r\n Трима души бяха ранени при нападение с нож на една от основните търговски улици в центъра на холандската столица Хага, съобщиха от полицията, цитирани от  AFP \r\n \r\n\"Извършено е нападение с нож, при което има няколко ранени на „Гроте Маркстраат“ в Хага. Спешните служби са на място\", съобщи градската полиция в „Туитър“. \r\n \r\nПо-късно полицията съобщи, че трима души са ранени при инцидента, който стана, след като европейските градове бяха нащрек заради терористичното нападение в Лондон, при което загинаха двама души. \r\n \r\nХоландската информационна агенция ANP цитира източници, че засега \"не се обсъжда терористичен мотив\", но за това няма потвърждение.", "date": "2019.11.30", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/30/2724747/zadarzhaha-mazha-napadnal-lekari-v-umbal-sv-anna-obzor.html", "text": "Лекари в УМБАЛ „Св. Анна“ - София АД бяха обект на брутална агресия през нощта. От пресцентъра на  болница \"Света Анна\"  съобщиха, че около 4.00 часа сутринта в Клиника по хирургия е викнат за консултация лекар от КАИЛ на болницата, консултацията се налага заради лечението на тежко болен пациент. В това време друг пациент, който е приет в УМБАЛ „Св. Анна“ - София АД за планова операция, започва да вилнее в коридора на Първо отделение на Клиника по хирургия, удря, блъска, души и обижда лекари и сестри. \r\n \r\nОт лечебното заведение уточниха още, че пациентът е размахвал и белезници и заплашвал с арест. Предварително е сложил на камерите гумени ръкавици, с цел да предотврати видеозаснемането. Чупи и врата на клиниката. Пострадалите лекари и сестри освен физически травми са в психически шок. По случая тече разследване.  \r\nРъководството на УМБАЛ „Св. Анна“- София АД категорично застава зад лекарите работещи в болницата и вярва, че спрямо виновникът ще бъде приложена цялата сила на законите в България. \r\nОт УМБАЛ „Св. Анна“ уточниха, че пациентът, нападнал лекари и сестри от УМБАЛ „Св. Анна“ - София АД, е задържан в двора на болницата, свидетели на задържането са станали и журналисти. Ръководството на УМБАЛ „Св. Анна благодари на органите на МВР за своевременната и професионална реакция, демонстрирана от униформените служители, както и на присъстващите журналисти за проявеното хладнокръвие в нестандартна ситуация. \r\n \r\n Министърът на здравеопазването Кирил Ананиев  заяви в Народното събрание, че чака доклади по случая в „Св. Анна“ и моментално ще ги предаде на главния прокурор. Министърът заяви, че не приемам форми на насилие на медицинския персонал. Той уточни, че върху жената е оказано и физическо, и психическо насилие. По думите му той има споразумение с главната прокуратура за съвместни действия в такива случаи. Ананиев допълни, че заедно с  неговия екип ще окажат пълно съдействие. Министърът обясни, че подобно нещо се случва през неговия мандат вече доста пъти и не мога да разбера какви са тези хора, които вършат тези деяния.", "date": "2019.11.30", "title": "Задържаха мъжа, нападнал лекари в УМБАЛ „Св. Анна (ОБЗОР)"}
{"url": "http://www.focus-news.net/news/2019/11/30/2724754/gd-granichna-politsiya-trafikat-e-silno-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-i-gkpp-vidin-dunav-most.html", "text": "На границата с Република Гърция трафикът е нормален на всички гранични контролно-пропускателни пунктове. Поради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. Това съобщиха от  ГД \"Гранична полиция\" . Информацията за трафика е към 6.00 часа.  \r\n \r\nНа границата с Република Сърбия трафикът е нормален на всички гранични контролно-пропускателни пунктове.  \r\nНа границата с Република Северна Македония трафикът е нормален на всички гранични контролно-пропускателни пунктове. \r\n \r\nНа границата с Република Турция на ГКПП \"Капитан Андреево\" и ГКПП \"Лесово\" трафикът е силно интензивен на изход за товарни автомобили. \r\nНа границата с Румъния на ГКПП Видин - Дунав мост трафикът е интензивен на изход за товарни автомобили.", "date": "2019.11.30", "title": "ГД \"Гранична полиция\": Трафикът е силно интензивен на изход за товарни автомобили на ГКПП \"Капитан Андреево\", ГКПП \"Лесово\" и ГКПП Видин - Дунав мост"}
{"url": "http://www.focus-news.net/news/2019/11/30/2724756/sloboden-pechat-makedoniya-dvizhenie-samoopredelyane-i-demokraticheskata-liga-na-kosovo-se-sporazumyaha-za-pravitelstvenata-programa.html", "text": "Представители на движение „Самоопределение“ и „Демократическата лига на Косово“ (ДЛК) са се договорили за правителствената програма, съобщават прищинските медии, пише македонското издание  “Слободен печат“ . \r\n \r\nОчаква се споразумението между двете страни да бъде подписано до дни от лидерите на двете партии, кандидатът за премиер на коалицията Албин Курти и Иса Мустафа. \r\nВицепрезидентът на ДЛК Лютфи Азири също потвърди, че двете страни са се споразумели за правителствена програма. \r\n \r\nСрещата на работните групи се състоя след като по-рано разговаряха и двамата лидери. Те се съгласиха подобни срещи да се случват по-често, за да се подпише споразумение, което да проправи пътя за формирането на ново правителство в Косово. \r\nИзборите в страната, които се състояха по-рано, бяха спечелени от „Самоопределение“ с минимална преднина, докато ДЛК остана втора, след преброяването на вота.  \r\n \r\n  Теодор Пенев", "date": "2019.11.30", "title": "„Слободен печат“ (Македония): Движение „Самоопределяне“ и „Демократическата лига на Косово“ се споразумяха за правителствената програма"}
{"url": "http://www.focus-news.net/news/2019/11/30/2724755/nimh-dnes-shte-e-predimno-oblachno-maksimalnite-temperaturi-shte-sa-mezhdu-8-i-13.html", "text": "Днес ще е предимно облачно, от запад на изток с превалявания от дъжд.  По-значителни ще са валежите в Предбалкана. Вятърът от запад-северозапад ще се усили, ще е умерен и временно силен и с него температурите значително ще се понижат. Привечер валежите в Западна България ще спират, но на места там преди да спре да вали, дъждът ще се примеси със сняг. Максималните температури ще са между 8° и 13°. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) . \r\n   \r\nПо Черноморието ще преобладава облачно време, с повече слънце сутринта, а около и след обяд ще започнат валежи от дъжд.  Ще духа умерен, временно и силен вятър от север-северозапад и с него температурите ще се понижат. Максималните ще са между 11° и 15°. Температурата на морската вода е 14-15°. Вълнението на морето ще е 1 - 2 бала. \r\n   \r\nВ планините няма да е подходящо за туризъм. Ще бъде предимно облачно, ветровито и с валежи от сняг. Под около 1000-1200 метра валежите ще са от дъжд. Ще духа силен до бурен северозападен вятър и с него температурите ще се понижат. Максималната на височина  1200 метра ще е около 4°, на 2000 метра – около минус 2°.", "date": "2019.11.30", "title": "НИМХ: Днес ще е предимно облачно, максималните температури ще са между 8° и 13°"}
{"url": "http://www.focus-news.net/news/2019/11/30/2724759/sport-beroe-posreshta-levski-v-stara-zagora-v-mach-ot-18-ti-krag-na-balgarskata-efbet-liga.html", "text": "Берое посреща Левски в Стара Загора в мач от 18-ти кръг на българската „Ефбет“ лига. Левски се намира на втора позиция и при победа ще може единствено да скъси дистанцията между себе си и лидера Лудогорец. При грешка обаче столичния отбор рискува да отстъпи второто място на Локомотив Пловдив, които утре играят срещу Арда Кърджали. Домакините са осми, като при победа могат да се изкачат максимално до петата позиция, където в момента се намира Славия. Те няма да могат да разчитат на Карлос Охене и Зоран Йосипович в мача срещу Левски, тъй като двамата са контузени. Мачът започва в 17:30 часа.", "date": "2019.11.30", "title": "Спорт: Берое посреща Левски в Стара Загора в мач от 18-ти кръг на българската „Ефбет“ лига"}
{"url": "http://www.focus-news.net/news/2019/11/30/2724757/ministar-temenuzhka-petkova-shte-uchastva-v-tseremoniya-po-vavezhdane-v-eksploatatsiya-na-proekta-tanap.html", "text": "По покана на министъра на енергетиката на Република Турция Фатих Дьонмез българският енергиен министър Теменужка Петкова ще участва в церемонията по въвеждане в експлоатация на европейския участък от Трансанадолския газопровод (ТАНАП), съобщиха от пресцентъра на  Министерство на енергетиката . Събитието ще се състои от 14.00 часа в гр. Ипсала, Одрин в Турция. \r\n \r\nТрансанадолският газопровод e част от инфраструктурата на Южния газов коридор. ТАНАП преминава през територията на Република Турция от границата й с Грузия до тази с Гърция. Предвижда се чрез него да се транзитира природен газ от Каспийския регион към Европа. Европейският участък на TANAP ще осигури преноса на азербайджанския природен газ към Гърция в Транс-адриатическия газопровод (TAП). Страната ни ще се свърже с ТАП чрез междусистемната газова връзка Гърция-България.", "date": "2019.11.30", "title": "Министър Теменужка Петкова ще участва в церемония по въвеждане в експлоатация на проекта ТАНАП"}
{"url": "http://www.focus-news.net/news/2019/11/30/2724753/aktualna-patna-obstanovka.html", "text": "Информация за състоянието на републиканските пътища към 06:30 ч. на 30.11.2019 г., предоставена от  Агенция „Пътна инфраструктура” . \r\n \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nОбласт Бургас: \r\nДвижението в участъка Ветрен – Карнобат от км 355+145 до км 355+277 посока София се осъществява с повишено внимание поради подмяна на мълниезащитно въже. Участъкът е сигнализиран с пътни знаци. Срок до 01.12.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г.; \r\n \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-208: Движението по път III-208 Провадия – Айтос при км 51+900 в района на Добромир се осъществява в една лента поради оборудване на съществуваща стационарна контролна единица на електронната система за събиране на пътни такси за МПС над 3,5 т. Участъкът е сигнализиран с пътни знаци. Срок до 03.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\n  \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.;  \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.30", "title": "Актуална пътна обстановка"}
{"url": "http://www.focus-news.net/news/2019/11/30/2724758/kmetat-na-sofiya-yordanka-fandakova-shte-se-vklyuchi-v-zalesyavaneto-na-novata-gora-na-sofiya.html", "text": "Кметът на София Йорданка Фандъкова ще се включи в залесяването на Новата гора на София от 11:00 часа. Това съобщиха от пресцентъра на  Столична община . Залесителните кампании се реализират през пролетта и есента. За последните уикенди този месец „Новата гора“ е пораснала с още 25 декара.  \r\n \r\nНовата гора на София се намира в кв. „Суходол“ в близост до рекултивираното депо за битови отпадъци и ще заема площ от 225 дка, от които вече е засадена повече от половината. С доброволчески  труд напредваме с бързи темпове в изграждането на зеления филтър на София.  \r\nНа терен ще има експерти от ОП „Общински гори“, които ще напътстват доброволците при засаждане на фиданките.", "date": "2019.11.30", "title": "Кметът на София Йорданка Фандъкова ще се включи в залесяването на Новата гора на София"}
{"url": "http://www.focus-news.net/news/2019/11/30/2724766/denyat-30-noemvri-v-svetovnata-istoriya.html", "text": "Съветският съюз нахлува във Финландия, за да присъедини Карелия. Годината е 1939... На другия край на света, 11 години по-късно американският президент Хари Труман обявява, че Щатите са готови да използват атомна бомба, за да спрат войната в Корея. През 1621 година в Съединените щати за пръв път е отпразнуван Денят на благодарността - един от любимите празници на американците, традиционно свързван с пуйката с боровинки. През 1914 година английският актьор Чарли Чаплин дебютира в киното, а през 1922 година френската актриса Сара Бернар напуска сцената. \r\n \r\nПрез 1998 година Любчо Георгиевски става най-младият министър-председател в света. Роденият в Щип председател на ВМРО - ДПМНЕ поема премиерския пост на Македония на 32-годишна възраст. Осем години по-късно Георгиевски получи и българско гражданство. На 30 ноември са родени: американският писател Марк Твен, министър-председателят на Великобритания Уинстън Чърчил, медикът Ендрю Шели. На 30 ноември умират: писателят Оскар Уайлд, оперният певец Бениамино Джили. \r\n \r\n \r\n2018 г.  \r\nЮжна Корея изпраща влакове към Северна Корея през най-милитаризираната граница в света за първи път от десет години. Това е част от мисия за модернизиране на железопътната мрежа в КНДР и свързването й с Южна Корея. \r\n \r\n \r\n2018 г.  \r\nСАЩ, Канада и Мексико подписват новото тристранно Споразумение за свободна търговия САЩ-Мексико-Канада (ЮСМКА - USMCA), което ще замени Северноамериканското споразумение за свободна търговия (НАФТА). Лидерите на трите страни договарят принципна сделка, която да управлява търговията между трите страни, възлизаща на 1 трлн. долара. \r\n \r\n \r\n2018 г.  \r\nБританският министър на университетите и науката Сам Гимах напуска поста си, тъй като е несъгласен с договора за Брекзит на Тереза Мей. Той обявява, че плановете на Мей за излизането на Великобритания от Европейския съюз са “наивни”. \r\n \r\n \r\n2018 г.  \r\nНа 94 годишна възраст умира бившият президент на САЩ Джордж Буш старши.  \r\nДжордж Буш старши е 41-ият президент на САЩ между 1989 и 1993 година. Той е смятан за успешен държавник и мъдър външен политик. По време на неговото управление е сложен край на Студената война. \r\n \r\n \r\n2014 г.  \r\nСъс 74% против гласоподавателите в Швейцария отхвърлят предложението да се ограничи имиграцията от 80 000 на 16 000 души годишно. \r\n \r\n \r\n2014 г.  \r\nВ Молдова се провеждат парламентарни избори. \r\n \r\n \r\n2013 г. \r\nПо време на протести в Банкок загиват 6 човека. \r\n \r\n \r\n2012 г. \r\nПрезидентът на Беларус Александър Лукашенко излиза с президентски декрет, който отнема правото на работниците от дървообработващите предприятия да се уволняват от тях. \r\n \r\n \r\n2011 г. \r\nБившият президент на Кот д'Ивоар Лоран Гбагбо застава пред Международния наказателен съд в Хага. \r\n \r\n \r\n2011 г.  \r\nВ Иран Великобритания и Норвегия затварят посолствата си в Техеран.  \r\n \r\n \r\n2011 г.  \r\nОт този ден нататък за беден в Китай се счита всеки жител, чийто дневен доход не превишава 6,5 юана (<1 долара) за ден. \r\n \r\n \r\n \r\n2008 г. \r\nСлед парламентарните избори, проведени на тази дата и след ожесточени битки за власт като министър-председател на Румъния е издигнат е Емил Бок. Той заема поста на 22 декември 2008 г.,  а правителството е съставено от коалицията на следните партии: Демократично-либерална партия и Социалдемократическа партия. \r\n \r\n \r\n2006 г. \r\nПравителство на Черна гора приема „Споразумение между Република Черна гора и Република Сърбия за консулска защита и предоставянето на услуги за черногорските граждани“. Според него Република Сърбия чрез своите дипломатически и консулски мисии предоставя нужните услуги за черногорските граждани в държави, в които Черна гора няма все още свое дипломатическо представителство. \r\n \r\n \r\n1999 г.  \r\nВ Москва при получаване на секретна информация е заловена секретарката на посолството на САЩ в Русия Чери Либернайт. \r\n \r\n \r\n1998 г.  \r\nЛюбчо Георгиевски става най-младият министър - председател в света. Той поема поста премиер на Македония на 32- годишна възраст. \r\nПрез 1990  Георгиевски е избран за председател на партията ВМРО- ДПМНЕ. Обявява се за отделянето на Македония от Югославия. През 1991  Георгиевски става вицепрезидент на Македония. От 1992  до 1995  е член на парламента, от 1995  в продължение на три години работи в холдинга БС. Роден е в Щип, град в източна Македония. Георгиевски учи сравнителна литература в Скопие. Автор е на няколко книги с поезия. \r\n \r\n \r\n1993 г. \r\nСпециална кралска комисия във Великобритания призовава за забрана на опитите за клониране. \r\n \r\n \r\n1993 г. \r\nМирни преговори слагат край на въоръжения конфликт между Абхазия и Грузия. \r\nГрузинско-абхазкият конфликт от 1992-1993 , последван от отцепването на Абхазия от Грузия, води до изселването на около 250 000 грузинци от източните части на Абхазия, за които се смята, че са обект на етническо прочистване. В резултат, преобладаващата част от населението в Абхазия е от абхазки произход (около 45%), а останалата част е заета от руснаци, арменци, грузинци, гърци и евреи. \r\n \r\n \r\n1993 г. \r\nДвуглавият орел е утвърден от Борис Елцин за национален герб на Русия. Гербът на Русия представлява червен щит, на който е изобразен двуглав орел с короновани глави, а между тях - трета голяма корона на Петър Велики. В ноктите си орелът държи скиптър и златно кълбо с кръст, който символизира държавната власт. На гърдите си има друг щит на Московското княжество, който представлява изображение на св. Георги промушващ змей. \r\n \r\n \r\n1990 г. \r\nВНС гласува оставката на Андрей Луканов и започва преговори за съставяне на коалиционно правителство. \r\nНовото коалиционно правителство е съставено на 19 декември 1990  То се състои от представители на основните политически сили, оглавено е от безпартийния юрист Димитър Попов. Правителството е обявено за програмно със задачата да извърши монетарния етап от икономическата реформа и да проведе новите избори (“правителство на надеждата”). Междупартийната договореност включва задължението правителството да не бъде атакувано в парламента. \r\n \r\n \r\n1956 г. \r\nСи Би Ес за първи път в света пуска в ефир програма от видеокасета. \r\n \r\n \r\n1950 г. \r\nАмериканският президент Хари Труман обявява, че САЩ са готови да използват атомна бомба, за да бъде постигнат траен мир в Корея. \r\nКорейската война се води в периода 1950 – 1953 година. Това е регионален конфликт, породен от нахлуването на 25 юни 1950  на Корейската народнодемократична република (КНДР) в Република Корея с цел обединение на двете държави. Превзета е столицата на Република Корея - Сеул. Съветът за сигурност на ООН осъжда КНДР като агресор в отсъствието на съветския постоянен представител. На 27 юли 1950  САЩ се включват във войната на страната на Република Корея. След настъпление на американската армия през ноември линията на фронта се премества на север. В подкрепа на КНДР пристигат китайски доброволци. На 27 юли 1953  след преговори е подписано примирие. Войната завършва без победител, страната остава разделена. \r\n1939  \r\nВоенни части на Съветския съюз нахлува във Финландия. Целта е присъединяване на Карелия към съветската държава. Първият период на войната завършва в края на декември 1939 година. Червената армия е спряна пред линията \"Манерхайм\". Това е финландска система от дълговременни укрепления на Карелския провлак по продължение на границата със СССР. Строена е през 1927-1939  по инициатива на К. Манерхайм. Дължината й е 135 km, дълбочина й достига до 90 km. Има около 2000 огневи съоръжения. \r\nКраят на 1939  съветският генерален щаб разработва нов план за войната. \r\nНа 11 февруари 1940  войските на маршал С. К. Тимошенко правят пробив на линията \"Манерхайм\". Град Виборг и района около него е завладян. Финландия е принудена да сключи мирен договор на 12 март 1940  Новата граница между двете държави е коригирана в полза на Съветския съюз. \r\n \r\n \r\n1936 г. \r\nПо време на пожар в Лондон изгаря Кристалният дворец, построен специално за Първото световно изложение през 1851  \r\nКристалният дворец е конструиран по проект на Джозеф Пекстън. Сградата е изградена от желязо и стъкло. На Първото световно изложението са показани повече от 13 хиляди предмета, то е посетено от повече от 6 200 000 души. Целта на световните изложения е демонстриране на постиженията на отделни страни в областта на икономиката, техниката, науката, културата и социалния прогрес. Организирането им се урежда с международната конвенция от 1928 , по силата на която е създадено Международното бюро за изложенията в Париж през 1931  Световните изложения се организират в Лондон , Париж, Брюксел, Чикаго, Берлин, Сейнт Луис, Анверс, Ню Йорк, Монреал, Осака и другаде. България участва на световното изложение в Осака 1970 , в Цукуба 1985  и в Севиля 1992  Страната ни е член на Международното бюро за изложенията от 1953  \r\n \r\n \r\n1932 г. \r\nЗавършва най-дългият танцов маратон – 4152,5 часа. Той започва на 6 юни и се провежда в САЩ. \r\n \r\n \r\n1922 г. \r\nСъстои се последната сценична изява на 78 – годишната френска актриса Сара Бернар. \r\nИстинското име на Сара Бернар е Розине Мари Хенриет Бернар. Родена е на 22 октомври 1844  в Париж. Започва кариерата си в \"Комеди Франсез\" през 1862  Играе в парижки театри. През периода 1898-1922 година ръководи свой театър, наречен по-късно на нейно име. Нейни роли са Хамлет (\"Хамлет\" от У. Шекспир), Маргарита Готие (\"Дамата с камелиите\" по А. Дюма-син), Федра (\"Федра\" от Ж. Расин), Орлето (\"Орлето\" от Е. Ростан). Гастролира в Европа и САЩ. Сара Бернар е автор на мемоари. Умира на 26 март 1923  в родния си град. \r\n \r\n \r\n1922 г. \r\nСъздадена е Чеченска автономна област към РСФСР. Чечня се намира на северния склон на Голям Кавказ, Чеченската равнина и Терекско-Кумската низина. \r\nНа 15 януари 1934  Чеченската автономна област е преобразувана в Чечено-Ингушска автономна област, а на 5 декември 1936  - в Чечено-Ингушска АССР. Пpез 1944  тя е ликвидирана, а през 1957  - отново възстановена. \r\nПрез 1991  президентът на Чеченската република Джохар Дудаев обявява независимостта на страната от Русия. От 1994  руското правителство прави опити да установи с военни средства контрол над територията на страната. По данни на руското правителство в сблъсъците между различни чеченски фракции и руската федерална армия са загинали над 200 000 души. \r\n \r\n \r\n1914 г. \r\nЧарли Чаплин дебютира в киното. \r\nЧарли Чаплин (Чарлз Спенсър) е английски актьор, сценарист, режисьор, продуцент и композитор. Роден е на 16 април 1889  в Лондон. През 1914  се снима в 34 филма, (от които около половината поставя по свой сценарий), придобива голяма популярност и получава творческа независимост. В периода 1915  - 1916  работи за “Есеней”, а през 1916  - 1917  - за фирмата “Мючуъл”, създавайки свои пълноценни авторски филми. Някои от филмите, в които участва Чарли Чаплин са: “Завербуваният” (1915 ), “Полиция” (1916 ), “Спокойната улица” (1917 ), “Имигрантът” (1917 ). Работейки за фирмата “Фърст Нешънъл” (1918  - 1923 ) В тези свои филми Чарли Чаплин защитава концепцията си за трагикомедията, която става основно качество и принос за изкуството и образите му. През 1923  създава своя фирма - “Чарлс Чаплин филм корпорейшън”. От 1923  започва да снима авторски пълнометражни филми. Умира в швейцарския град Вьове на 25 декември 1977  \r\n \r\n \r\n1854 г. \r\nФренският инженер Ф. Лессепс получава от владетеля на Египет концесията за строителство на Суецкия канал. \r\n \r\n \r\n1853 г. \r\nПо време на Кримската война руската ескадра на адмирал Павел Нахимов унищожава турския флот на Осман паша при Синоп, на северното крайбрежие на Турция. Битката продължава четири часа. Загубите на турците възлизат на повече от 3 хиляди души. \r\nЕто какво разказват съвременници - в утрото на 30 ноември (18 ноември 1853 г. по стар стил), времето било дъждовно с поривист вятър, напълно неблагоприятно за атакуване на турските кораби. В 9.30 часа, руската ескадра се отправя на рейд. В дъното на залива ги очаквали 7 турски фрегати и 3 корвета, разположени лунообразно под прикритието на 4-ри батареи (една — 8-оръдейна, 3 — по 6 оръдия всяка). Зад бойната линия стояли 2 парахода и 2 транспортни съда. Точно в 12.30 ч. бил изстрелян първия снаряд, от оръдията на 44-оръдейната фрегата „Аунни-Аллах“, след което бил открит огън от всички огън от всички кораби и батареи. \r\nКораб „Императрица Мария“ бил засипан със снаряди, като в хода на боя, рангоута и част от такелажа били повредени, грот-мачтата останала закачена само на една ванта. Въпреки повредите, кораба напредвал и стрелял по неприятеля. Принуждава фрегата „Аунни-Аллах“ да акостира на брега. \r\nКораб „Велики княз Константин“ открива силен огън по 4-та батарея и 60-оръдейната фрегата „Навек-Бахри“ и „Несими-Зефер“, като следствие на този огън първия кораб е взривен само след 20-минутна битка. \r\nКораб „Чесма“ разрушава позициите на турските батареи 4 и 3. \r\n„Париж“, стоейки на котва, открива огън по батарея 5, корвета „Гюли-Сефид“ (22-оръдия) и фрегатата „Дамиад“ (56-оръдия), като в хода на боя взривява корвета и запраща на брега фрегатата, като я довършва на брега. \r\n„Три Святителя“ влиза в бой с фрегатата „Каиди-Зефер“ (54-оръдия), като малко по-късно турският кораб е силно повреден и акостира на брега. \r\n„Ростислав“ води тежък обстрел по батарея 6 и по корвета „Фейзе-Меабуд“ (24-оръдия), който по-късно също е принуден да се отправи към брега. \r\nВ 13,30 ч. в синопското пристанище пристига корабът „Одеса“, плаващ под флага на адмирал Владимир Корнилов, съпровождан от параходите „Крим“ и „Херсонес“. Корабите се включват веднага в боя, който вече е към края си. Силите на турците били силно отслабени. \r\nОценявайки развоя на битката, 22-оръдейната фрегата „Таиф“, на борда на която се намират Мушавер паша и главният съветник на Осман паша - англичанина Адолф Слейд, напуска бойния строй на турските кораби, опитвайки бягство в открито море. \r\nМного турци са пленени, включително и командващият ескадрата адмирал Осман паша и двама от капитаните на кораби. \r\n \r\n \r\n1840 г. \r\nОстанките на френския император Наполеон Бонапарт са пренесени от остров Света Елена в Париж. \r\n \r\n \r\n1829 г. \r\nНа Лондонската конференция е взето решение за даване на пълна независимост на Гърция от Турция. \r\n \r\n \r\n1794 г. \r\nРуският пълководец Александър Суворов получава званието фелдмаршал за потушаване на Полското въстание. \r\nАлександър Василиевич Суворов, граф Римникски и княз Италийски е роден на 24 ноември 1729  Суворов участва в Руско-турската война (1773-1774 ) и Руско-турската война (1787-1791  ). По време на втората командва 30-хиляден корпус и разгромява турците при Фокшани през юли 1789  и Римник през септември 1789  Година по-късно превзема и крепостта Измаил. От август 1794  Суворов командва руските войски при потушаване на полското въстание. Три години по-късно император Павел I уволнява Суворов от армията и го заточва в имението му за период от две години. През 1799  той е назначен за главнокомандващ руските войски, действащи в Италия срещу Наполеон I Бонапарт. По време на Италианския поход (1799 ) руско-австрийските войски, командвани от Суворов, разбиват френската армия в Северна Италия. Военнотеоретичната и практическата дейност на Суворов е отразена в неговото литературно и документално наследство, включващо “Полково учреждение”, “Науката да се побеждава”, различни инструкции, наставления и записки. Соворов се проявява също като сериозен и способен военен теоретик, тактик и стратег, разбиращ проблемите на военното дело и армията. \r\n \r\n \r\n1789 г. \r\nОстров Корсика е присъединен към Франция. \r\nКорсика е остров в Средиземно море, чието владение през Средновековието е обект на спорове между папството, Пиза и Генуа. През 1077 година папата поверява управлението на острова на Пиза, която през дванадесети век го преотстъпва на Генуа. През 1755 година е организирано въстание за независимост, начело с Паскал Паоли. Неспособни да се справят с бунта, генуезците продават Корсика на Франция. Победен, Поали е принуден да напусне острова. Корсика е родното място на Наполеон Бонапарт. \r\n \r\n \r\n1700 г. \r\nПърва голяма битка в Северната война (1700-1721 ) между руската армия на Петър І и шведската на Карл ХІІ при град Нарва. Руските войски претърпяват поражение. \r\n \r\n \r\n1621 г. \r\nВ САЩ за първи път е отпразнуван денят на благодарността. \r\nДенят на благодарността (на англ. Thanksgiving или Thanksgiving Day), известен още и като Денят на пуйката в САЩ (на англ. Turkey Day) е ежегоден празник почитащ нещата, с които човек се е сдобил в края на прибиране на реколтата. В САЩ, Денят на благодарността се празнува през 4-ят четвъртък на ноември, а в Канада през 2-ят понеделник на октомври. В Обединеното кралство празникът не е един от основните празници както в САЩ и Канада, където той е официален празник. Традицията на празникът в САЩ и Канада води началото си от английски заселници. \r\n \r\n \r\n На тази дата са родени:  \r\n \r\n \r\n1889 г. \r\nРоден е Едгар Дъглас Едриън - английски физиолог, член е на Лондонското кралско дружество (от 1923 , през 1950-1955  - президент). Носител е на Нобелова награда за физиология и медицина за 1932  (заедно с Ч. Шерингтън). Ученик е на К. Лукас. Завършва Кембриджкия университет (1915 ), където чете лекции по физиология в колежа \"Тринити\" (от 1937  - професор, от 1951  - ректор). Основните му трудове са по електрофизиология на сетивните органи. Поставя началото на приложението на електрониката във физиологическите изследвания. Провежда експерименти върху нервните влакна и нервните окончания. От 1934  се занимава с електрофизиологични изследвания на мозъка, изучава нарушенията на неговите функции. Умира на 4 август 1977  \r\n \r\n \r\n1874 г. \r\nРоден е Уинстън Чърчил - английски общественик, политик, държавник, лидер на Консервативната партия. Произхожда от семейството на херцозите Марлборо. Образование получава в елитарното училище Хароу и военно кавалерийско училище. В годините 1896 – 1898 служи в Индия. Участва във военните действия против Судан, след които тази страна става английско владение. По време на Англо-бурската война (1899-1902 ) е военен кореспондент в Южна Африка. Избран е в Парламента като депутат от Консервативната партия (1900 ). През 1904  по конюнктурни съображения преминава в Либералната партия. В периода 1906-1908  Уинстън Чърчил е заместник-министър е на колониите, след което до 1910  е министър на търговията, а после една година е министър на вътрешните работи. От 1911  до 1915  е военноморски министър. Той е един от организаторите на Дарданелската операция (1915 ), чийто провал го принуждава да подаде оставка. Министър е на военните доставки в кабинета на Д. Лойд Джордж (1917-1918 ), военен министър и министър на авиацията (1919-1921 ). В началото на 20-те год. се връща в Консервативната партия и става депутат в Парламента (от 1924  до края на живота си). В периода 1924-1929  е министър е на финансите в кабинета на С. Болдуин. С неговото активно участие е въведен златен стандарт за английската лира. През 30-те години се обявява против външната политика на кабинета на С. Болдуин - Н. Чембърлейн, смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (септември 1939 ). През май 1940  е министър-председател на коалиционно правителство. Организира и ръководи енергично преустройството на целия живот в Англия и сплотява силите на народа за борба срещу Германия, нейните съюзници и настъплението на фашизма. След 22 юни 1941  е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участва в Техеранската (1943 ), Кримската (1945 ) и Потсдамската конференции (1945 ), които определят следвоенното устройство на света и предоставят Източна Европа на Съветския съюз. Тази политика на Чърчил довежда до установяването на тоталитарни режими в източноевропейските страни. В отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946  в гр. Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на войнстващия комунизъм. Тази реч се смята за начало на “студената война”. През 1951-1955  е отново министър-председател. Чърчил е известен и като писател, публицист и автор на исторически и мемоарни книги. Получава Нобелова награда за литература (1953 ). Умира на 24 януари 1965  в Лондон. \r\n \r\n \r\n1835 г. \r\nРоден е Марк Твен (псевдоним на Самюъл Ленгхорн Клемънс ) - американски писател, публицист, общественик. Израства в градчето Хан*** (Мисисипи). От 18-годишна възраст се занимава с различни професии - лоцман по Мисисипи, златотърсач в Калифорния, писар, журналист. Получава известност с разказа си “Знаменитата скачаща жаба от Калаверас” (1865 ). През 1867  пътува из Европа, посещава Палестина. Марк Твен е автор на романите - “Приключенията на Том Сойер” (1876 ), “Приключенията на Хъкълбери Фин”, “Животът по Мисисипи”(1883 ), “Принцът и просякът” (1882 ), “Един янки в двора на крал Артур” (1889 ), “Дневникът на Адам” (1904 ), “Дневникът на Ева” (1906 ) и др. Умира на 21 април 1910  в Рединг, щат Кънетикът. \r\n \r\n \r\n1756 г. \r\nРоден е Ернст Флоранс Фридрих Хладни - германски учен в областта на експерименталната акустика и метеоритика. Учи право във Витенберг и Лайпци Пръв започва експериментални изследвания на различни акустични явления, много от които получават теоретично обяснение значително по-късно. Открива съществуването на надлъжните трептения на струните и прътовете. Изучава формата на трептенията на металните пръчки, камертоните, камбаните и пластините. Пръв достатъчно точно определя скоростта на разпространение на звука в различни газове, открива отношенията на скоростта на звука в различни материали към скоростта на звука във въздуха. Обяснява явлението “ехо”, определя горната граница на чуваемост. Описва фигурите, появяващи се върху посипана с пясък повърхност (1787 ) на пъргава трептяща пластина (хладниеви фигури). Изобретява оригинални музикални инструменти, наречени от него клавицилиндър и еуфон. Умира на 3 април 1827  в Бреслау, дн. Вроцлав, Полша. \r\n \r\n \r\n На тази дата умират: \r\n \r\n \r\n1957 г. \r\nУмира Бениамино Джили - италиански оперен певец (тенор), един от големите майстори на белкантото. Роден е на 20 март 1890  в Реканати Учи пеене в Академията \"Санта Чечилия\" в Рим, възпитаник на А. Котони и Е. Розати. Дебютира на оперната сцена в Ровиго (1911 ). Пее в театрите на много италиански градове. През 1920-1932  е солист на \"Метрополитен опера\" в Ню Йорк. Гастролира с голям успех на редица световни сцени. От 1954  не участва в опери, изнася концерти. Сред по-известните му партии са: Неморино (\"Любовен елексир\" от Доницети), Лионел (\"Марта\" от Флотов), Дьо Грие (\"Манон\" от Масне), Лоенгрин (\"Лоенгрин\" от Вагнер), Радамес (\"Аида\" от Верди), Канио (\"Палячи\" от Леонкавало), Туриду (\"Селска чест\" от Маскани). Участва в много музикални филми. \r\n \r\n \r\n1939 г. \r\nУмира Белла Кун - деец на унгарското и международното работническо движение. Роден е на 20 февруари 1886  в Силадчех (днес в Трансилвания). Член е на Социалдемократическата партия от 1902  Влиза във връзка с руските болшевики през I световна война и става член на РСДРП /б/. Взема участие в преврата на болшевиките в Петроград. През 1918  се завръща в Унгария. Народен комисар е по външните работи и по военните дела на Унгарската съвременна република (1919 ). След поражението на републиката емигрира в СССР през Австрия. Член е на ВЦИК, член е на ИККИ (1921-1936 ). Ликвидиран е по време на репресиите през 1939  Реабилитиран е посмъртно (1956 ). Автор е на трудове по история на международното работническо движение. \r\n \r\n \r\n1926 г. \r\nРоден е Ендрю Виктор Шели - американски медик, професор (1962 ). През 1955  завършва университета “Мак Хил” в Канада. Асистент е по биохимия в Националния институт за медицински изследвания в Лондон (1949-1952 ), работи в психиатричното отделение в университета “Мак Хил” (Монреал, Квебек, Канада) (1952-1957 ). От 1957  живее и работи в САЩ . Помощник-професор е по физиология и биохимия в Медицинския колеж в университета “Бейлър” в Хюстън (1957-1962 ), ръководител е на полипептидната и ендокринологична лаборатория на болницата в Ню Орлиънс (от 1962 ). Преподавател е по медицина в университета в Ню Орлиънс (1962-1967 ). Научните изследвания и публикации на Шели са върху отделянето от хипоталамуса на рилизинг-хормони, определянето на тяхната структура, синтеза и използването им. Получава Нобелова награда за физиология и медицина за 1987  (заедно с Р. Гиймен и Р. С. Ялоу). \r\n \r\n \r\n1900 г. \r\nУмира Оскар Уайлд (Оскар Фингъл О’Флеърти Уилс Уайлд) - английски писател и критик от ирландски произход. Роден е на 16 октомври 1856  в Дъблин. През 1874  постъпва в Модлин Колидж, Оксфорд. Увлича се от прерафаелитите и прокарва идеята, че изкуството да живееш е изкуство да “живееш красиво”. Стихотворението “Равена” е дебютът, който му донася наградата “Нюдигейт” в Оксфорд. През 1881  излиза и първият му сборник “Стихотворения”. След 1882  в творчеството му доминира прозаическото начало. Чете лекции в САЩ и Англия (1882-1891 ), пътува във Франция, работи като редактор в сп. “Женски свят”, прави първите си драматически опити, издава 3 сборника с разкази, литературни-критическите есета “Идеи”, романът “Портретът на Дориан Грей” (1891 ) и др. Сериозно внимание от този период заслужават приказките на Уайлд от “Щастливият принц” и “Гранатовият дом”. След 1891  започва третият, последен период от творчеството му. За разлика от новаторския театър на Дж. Б. Шоу (“драма на идеите”) Уайлд възкресява “комедията на нравите”, която има силна ирландска традиция. До 1899  създава и 4 комедии - “Ветрилото на лейди Уиндърмиър”, “Жена без значение”, “Идеалният съпруг” и “Колко е важно да бъдеш сериозен”. На 15 май 1895  е осъден на 2 години каторжен труд за непристойно поведение. След излизането си от затвора се установява в Париж, където умира. \r\n \r\n \r\n1846 г. \r\nУмира Фридрих Лист - германски икономист, защитник на протекционизма. Роден е на 6 август 1789  в Рьойтлинген. Професор е по икономика в университета в Тюбинген (1817-1819 ) , журналист в САЩ (1825-1832 ), американски консул в Лайпциг и Баден. Подкрепя ревностно идеята за изграждането на германската железопътна мрежа и за създаване на митнически съюз. Остро критикува \"космополитизма\" на А. Смит и концепциите за свободна търговия, като подчертава че Великобритания развива икономиката си чрез протекционизъм. Според Фридрих Лист свободната търговия облагодетелства по-скоро отделния търговец, отколкото нацията като цяло. В основата на силната националната икономика лежи насърчаването на производството и промишлеността чрез протекционистки мерки. \r\n \r\n \r\n1784 г. \r\nУмира Андрей Иванович Лексел - руски астроном, академик на Петербургската академия на науките (1771 ). Роден е на 24 декември 1740  в Або, Финландия. Швед по националност, работи в Русия от 1768  Основните му съчинения са върху движението на кометите. Установява, че Уран е планета, изследва нейното движение и стига до извода за съществуването на още по-отдалечена от Слънцето планета. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.30", "title": "Денят 30 ноември в световната история"}
{"url": "http://www.focus-news.net/news/2019/11/30/2724760/denyat-30-noemvri-v-balgarskata-istoriya.html", "text": "Православната църква чества празника на свети апостол Андрей Първозвани - Андреевден. През 1877 г. в хода на Руско-турската освободителна война под ръководството на Осман паша, военният съвет на Плевенския гарнизон решава да предприеме опит за разкъсване на блокадата на града. Същия ден руски части под командването на ген. Арнолди освобождават Кутловица (Монтана). През 1944 г. \r\n \r\nв хода на Втората световна война части на 9-а пехотна дивизия от Втора армия освобождават Нови Пазар, с което завършва Първият период от участието на Българската армия във войната срещу Германия. На 30 ноември е роден министър-председателят на България Андрей Ляпчев На 30 ноември умира филологът Александър Балабанов.  \r\n \r\n \r\n2011 г. \r\nВ България Диана Ковачева е избрана за министър на правосъдието. \r\n \r\n \r\n2010 г. \r\nКристалина Георгиева е обявена за \"комисар на годината\" и за \"европеец на годината\" в годишните награди на електронното издание \"Юръпиън войс\" (European Voice). Тя е отличена за своите приноси в работата си и по-специално управлението на хуманитарните катастрофи в Хаити и Пакистан.  \r\n \r\n \r\n1990 г. \r\nВНС гласува оставката на Андрей Луканов и започва преговори за съставяне на коалиционно правителство. \r\nНовото коалиционно правителство е съставено на 19 декември 1990  То се състои от представители на основните политически сили, оглавено е от безпартийния юрист Димитър Попов. Правителството е обявено за програмно със задачата да извърши монетарния етап от икономическата реформа и да проведе новите избори (“правителство на надеждата”). Междупартийната договореност включва задължението правителството да не бъде атакувано в парламента. \r\n \r\n \r\n1973 г. \r\nВ Стара Загора се открива Заводът за запаметяващи устройства. \r\n \r\n \r\n1952 г. \r\nПо инициатива на редакцията на в. \"Стършел\" е създадена Естрада за хумор и сатира (по-късно \"Сатиричен театър \"Стършел\"). Сценариите се пишат от \"стършелите\" Челкаш, Петър Незнакомов, Валери Петров, Генчо Узунов, Радой Ралин. Проектите на декорите са на Илия Бешков, художествен ръководител е Стефан Сърчаджиев, а музиката се изпълнява от оркестъра на Сашо Сладура с най-добрите джаз музиканти. След двадесет представления при голям успех на 17 май 1953  по решение на ЦК на БКП театърът е закрит. \r\n \r\n \r\n1951 г. \r\nБългария обявява, че прекратява всякакви по-нататъшни изселвания на български турци в Турция. \r\nНа 10 август 1950  българското правителство изпраща нота до турското, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се. Предложението е Турция да приеме 250 000 български турци, пожелали доброволно да се изселят, като този процес приключи в тримесечен срок. На 22 август 1950  Турция протестира, защото според нея Конвенцията за установяване, подписана между двете страни през 1925 година, не предвижда масово изселване, нито срокове за приключването му. Няколко месеца по-късно Турция едностранно затваря границата с България и прекратява потока на изселващи се български турци. Поводът е преминаването на границата от цигански семейства, които не са снабдени с турски входни визи и които нямат право да се изселват. В края на месеца около 5000 български турци се струпват на границата, разпродали имуществото си, но без надежда да преминат границата. \r\n \r\n \r\n1949 г. \r\nВъв в. “Работническо дело” е публикуван обвинителният акт за \"предателската, шпионска и вредителска дейност на Трайчо Костов и неговата група\". Бившият заместник-председател на Министерския съвет и секретар на ЦК на БКП е обвинен в организиране на антидържавен заговор с подкрепата на висши югославски ръководители и на американския пълномощен министър в София Доналд Рийд Хийд. \r\nТрайчо Костов (Т. К. Джунев) е роден на 17 юни 1897  в гр. София. От 1946  е назначен едновременно за подпредседател на МС и за министър на електрификацията, водите и природните богатства. Избран е и за председател на Комитета за стопански и финансови въпроси при МС. През 1949  е обвинен в антидържавна и антипартийна дейност и е осъден на смърт и обесен. Реабилитиран е след Априлския пленум на ЦК на БКП 1956  \r\n \r\n \r\n1944 г. \r\nВ хода на Втората световна война части на 9-а пехотна дивизия от Втора армия освобождават Нови Пазар, с което завършва Първият период от участието на Българската армия във войната срещу Германия. \r\nПрез първия период са разгромени 4-5 противникови съединения, а убитите, ранените и пленените са около 35 000 души. Освен това са унищожени или пленени 32 танка, 377 оръдия, 3276 влекача и автомобила, 1000 картечници и картечни пистолета, а 33 000 германски войници остават в Гърция и са принудени да се предадат в плен на англичаните. \r\nВ действията през този период на войната нашата армия дава жертви – 5600 български войници. Общите загуби възлизат на 18 193 души. Страната понася значителни материални загуби. \r\n \r\n \r\n1919 г. \r\nПо инициатива на Народната партия е приет Закон за търговията със зърнени храни и с произведенията от тях. Въз основа на него е създаден Консорциум от трите държавни банки (БНБ, БЗБ и БЦКБ). Той установява държавен монопол върху износа на зърнени храни, като облекчава продоволствието на големите градове, осигурява изкупуването на житото и ограничава печалбите на частния търговски капитал. През ноември 1920  е преустроен, като в него са включени и големите кооперативни централи. Отменен е на 14 септември 1921  под натиска на Антантата. \r\n \r\n \r\n1909 г. \r\nПриет е Временен правилник за Народния археологически музей. На 7 декември подобен правилник е приет и за Народния етнографски музей. \r\nСпоред Закона за народното просвещение от 1909  в страната функционират два музея: Археологически народен музей и Етнографски народен музей. Приемник на Народния музей става Археологическия музей, който продължава да се помещава в Буюк джамия. Сред основните задачи на Археологическия народен музей са: да събира, съхранява, поддържа, всички паметници и старини в България, които имат архитектурно-художествено значение. \r\nВременният правилник на Народния археологически музей се приема въз основа на Закона за Народното просвещение от 1909  С него в музея се обособяват четири отдела: старовековен, средновековен, нумизматичен и художествен. В старовековния отдел се събират и проучват праисторически, антични и тракийски паметници. Средновековния отдел комплектува паметници на културата на византийци, българи, турци и други народи живели по българските земи през средните векове. В нумизматичния отдел се съхраняват нумизматични уникати от античните държави, византийски, български и др. В художествения отдел се събират произведения от старото и новото изкуство на България. \r\n \r\n \r\n1880 г. \r\nЗавършва Архиерейския събор на митрополитите от княжеството в София. На него е приет законопроекта за Екзархийски устав, изработен от Драган Цанков. \r\nБългарската Екзархия е върховна национална организация на Българската православна църква. Учредена е със султански ферман от 28 февруари 1870  и съществува до 1953  До освобождението на България от османско присъствие обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (90-те  на XIX в.). Създаването на Българската екзархия е резултат от дългогодишната борба на българския народ за извоюване на своя църковна независимост. \r\n \r\n \r\n1877 г.  \r\nВ хода на Руско-турската освободителна война под ръководството на Осман паша, военният съвет на Плевенския гарнизон решава да предприеме опит за разкъсване на блокадата на града. Същия ден руски части под командването на ген. Арнолди освобождават Кутловица (Монтана). \r\n \r\n \r\n1876  г.  \r\nВ Цариград започват неофициални разговори между руски и британски дипломати относно решенията на предстоящата посланическа конференция в турската столица. \r\nЦариградска конференция е свикана на 23 декември 1876  и продължава до 20 януари 1877  В нея участват посланиците на Великите сили - Англия, Германия, Австро-Унгария, Италия, Русия и Турция. \r\nОт 30 ноември до 10 декември 1877  маркиз Р. Солсбъри - специален английски пълномощник, и граф Николай П. Игнатиев се договарят относно политическото устройство на българските земи и на Босна и Херцеговина. \r\nОт 11 до 22 декември започват предварителни заседания без турски представители. Приема се общото становище да се образуват 3 автономни области, от които 2 - населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф  Андраши. Маркиз Солсбъри също възразява срещу голяма българска автономна област и се стига до идеята за две области - Източна, с център Търново, и Западна - с център София (без Беломорието и Одринска Тракия и по-голямата част от Родопите, въпреки българския им характер). Английският представител иска вертикално разделяне на българските земи, тъй като смята, че в източната половина живеят предимно турци и гърци и тя трябва да се управлява отделно. Предвидено е международна надзорна комисия да следи в продължение на 1 година изпълнението на споразуменията. На официалното откриване на 23 декември 1876  Савфет Мехмед паша, председателстващ заседанието, отхвърля основанията за свикването на конференцията, базирайки се на обявената нова турска конституция. Веднага след изложението на Савфет паша топовни гърмежи оповестяват прокламирането на конституцията. Държавите - участнички в конференцията, в знак на протест отзовават своите посланици от Цариград. Не се стига до окончателно решение на конгреса. \r\n \r\n \r\n1875 г.  \r\nВисоката порта издава ферман, с който се правят преобразования в правораздаването, обявява се нова данъчна система, прокламира се равенство на всички поданици на империята, дават се облекчения при събирането на данъка бедел (наименование на откупа от военната служба, въведен в Османската империя през 1856  вместо поголовния данък джизие. Плащан от немохамеданското мъжко население от 15 до 75-годишна възраст. Бедел се явява една от многобройните прояви на народностната дискриминация на османската власт спрямо немохамеданските поданици на империята.) и др. Целта на фермана е да се демонстрира пред Великите сили желание за последователно осъществяване на реформи във всички сфери на обществено-политическия живот. \r\n \r\n \r\n \r\n На тази дата са родени: \r\n \r\n \r\n1941 г.  \r\nРоден е Иван Цанев (И. Ц. Иванов) - български поет. Завършва руска филология в СУ “Св. Климент Охридски”. Редактор е във в. “Студентска трибуна” (1966-1967 ), литературен консултант е в сп. “Родна реч” (1969-1971 ), редактор (1973-1976 ) и завеждащ отдел “Поезия” (от 1977 ) в сп. “Пламък”. Член е на СБП. Печата за пръв през 1959  във в. “Дунавска правда”, Русе. През 1965  спечелва конкурс на в. “Пулс” за най-добро стихотворение на млад автор. Един от изявените представители на т. нар. “тиха лирика”. Иван Цанев е автор на съчиненията “Седмица” (1968 ), “Неделен земетръс” (1973 ), “Дневно щурче” (1975 ), “Телеграма” (1977 ), “Едничка дума” (1981 ), “Стихове и междустишия” (1992 ). Автор е на книги за деца. \r\n \r\n \r\n1925 г.  \r\nРоден е Георги Стоянов Бигор - български критик и публицист, кандидат на изкуствознанието 1971 , директор на Националната филмотека (1960-1976 ), главен редактор на сп. \"Кино и време\" (1972-1976 ), филмов наблюдател в БЦТ от 1976  Автор е на книгите: \"Поезия в киното\" (1966 ), \"Четири поколения съветски кинорежисьори\"(1966 ), \"Звезди и поклонници\" (1974 ), \"Безначален и безкраен вятър\" (1975 ), \"Ръкопляскането забранено!\" (1977 ), \"Филми от златния фонд\" (1980 ), \"Магията на киното\" (1993 ). Сценарист на документалните филми: \"Альоша\" (1969 ), \"Партизан за бой се стяга\" (1969 ), \"Началото\" (1972 ), \"Като слънцето\" (1972 ), \"Двубоят\" (1976 ). \r\n \r\n \r\n1879 г. \r\nРоден е Петко Хр. Стоянов - български финансист, общественик, професор. Завършва право в Петербург, специализира финансови и стопански науки в Мюнхен. Професор е по финанси в СУ “ Св. Климент Охридски” и в Свободния университет . Виден деец е на Радикалдемократическата партия. В началото на 1942  се присъединява към ОФ като “независим интелектуалец”. Министър на финансите е в правителството на К. Георгиев. След 1945  преминава в опозиция. Народен представител е в VI ВНС. На 1 юни 1947  депутатският му мандат е отнет. Някои от по-важните му трудове: “Основни начала по финансовата наука” (1926 ), “Митническа политика” (1932 ), “Бюджетът на съвременната държава” (1938 ), “Данъчно право” (1943 ). Умира на 7 декември 1973  в София. \r\n \r\n \r\n1866  г.  \r\nРоден е Андрей Тасев Ляпчев - български държавник, икономист и кооперативен деец. Един от лидерите на Демократическата партия и Демократическия сговор. Роден е в Ресен. Следва финансови и стопански науки в Цюрих, Берлин и Париж. След завръщането си в България е назначен в Министерството на финансите, но повече се занимава с журналистика. Включва се и в македоно-одринското революционно движение. Един от редакторите на в. \"Млада България\". Основател и редактор на в. \"Реформи\" – орган на Върховния македоно–одрински комитет. В края на ХIХ в. влиза в Демократическата партия и в скоро време става един от най-видните и дейци. Заема и отговорни държавни постове: министър на търговията и земеделието (16 януари 1908  – 5 септември 1910 ) и на финансите (5 септември 1910  – 16 март 1911 ). Възглавява Министерството на финансите от 21 юни до 28 ноември 1918 , като от 17 октомври до 28 ноември 1918  е и управляващ Министерството на земеделието и държавните имоти. В кабинета на Т. Теодоров (28 ноември 1918  – 7 май 1919 ) е първото цивилно лице, което заема поста военен министър в България. След неуспеха на акцията на Конституционния блок срещу управлението на БЗНС (17 септември 1922 ) е арестуван и хвърлен в затвора, за да бъде съден като един от виновниците за втората национална катастрофа, но поради влошено здравословно състояние е освободен и държан под домашен арест. На 10 август 1923  влиза в образувания Демократически сговор. След напускането на Демократическия сговор от Ал. Малинов и Н. Мушанов отказва да се върне във възстановената от тях Демократическа партия и до края на живота си е в Демократическия сговор, откроявайки се като един от лидерите му. От 4 януари 1926  до 21 юни 1931  е министър-председател и министър на вътрешните работи и народното здраве. При разцеплението на Демократическия сговор (май 1932 ) застава начело на едното му крило, но поради тежко заболяване практически не се занимава с активна политическа дейност. Умира на 8 ноември 1933  в София. \r\n \r\n \r\n1862 г. \r\nРоден е Христо Петков Славейков - български общественик, държавник, публицист и юрист. Син е на П. Р. Славейков. Учи в Южнославянския пансион в гр. Николаев, Русия. Заместник-прокурор е в Софийския окръжен съд (1881 ), член е на Варненския окръжен съд, председател е на Окръжния съд в Кюстендил (1884 ). Завършва право с докторат в Екс ан Прованс (1891 ), след което е съдия и председател на Окръжния съд в Кюстендил. Адвокат (след 1900 ). Член е на Демократическата партия, 25 години е непрекъснато народен представител. Председател е на ХIV НС (1908-1910 ), министър на правосъдието (1910-1911 ). Публицист, фейлетонист, сътрудник на в. “Пряпорец” (1848-1932  ) и на сп. “Демократически преглед”. Умира през 1935  в Кюстендил. \r\n \r\n \r\n На тази дата умират: \r\n \r\n \r\n1982  г.  \r\nУмира Константин Колев (Константин Колев Костадинов) - български белетрист. Роден е на 22 ноември 1930  През 1954  завършва журналистика в СУ “Св. Климент Охридски”. Работи като журналист и редактор в провинциални издания. Сътрудничи на централния литературен печат. Автор е на разкази, новели, повести и произведения за деца. Някои съчинения: “Счупеният рог” (1959 ), “Кръв и роса” (1962 ), “Когато човекът се раждаше” (1963 ), “Зеленото съмване” (1965 ), “Лирични размисли” (1965 ), “Ехо от детството” (1966 ), “Откриване на старите истини” (1968 ), “Ароматен пръстен” (1973 ), “Здравей, грешнико” (1974 ) и др. \r\n \r\n \r\n1978 г.  \r\nУмира Петко Тихолов Тихолов - български поет и журналист. Роден е на 6 юни 1903  в Тетевен . През 1923  завършва гимназия в Плевен, а през 1931  политически науки в Свободния университет в София. Занимава се с журналистика. Редактор е на сп. “Чайка” и на “Читалищно слово”. Сътрудничи на в. “Народ”, “Дъга”, “Дневник”, “Кооперативна България”, кореспондент е на столични издания. Редактор е във в. “Отечествен фронт”. Един от основателите е на Съюза на българските журналисти след 9 септември 1944  Член е на СБП. Дебютира със стихотворение в сп. “Ученическа мисъл” (Русе) през 1920  Обнародва интервюта с видни писатели, художници, артисти, общественици. Съчинения: “Робство” (1929 ), “Разговор със 72 български писатели” (1941 ), “Кръстьо Сарафов” (1946 ), “Николай Райнов” (1948 ), “Стефан Македонски” (1956 ), “Елин Пелин” (1959 ), “Николай Лилиев” (1962 ), “Срещи с три поколения” (1973 ) и др. \r\n \r\n \r\n1955 г. \r\nУмира Александър Михайлов Балабанов - български общественик, филолог класик, поет, писател, преводач и литературен критик. Роден е на 18 януари 1879  в Щип. Учи в Българската гимназия в Солун (1898 ) и в София, следва класическа филология в Лайпци Защитава докторска дисертация в Ерланген (1904 ). От 1917  е извънреден и редовен професор, ръководител на Катедрата по класическа филология в СУ “Св. Климент Охридски”, създава специалност \"Класическа филология\". Основава литературно-художественото сп. \"Художник\", заедно с Й. Хербст редактира в. \"Време\", редактор е във в. \"Развигор\" и сп. \"Прометей\". Превежда творби от Есхил, Софокъл, Еврипид, Аристофан, Платон и др. Съчинения: \"Еволюция на мотивите в гръцката поезия през класическия период\" (1911 ), \"История на класическата литература\" (1914 ) (2 преработени издания 1917 , 3. преработени издания 1931), \"Облакът като мотив в поезията\" (1914 ), \"Мястото на българската литература\" (1930 ), \"Любов и поезия\" (1939 ), \"Джобен българско-английски речник\" (1943 , 1946 , 1991 ), \"Студии, статии, рецензии, спомени\", т. 1-2. 1973-1978 , \"И аз на тоя свят\", автобиографична повест (1979 ), \"И аз на тоя свят. Спомени от разни времена\" (1985 ), \"Избрани преводи\" (1989 ). \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.11.30", "title": "Денят 30 ноември в българската история"}
{"url": "http://www.focus-news.net/news/2019/11/30/2724763/pravoslavnata-tsarkva-pochita-pametta-na-sv-apostol-andrey-parvozvani.html", "text": "Православната църква почита на 30 ноември паметта на Св. Апостол Андрей Първозвани, който пръв от апостолите е бил повикан да тръгне след Христа. \r\n \r\nАндрей Първозвани се смята за апостол на православните славяни, защото именно той ръкоположил първия епископ в Цариград - Стахий, а кръщение и миропомазание православните славяни - българи, сърби и руснаци, са получили именно от Цариградската патриаршия. \r\n \r\nСпоред народните възгледи на този ден започва нарастването на деня. В различните краища на страната е известен като Андреювден, Ендрювден, Андрея, Андрей, Ендрин, Ъдрей, Ендрей, Дреювден, Едревден. В българските земи на север от Балкана, Андреевден се почита като празник на мечките, познат под името \"Мечкин ден\". \r\n \r\nСпоред народното предание някога свети Андрей бил самотен отшелник в планината. Там обработвал малка нивица. Но една мечка изяла вола му. Разгневеният земеделец успял да улови звяра, впрегнал го в ралото вместо вола и така го подчинил на волята си. Оттогава яздел мечката и обработвал земята си с нейна помощ. Затова светецът се тачи като патрон на мечките, като техен покровител. \r\n \r\nРазпънат е на кръст в гръцкия град Петра.  \r\n \r\nОще в навечерието на празника или в настъпилото ранно утро всяка домакиня приготвя вариво от царевица, жито, фасул, леща, ечемик, овес. Това се прави, за да едреят посевите, тъй както наедряват сварените зърна. От варивото ядат всички. От него се дава на домашните животни, за да е добър приплодът им. Жените раздават от варивото из махалата, за да е плодовита годината. \r\n \r\nДеня празнуват и невестите, очаквайки благоволението на съдбата - да нарастват като деня и семената, да забременяват, да раждат здрави и хубави деца. На празника на Свети Андрей не се работи къщна работа. Не бива и да се перат дрехите. \r\n \r\n На този ден имен ден празнуват:  Андрей, Андриан, Андреа, Андриана, Първан, Пръвка, Първанка, Храбър, Храбрин, Силен, Силка, Дешо, Дешка.", "date": "2019.11.30", "title": "Православната църква почита паметта на Св. Апостол Андрей Първозвани"}
{"url": "http://www.focus-news.net/news/2019/11/30/2724764/svetovno-priznatiyat-onkolog-prof-d-r-serkan-keskin-shte-izvarshva-konsultatsii-v-sofiya.html", "text": "В София екипът на ЗИЦ „Медикъл Караджъ“ ще посрещне още веднъж в рамките на месеца топ онколога проф. д-р Серкан Кескин. Това съобщиха от пресцентъра на  Здравен информационен център „Медикъл Караджъ“ . Проф. д-р Кескин идва отново извънредно поради големия брой пациенти, желаещи да посетят неговите консултации. Той ще гостува в рамките на инициативата да се предостави достъп на българските пациенти до най-съвременните и иновативни методи в медицината. \r\n \r\nКонсултациите с топ-онколога от Турция са подходящи за пациенти, нуждаещи се от второ мнение относно своето заболяване. Също така биха били полезни за всички пациенти, които се интересуват от възможността за лечение в чужбина, в частност от лечение в Турция. \r\n \r\n Кой е проф. д-р Серкан Кескин? \r\nПроф. д-р Серкан Кескин завършва Медицинския факултет към Тракийския университет през 2001 г. Впоследствие той специализира „Вътрешни болести“ и „Медицинска онкология“. Към момента проф. д-р Кескин ръководи Отделението по медицинска онкология в болница „Мемориал Шишли“ в Истанбул. Там той прилага индивидуализирани иновативни терапии за лечение на рак. Проф. д-р Серкан Кескин е световно признат онколог със 70 научни публикации в международни издания. Също така той е член на редица професионални сдружения в Европа, САЩ и Турция. \r\n Какво е новото в лечението на раковите образования, което той прилага в практиката си? \r\n \r\nЛечението на рак бележи сериозно развитие през последните години. Това се доказва с факта, че ако през миналия век 5-годишната преживяемост при онко-болни пациенти е била около 50%, то в наши дни тя достига 80%.  \r\nДнес лекарствените терапии за лечение на рак се разделят на три групи: \r\n- Първата е химиотерапия. Тя унищожава раковите клетки. Тъй като при нея наред с раковите клетки обикновено се засягат и здрави клетки, химиотерапията в много случаи е свързана със значителни странични ефекти; \r\n- Вторият метод са таргетните терапии или т.нар. „умни“ лекарства. Те се прицелват само в раковите клетки. Техният механизъм на действие е свързан с блокиране на сигналите, които казват на раковите клетки да се делят и размножават; \r\n- Третият механизъм за овладяване на рака е имунотерапията. Тя активира клетките на имунната система за битка с раковите клетки и по този начин лекува болестта. Имунотерапиите вече се прилагат при много видове рак, а научните изследвания за прилагането им продължават. \r\nЗа по-успешно лечение на болестта, проф. д-р Кескин прилага в работата си генетично картографиране на рака. За да се повиши успеваемостта и намалят страничните ефекти при справянето с болестта, за него е важно да се прилага персонализирано лечение на рака, което да е съобразено с типа на заболяването и конкретния пациент. Чрез генетичното картографиране на рака се визуализира вътрешността на раковата клетка и се установява степента на увреждане. \r\n \r\n NGS (Next Generation Sequencing) \r\nNGS (Next Generation Sequencing) е методът, който се определя като ново поколение на секвениране. Той се осъществява чрез изследване на раковата тъкан или с обикновен кръвен тест. Това изследване подпомага избора на най-подходящата терапия, която ще въздейства най-ефективно върху туморните клетки с по-малко странични ефекти за конкретния пациент. \r\nНапример при пациент с рак на гърдата с взимането на клетъчни или кръвни проби се осъществява генетичното изследване на болестта. Въз основа на изследването се определя лекарството, което ще се използва и се конфигурира планът за лечение. По този начин оздравяването на пациента ще се реализира чрез избиране на по-ефективното лечение и използването на лекарства с по-малко странични ефекти. \r\nЗа по-високата успеваемост при лечението на рак е необходимо да се прилага комплексен подход при всеки отделен случай. И макар днес ракът да е в групата на лечимите заболявания, за успешното му лечение след поставяне на диагнозата е необходима съвместна преценка и работа на различни специалисти в тази сфера. При планиране на лечението се вземат предвид допълнителни данни като възраст на пациента, други придружаващи заболявания, индивидуални предпочитания на болния и психо-социалното му състояние. \r\n„Само пероралното или венозно приложение на правилното за болестта лекарство при болния от рак не може да се счита за успех. Тайната се крие в обичта и уважението към човека. Усилието да се вдъхне надежда, както и доверието на самия пациент и неговото семейство, са също неизменна част от успешното лечение“, подчертават специалистите от болница „Мемориал“. \r\n \r\nВсички пациенти с онкологични заболявания, които желаят да се възползват от възможността за безплатни консултации с проф. д-р Серкан Кескин в София, трябва да си запишат предварително час на телефоните на „Медикъл Караджъ“: +359 879 009 742 и +359 87 850 0940.  \r\n \r\nПо време на безплатните консултации пациентите трябва да представят всички медицински документи, с които разполагат по случая си до момента. Само така консултацията може да бъде максимално полезна за тях. \r\nПрегледи няма да бъдат извършвани по време на консултациите. Безплатните консултации се провеждат на база медицинските документи, с които разполага пациента към момента.", "date": "2019.11.30", "title": "Световно признатият онколог проф. д-р Серкан Кескин ще извършва консултации в София"}
{"url": "http://www.focus-news.net/news/2019/11/30/2724761/stolichna-obshtina-osiguryava-transportno-obsluzhvane-na-zhelaeshtite-da-uchastvat-v-esenniya-zalesitelen-sezon-na-2019-g.html", "text": "Столична община осигурява транспортно обслужване на желаещите да участват в есенния залесителен сезон на 2019 г. Това съобщиха от пресцентъра на  Общината . \r\n  \r\nДнес и 01 декември .2019 г. „Център за градска мобилност“ ще организира експлоатацията на временна автобусна линия №56А с маршрут от спирка с код 2572 „Метростанция Вардар” на автобусни линии № 45 и 56 на ул. „Булина ливада” по маршрута на автобусна линия №56 до кръстовище ул. „Траян Танев” – ул. „Хармония” (митницата „Суходол“) и наляво по ул. „Хармония”, наляво по ул. „Прохладен кът“ до пътната допирна точка на ул. „Прохладен кът“ - ул. „Кирил Христов“ – безименното отклонение за „Новата гора на София“, продължава по ул. „Кирил Христов“, наляво по ул. „Перла“, надясно по ул. „Траян Танев“ и по маршрута на  автобусна линия № 56 до спирка с код 2572 „Метростанция Вардар“. \r\n \r\nОбслужващи спирки:  \r\n- начална/крайна код 2572 „Метростанция Вардар” за автобусни линии № 56 и №45;  \r\n- двупосочна с кодове 2567 и 2568 „Ж.к. „Западен парк” за автобусна линия № 56;  \r\n- двупосочна с кодове 1180 и 1181 „Околовръстен път” за автобусна линия № 56;  \r\n- начална/крайна с код 6577 „Новата гора на София кв. „Суходол“, разположена в района на допирната точка на ул. „Прохладен кът“ - ул. „Кирил Христов“ – безименното отклонение за „Новата гора на София“,  \r\n \r\nЧасове на тръгване от началните спирки:  \r\n- „Метростанция Вардар“: 10:00; 11:00; 12:00; 13:00; 14:10 и 15:20 часа;  \r\n- „Новата гора на София, кв. „Суходол“: 10:43; 11:43; 12:43; 13:53; 15:03 и 16:30 часа", "date": "2019.11.30", "title": "Столична община осигурява транспортно обслужване на желаещите да участват в есенния залесителен сезон на 2019 г."}
{"url": "http://www.focus-news.net/news/2019/11/30/2724762/london-evening-standard-pohititelyat-v-london-e-poznat-na-politsiyata-i-ima-vrazki-s-teroristichni-grupirovki.html", "text": "Похитителят от инцидента в Лондон, в който бяха наръгани и убити двама души, е познат на силите на реда и е имал връзки с ислямски терористични групировки, според източник в полицията, пише британският вестник  London Evening Standard . \r\n \r\nПохитителят, който носеше фалшива жилетка с експлозиви по време на атентата беше застрелян.  \r\nПремиерът Борис Джонсън заяви, че смъртта на невинни хора е сърцераздирателна и също загатна, че вероятно атентаторът е бил терорист. Според вестник  The Times , той е бил освободен от затвора по-рано, след като се е съгласил да бъде поставен под полицейски надзор.  \r\n \r\nСпоред документите, той е посетил конференция за затворническа рехабилитация, организирана от университета в Кеймбридж в Лондон, на която е „заплашил да взриви“ сградата. \r\n \r\nИзточник в британската полиция потвърди, че атентаторът е познат на властите и има връзки с ислямски терористични групировки. Пред свикания по случая извънреден комитет, Джонсън заяви, че „отдавна твърди“, че е „грешка да се оставят сериозни и опасни престъпници да напускат затвора рано и е много важно да се прекъсне този навик“.  \r\nТой добави, че е от основно значение също така и „да се налагат съответните присъди за опасните престъпници, особено терорирстите“. \r\n \r\nПолицейския комисар Кресида Дик по време на пресконференция отказа да потвърди дали извършителят на атентата е познат на полицията. \r\n„Ще работим колкото се може по бързо, за да разберем кой е този човек, откъде идва и дали има някой друг, който трябва да открием бързо, който може да е във връзка с него“, каза тя.  \r\n \r\nВ атентата загинаха двама души, а трима други бяха ранени. Според Националната здравна служба на Великобритания, единият от ранените е „в критично, но стабилно състояние“. Няма опасност за живота на другите двама пострадали.  \r\n \r\nДжонсън по-рано похвали усилията на гражданите, станали свидетели на атентата и опитали се да помогнат и им благодари „за невероятната смелост“. По-рано стана ясно, че по време на инцидента няколко души са помогнали да бъде съборен и разоръжен извършителят.  \r\n \r\nДжонсън призова правителствен комитет за извънредни случаи „Кобра“ по-рано и отмени своите предизборни дейности за следващия ден (30 ноември). Либералдемократическата партия също временно прекрати своите предизборни дейности. Инцидентът се е случил на Лондонския мост, където при подобен инцидент загинаха осем души през 2017 г., а 48 бяха ранени тогава.  \r\n \r\nПолицията от „Скотланд ярд“ похвали „смелостта и професионализма“ на силите на реда, които са се отзовали на мястото на инцидента пет минути, след като са били повикани.  \r\nПо-рано кметът на Лондон Садик Хан също похвали действията на гражданите на Лондон, опитали се да противодействат на похитителя, като им благодари за „невероятното геройство“.  \r\n \r\nСвидетели по-рано казаха, че убитият атентатор е носил жилетка с експлозиви, но ръководителят на отдела за борба с тероризма в британската полиция заяви, че тя е била фалшива.   \r\n \r\n  Теодор Пенев", "date": "2019.11.30", "title": "London Evening Standard: Похитителят в Лондон е познат на полицията и има връзки с терористични групировки"}
{"url": "http://www.focus-news.net/news/2019/11/30/2724769/tacc-izraelski-samoleti-udariha-voenni-tseli-na-hamas-v-ivitsata-gaza-v-otgovor-na-izstrelyana-raketa.html", "text": "Самолети на израелските отбранителни сили атакуваха военни цели на движението „Хамас“ в Ивицата Газа в отговор на изстреляна оттам ракета. Това съобщиха от пресслужбата на армията, предава  TACC . \r\n \r\n„Тази нощ (29 ноември) беше изстреляна ракета от Ивицата Газа срещу Израел. В отговор изтребители на израелските отбранителни сили нападнаха няколко терористични цели на Хамас в северната част на Ивицата Газа. Сред ударените цели е фабрика за производство на оръжие\", се казва в изявление на силите са сигурност на страната. \r\n \r\n \r\n \r\n \r\n  Теодор Пенев", "date": "2019.11.30", "title": "TACC: Израелски самолети удариха военни цели на „Хамас“ в Ивицата Газа в отговор на изстреляна ракета"}
{"url": "http://www.focus-news.net/news/2019/11/30/2724771/tass-siriyskite-pravitelstveni-sili-otbiha-ofanziva-na-teroristichni-grupirovki-v-idlib.html", "text": "Подразделения на сирийската правителствена армия отблъснаха атака на терористи от групировката „Джебхат ал Нусра“ от техните позиции в източната част на провинция Идлиб, предава  TACC , като се позовава на медиите в Дамаск.  \r\n \r\nСпоред информацията силите на „Ал-Нусра“ (често наричани Ал-Кайда в Сирия) са извършили масирана офанзива и са опитали да напреднат в района на Иджаз. \r\n \r\nСирийските правителствени сухопътни войски, с помощта на авиацията са успели да отблъснат атаките на групировката и не са им позволили да пробият фронтовата линия. Според информацията, войските са нанесли загуби на терористите, унищожавайки два танка и няколко бронирани джипа. \r\nКомандването на въоръжените сили на Дамаск по-рано изпрати военни подкрепления и бронирани машини в югоизточните райони на Идлиб. Според местни медии, войските сега подготвят настъпателна операция за завземане на град Маарет-Неаман, който служи като основен аванпост на въоръжени групировки в района. \r\n \r\n \r\n \r\n \r\n  Теодор Пенев", "date": "2019.11.30", "title": "ТАСС: Сирийските правителствени сили отбиха офанзива на терористични групировки в Идлиб"}
{"url": "http://www.focus-news.net/news/2019/11/30/2724770/sastezaniya-po-voleybol-ot-obshtinskite-uchenicheski-igri-shte-se-provedat-vav-varna.html", "text": "Състезания по волейбол от Общинските ученически игри ще се проведат във Варна, предаде репортер на   Радио „Фокус“ – Варна . В състезанията по волейбол за момичета 5-7 клас, част от Общинските ученически игри се включиха общо 8 отбора. Турнирът се проведе в залата на СУ „Елин Пелин“. Организатор е дирекция „Спорт“ към Община Варна. Шампиони станаха учениците от ОУ „П. Р. Славейков“, на второ място се класираха спортистите от ОУ „Добри Чинтулов“, а бронзовите медали взеха от ОУ „Г. С. Раковски“. Призьорите получиха медали, купи, грамоти и волейболна топка. \r\n \r\nСледващите състезания по волейбол от Общинските ученически игри ще се проведат по график в залата на Първа ЕГ: \r\n \r\n30.11.2019 г. (събота) от 09.00 – 14.00 ч. VIII–X клас /юноши/ \r\n \r\n01.12.2019 г. (неделя) от 09.00 – 14.00 ч. VIII–X клас /девойки/ \r\n \r\n07.12.2019 г. (събота) от 09.00 – 14.00 ч. VIII–X клас /юноши/ \r\n \r\n08.12.2019 г. (неделя) от 09.00 – 14.00 ч. VIII–X клас /девойки/ \r\n \r\n14.12.2019 г. (събота) от 09.00 – 14.00 ч. VIII–X клас /девойки/ \r\n \r\nДесислава ВАСИЛЕВА", "date": "2019.11.30", "title": "Състезания по волейбол от Общинските ученически игри ще се проведат във Варна"}
{"url": "http://www.focus-news.net/news/2019/11/30/2724773/pss-loshi-sa-usloviyata-za-turizam-v-planinite-v-stara-planina-ima-snezhna-pokrivka.html", "text": "Лоши са условията за туризъм в планините. Това съобщиха за  Агенция „Фокус“ от Планинска спасителна служба (ПСС) към Българския червен кръст . По върховете на планините духа вятър, по билото на Стара планина и върха духа силен южен вятър. Там има снежна покривна около 20 см, мъгливо е.  \r\n \r\nВ ниската част на планинските курорти вали дъжд и при падане на температурите, ще премине в сняг. Планинските пътеки са хлъзгави.  \r\n \r\nЛифтовите съоръжения не работят. Няма регистрирани инциденти. \r\n \r\nИнформация за обстановката в планините можете да намерите  на  .  \r\n \r\nТелефоните на ПСС са: 02/ 9632000 и 088 1470.", "date": "2019.11.30", "title": "ПСС: Лоши са условията за туризъм в планините, в Стара планина има снежна покривка"}
{"url": "http://www.focus-news.net/news/2019/11/30/2724767/arhiereyska-sveta-liturgiya-shte-bade-otsluzhena-v-hram-sv-andrey-v-stolitsata.html", "text": "Всяка година на 30 ноември Православната църква прославя Свети апостол Андрей Първозвани – Андреевден. По този повод в храма, посветен на първозвания апостол \"Св. Андрей\" на столичната улица \"Опълченска\", сутринта на  празника, от 9.00 часа, ще бъде отслужена архиерейска света Литургия, предаде репортер на  Агенция \"Фокус\" .  \r\n \r\nС благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишкия епископ Поликарп - викарий на Софийския митрополит. \r\nПо време на празничната служба православните християни ще могат да се поклонят на частицата от мощите на Св. Андрей Първозвани, която се съхранява в храма. \r\n \r\n Храм-паметник \"Св. апостол Андрей Първозваний\"-София е построен през 1926 г. в памет и прослава на българските опълченци, загинали за свободата на България. Той е не само единственият в България храм, носещ името на първозвания Христов апостол, но е и единственият, който е посветен на героичните български войници, участвали в Руско-турската освободителна война, Сръбско-българската война и Македоно-одринското опълчение. Затова и всекидневно се споменават на богослуженията в храма.   \r\n \r\nНикола ПЕТКОВ", "date": "2019.11.30", "title": "Архиерейска света Литургия ще бъде отслужена в храм \"Св. Андрей\" в столицата"}
{"url": "http://www.focus-news.net/news/2019/11/30/2724768/za-chetvarta-poredna-godina-v-kyustendil-shte-se-provede-detskiyat-koleden-festival-koledna-izpoved.html", "text": "За четвърта поредна година в Кюстендил ще се проведе детският коледен фестивал „Коледна изповед”. Това съобщиха за  Радио „Фокус” – Кюстендил  от пресцентъра на Областна администрация – Кюстендил. Международен детски коледен фестивал под надслов „Коледна изповед“ ще се проведе от 11.00 часа в залата на читалище „Братство”. \r\n \r\nТой се организира от Областна администрация – Кюстендил и читалище „Добрина”. Събитието е във връзка с изпълнението на Комуникационната стратегия на Р България за Европейския съюз и е по проект на Областна администрация – Кюстендил. То е част от проведените досега различни културни инициативи, популяризиращи европейското културно многообразие сред местната общност и младите хора в Кюстендилска област. \r\n \r\nС подкрепата на Областна администрация, през изминалата година читалища от различни общини реализираха множество успешни проекти, представящи характерни традиции, обичаи, култури и част от изкуството на страните Румъния, Италия и Гърция. \r\nВенцеслав ИЛЧЕВ", "date": "2019.11.30", "title": "За четвърта поредна година в Кюстендил ще се проведе детският коледен фестивал „Коледна изповед”"}
{"url": "http://www.focus-news.net/news/2019/11/30/2724772/izsledvane-na-svetovnata-banka-pokazva-che-tol-taksite-shte-oskapyat-hranitelnite-produkti-s-do-2-st.html", "text": "Тол таксите ще имат минимално въздействие върху цените на основните хранителни стоки. Това съобщиха от  Агенция „Пътна инфраструктура“ . Максималното поскъпване е до 2 ст. за кг/л при брашното, хляба, прясното и киселото мляко и безалкохолните. Така че въвеждането на тола за тежкотоварния трафик над 3,5 тона няма да се отрази съществено върху разходите на домакинствата. \r\n \r\nТова показва анализ на екип на Световната банка, която е консултант на Агенция „Пътна инфраструктура“ при въвеждане на новата система за електронно таксуване при използване на републиканските пътища. Анализът е изготвен по искане на възложителя и целта му е да се вземе информирано решение при определяне на тарифите, така че едновременно да се постигне баланс между интересите на държавата и превозвачите, но и да се защитят потребителите. \r\n \r\nEкспертите на Световната банка са направили изчисления за 19 групи стоки, които присъстват всеки ден на трапезата на българина. Сметките са на база тарифите, които вече са обявени за обществено обсъждане и предлагания обхват на платената пътна мрежа от 6050 км. За стоките са използвани осреднени цени на Националния статистически институт. \r\n \r\nСпоред изследването максималното увеличение в различните групи ще е от 0,05% при прясната и замразената риба до близо 4% при безалкохолните напитки. В абсолютно изражение това е най-много 2 ст./кг/л. \r\nЕкспертите отбелязват, че очакваното поскъпване при отделните продукти е различно в зависимост от тяхната цена, разстояние на превоз, тегло и обем. Колкото повече се преработва един продукт, толкова повече поскъпва, защото транспортните разходи се увеличават. Има значение също дали стоката е от внос или е местно производство. \r\n \r\nСредната цена на килограм ориз например по данни на НСИ е 2,33 лв. с ДДС. При средна дължина на превоз от 189 км за транспортиране на този продукт, текущите средни разходи с винетка са 32,38 лв. на тон. При въвеждане на тол таксуване се очаква да нараснат на 34,64 лв./тон, което е увеличение на транспортните разходи със 7%. Но тъй като делът на тези разходи при ориза е малък (1,8%), отражението върху крайната цена на единица продукция би било най-много 0,17% или 0,004 лв./кг. Трябва да се има предвид, че един камион превозва не 1 кг ориз, а няколко тона според вместимостта на превозното средство. И така тол таксата, която е малка част от транспортния разход /основната част е горивото/, разпределени върху целия товар, води до минимално оскъпяване. Това показва, че всяко говорене за по-драстично повишение на цените на стоките заради тол таксите ще е спекулативно. \r\n \r\nМинимално е увеличението и на хляба. При средната цена на килограм от 1,41 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на тон. При въвеждане на тол таксуване се очаква да нараснат на 92,31 лв./т, което е увеличение на транспортните разходи със 10,9%. При хляба делът на тези разходи е по-голям отколкото при ориза (7,8%), защото продуктът минава през повече етапи на преработка и в него са калкулирани транспортните разходи и за суровините. Но тъй като тол таксата се преразпределя върху целия товар в един камион, то увеличението в крайната цена на единица продукция би било най-много – 1,67 % или 0,023 лв./кг. \r\n \r\nКакво е отражението върху цената на млякото?  \r\n \r\nПри средната цена на литър от 1,52 лв. и средна дължина на превоз от 347 км за транспортиране на този продукт, текущите средни разходи с винетка са 83,21 лв. на 1000 литра. При въвеждане на тол таксуване се очаква да нараснат на 92,31 лв./т, което е увеличение на транспортните разходи със средно 10,9%, тъй като млякото се транспортира на по-дълги разстояния от ориза. Но изчисленията показват, че максималното увеличение на литър мляко в резултат от въвеждане на тол таксите би било най-много 1,54 % или 0,023 лв./л. \r\n \r\nВажен факт е, че при обхват на платената мрежа от 6050 км, 14 хиляди километра републикански пътища ще бъдат освободени от пътни такси. Това означава, че за превозните средства над 3,5 т, които се движат по тях, транспортните разходи даже ще намалеят. Затова автоматичното пренасяне на размера на тол таксата върху търговските стоки не може и не трябва да послужи за оправдание за увеличението на цените на хранителните продукти. \r\n \r\nСпоред анализаторите спирачка за спекулативното повишаване на цените на транспортните услуги е и изключително силната конкуренция в бранша. В момента на българския пазар оперират много чужди компании, които работят с дългосрочни контракти с вносителите и големите търговски вериги. Повечето от транспортните фирмите познават работата с тол такси и знаят как да ги калкулират в цените на транспортните си услуги. \r\n \r\nВ по-различна ситуация ще бъдат малките местни компании, които имат по 1-2 камиона. Но и при тях спирачка за неконтролираното и драстично повишаване на тарифите за превоз ще е голямата конкуренция. Това се доказва и от практиката в държави, където се прилага тол при движение по пътната мрежа. При въвеждане на тол таксите в Германия например са очаквали цените на стоките да се повишат със 7-9%, но крайният резултат от реалното поскъпване заради въвеждането им е било 0,15%. \r\n \r\nПо искане на АПИ екипът на Световната банка анализира и отражението на тол таксите върху цените на автобусните билети. Той е на база предположението, че превозвачите ще прехвърлят изцяло върху цената на билетите разходите си за преминаване от винетка към тол такса. Проучването показва, че дори в този случай повишението би трябвало да е между 5 и 96 ст. Оценката показва, че при късите автобусни линии като Плевен-Ловеч или Пловдив-Пазарджик тол тарифите ще доведат до поскъпване на билетите между 5 и 15 стотинки. При маршрути със средна или по-голяма дължина поскъпването ще е с 5-6%, но не повече от 96 ст. Разликите идват от дължината на маршрутите и каква част от тях е по платената мрежа. Зависят също от натоварването и емисионния клас на автобуса. Така билетът от София до Перник например ще поевтинее с 2,2%, тъй като делът на таксуваната мрежа по този маршрут е само 30%. \r\n \r\nМалко по-голямо е увеличението при по-дългите разстояния. В момента средната цена на билета от София до Русе например е около 21,84 лв. При средна заетост от 20 човека в автобус, цената на винетката на един пътник е 13 ст. Тол таксата на пътник по този маршрут с дължина 316,12 км е 63 ст. и при положение, че мрежата с тол таксуване е 85% от целия маршрут, цената на билета ще се повиши на 22,44 лв. или увеличението ще е с около 60 ст.", "date": "2019.11.30", "title": "Изследване на Световната банка показва, че тол таксите ще оскъпят хранителните продукти с до 2 ст."}
{"url": "http://www.focus-news.net/news/2019/11/30/2724765/sky-news-trite-vodeshti-partii-v-obedinenoto-kralstvo-prekasnaha-predizbornite-si-kampanii-sled-napadenieto-v-london.html", "text": "Консервативната, Лейбъристката и Либералдемократическата партия на Великобритания прекъснаха временно предизборните си кампании „в знак на уважение“ към жертвите от нападението на Лондонския мост, предава  Sky News . \r\n \r\nПремиерът Борис Джонсън се върна в сградата на правителството на Даунинг Стрийт след атаката, за да разговаря с висши полицейски служители и да даде своите похвали към спешните служби и гражданите, които са се намесили, след нападението.  \r\n \r\nКонсерваторите заявиха, че предизборните им дейности за 30 ноември са били отменени след атаката. Ръководителят на опозиционната Лейбъристка партия Джереми Корбин от своя страна е отменил своята „Среща за Националната здравна служба“, която трябваше да се проведе в същия ден в Йоркшир. \r\n \r\n„Трябва да останем единни сред всички общества и не можем да оставим демократичните ни процеси да бъдат отклонявани от терористични актове“, каза Корбин.  \r\n \r\n„Прекратяваме кампаниите в Лондон (за 30 ноември) в знак на почит към тези, които пострадаха в атаката“, добави той. \r\n„Няма да бъдем уплашени от тези, които ни заплашват. Трябва и ще останем заедно, за да отхвърлим омразата и разединението“. \r\n \r\nЛибералдемократите от своя страна прекратиха своя митинг „Спрете Брекзит“ в Лондон. Лидерът на „Шотландската народна партия“ Никола Стърджън се очаква да изнесе реч по случай деня на св. Андрю (св. Андрей).  \r\n \r\n  Теодор Пенев", "date": "2019.11.30", "title": "Sky News: Трите водещи партии в Обединеното кралство прекъснаха предизборните си кампании след нападението в Лондон"}
{"url": "http://www.focus-news.net/news/2019/11/30/2724775/obshtina-burgas-shte-zasadi-35-darveta-v-parka-na-kv-rabotnicheski-zhilishta.html", "text": "Общината ще засади 35 дървета в парка на кв. „Работнически жилища“ зад Военна болница. Всеки, който желае да се включи, е добре дошъл. Общината ще осигури фиданки, лопати, колчета за укрепване. Това съобщиха от пресцентъра на  Община Бургас .  \r\n \r\nЗалесителната акция ще започне в 10.00 часа. За това парково пространство са подбрани видовете явор и аризонски кипарис. \r\n \r\nПрез следващата седмица Община Бургас ще организира подобна акция за засаждане на 11 дръвчета в пространството между блокове 59-63 в к-с „Братя Миладинови\". После едно пред кметство „Зора\" и три пред бл. 23 в к-с „Лазур\". \r\n \r\nПредстои засаждането на стотици нови фиданки още през следващата година. Кметът Димитър Николов пое ангажимент и вече стартира новата кампания на Община Бургас „Засади дърво\". Експертен екип от ландшафтни архитекти и озеленители определи първоначалните зони за интервенция. Всеки, който желае, може да засади там собствено дърво и да се грижи за него, като за целта ще получи указания и подкрепа от Общината.", "date": "2019.11.30", "title": "Община Бургас ще засади 35 дървета в парка на кв. „Работнически жилища“"}
{"url": "http://www.focus-news.net/news/2019/11/30/2724780/d-r-desislava-panayotova-pulieva-bogoslov-sveti-andrey-se-naricha-parvozvani-zashtoto-e-parviyat-prizovan-da-sledva-gospod-ot-samiya-spasitel.html", "text": "Свети Андрей се нарича Първозвани,  защото е първият призован да следва Господ от самия спасител. Той е брат на св. Петър. Това каза в интервю за  Агенция „Фокус“  богословът  Д-р Десислава Панайотова – Пулиева, по повод Андреевден.  \r\n \r\n„Малцина знаят, че той е първият Апостол на Исус Христос, който го възлюбва до степен да е готов да остави всичко заради него и да го следва. Да слуша живителното му слово и да следва неговия подвиг. Свети Андрей наистина е първият от Апостолите и ние трябва да знаем това. Също трябва да помним, че името му означава мъжествен. Мъжествен във вярата, крепък, утвърден във вярата в Господа, верен до край“, обясни още д-р Панайотова.  \r\n \r\n„На празника в църквата се празнува именно паметта на великия Апостол, който е преминал през Константинопол, през нашите земи, стигнал е нагоре към Украйна и е отдал мъченически живота си за Христа“, добави богословът. „Тъй като семето, което е посято в земята на есен, в момента чрез дъждовете, чрез влагата, чрез предстоящия сняг, предстои да покълне и да даде плод. Това е някаква косвена връзка, която народа е направил със св. Андрей. Но по никакъв начин това не е в истинското съдържание на празника. Църквата го празнува по този начин. Това е народен обичай“, посочи още д-р Десислава Панайотова. \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.11.30", "title": "Д-р Десислава Панайотова – Пулиева, богослов: Свети Андрей се нарича Първозвани,  защото е първият призован да следва Господ от самия спасител"}
{"url": "http://www.focus-news.net/news/2019/11/30/2724777/s-normalna-intenzivnost-e-dvizhenieto-po-osnovnite-patni-arterii-vav-varna.html", "text": "С нормална интензивност е трафикът към този час по основните пътни артерии в града, предаде репортер на  Радио „Фокус“ – Варна . Нормално е движението по пътя за „Златни пясъци“, където в момента тече подмяна на мантинели, както и по околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“.  \r\n \r\nСпокойно е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите.  \r\nАвтобусите на градския транспорт се движат по разписание. \r\n \r\nДесислава ВАСИЛЕВА", "date": "2019.11.30", "title": "С нормална интензивност е движението по основните пътни артерии във Варна"}
{"url": "http://www.focus-news.net/news/2019/11/30/2724781/premierat-boyko-borisov-povisheniyat-krediten-reyting-na-balgariya-e-porednata-dobra-ekspertna-otsenka-za-politikite-koito-provezhdame.html", "text": "Международната рейтингова агенция S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB/A-2' от 'BBB-/A-3'. Това е написал във  Фейсбук профила си  премиерът Бойко Борисов.  \r\n \r\nПерспективата пред рейтинга на страната ни е положителна. Според агенцията повишението на рейтинга е в резултат на устойчивото развитие на икономиката на България. Фискалните и външните баланси на страната са силни, а напредъкът по присъединяването на България към Механизма на валутния курс II е стабилен. Повишеният кредитен рейтинг на България е поредната добра експертна оценка за политиките, които провеждаме в сферите на икономиката и финансите.", "date": "2019.11.30", "title": "Премиерът Бойко Борисов: Повишеният кредитен рейтинг на България е поредната добра експертна оценка за политиките, които провеждаме"}
{"url": "http://www.focus-news.net/news/2019/11/30/2724783/mkd-makedoniya-otkriti-sa-tayni-tuneli-za-migranti-na-granitsata-sas-sarbiya-i-ungariya.html", "text": "Унгарската полиция твърди, че в южното село Ашоталом е открит тунел, където също са задържали 44 мигранти, които са били заловени при преминаване на границата по този начин, пише македонското електронно издание  ”MКД“ . \r\n \r\nДруг тунел е открит в село Чикерия и е бил дълъг 22 метра, но нито един имигрант не е успял да го пресече, съобщиха от полицията. \r\nТе заявиха още, че са открили двата тунела малко след като те са били завършени. Тунелите са били разрушени от силите на реда. \r\n \r\nВ разгара на мигрантската криза през 2015 г. Унгария изгради огради от бодлива тел на южната си граница, за да предотврати притока на хора, повечето от Близкия изток и Азия, които се опитват да достигнат Западна Европа през страната. \r\n \r\n  Теодор Пенев", "date": "2019.11.30", "title": "“MКД“ (Македония): Открити са тайни тунели за мигранти на границата със Сърбия и Унгария"}
{"url": "http://www.focus-news.net/news/2019/11/30/2724778/afp-kraynodyasnata-partiya-alternativa-za-germaniya-izbira-novo-rakovodstvo.html", "text": "Крайнодясната партия „Алтернатива за Германия“ ще избере ново ръководство, като партията продължава своя възход и трупа електорат след серия от политически победи, предава  АFP . \r\n \r\nАнти-миграционните радикали в партията разполагат с предимство, след сериите от изборни победи в източните региони през септември и октомври 2019 г., които смаяха политическите анализатори.  \r\n \r\nПодчертавайки поляризиращия ефект, който партията оказва на Германия, поне 12 хил. протестиращи се очаква да се съберат извън залата в град Брауншвиг, в която ще се проведе конгреса на партията, за да протестират срещу нея.   \r\nПо-рано около хиляда демонстранти, облечени в черно, преминаха през центъра на града, също в знак на протест срещу дясната политическа сила.  \r\n \r\nВътре в залата се очаква напрежението да нарастне, като 78-годишният Александър Гауланд се очаква да напусне своята позиция на заместник-председател, докато федералният говорител Йорг Мойтен вероятно ще се опита да защити поста си.  \r\n \r\nБьорн Хьоке, лидер на фракцията „Крило“ в партията не е заявил, че ще се опита да заеме заместник-председателското място, но всеки кандидат за него ще има нужда от подкрепата му.  \r\n \r\nС 91 депутати в Бундестага, „Алтернатива за Германия“ вече е третата политическа сила в страната след Християндемократическия съюз (ХДС) и Социалдемократическата партия (СДП).  \r\nСпоред статистиките обаче възходът на партията е приключил и подкрепата й остава на 13 до 15%. „Алтернатива за Германия“ започва като евроскептична партия, но се превръща в анти-мигрантска популистка опозиция на Ангела Меркел, след като канцлера прие около милион бежанци в страната през 2015 и 2016 г.  \r\n \r\nПовечето партии в парламента отказват да работят с „Алтернатива на Германия“, което е и причината на този етап тя да не държи никаква изпълнителна власт на национално или регионално ниво.  \r\nФракцията „Крило“ търпи най-много критики, тъй като тя открито атакува една тема табу в културата на Германия след Втората световна война – изкуплението за нацисткото минало на страната.  \r\nХьоке открито описа берлинския мемориал за жертвите от Холокоста „мемориал на срама“, докато неговият колега Андреас Калбиц беше обвинен по-рано с връзки с нацистки организации.  \r\nПодобни обвинения не уплашиха техния електорат, но привлякоха вниманието на полицията в страната.  \r\n \r\n  Теодор Пенев", "date": "2019.11.30", "title": "AFP: Крайнодясната партия „Алтернатива за Германия“ избира ново ръководство"}
{"url": "http://www.focus-news.net/news/2019/11/30/2724774/ria-novosti-ruskata-voenna-politsiya-patrulira-blizo-do-siriyskiya-grad-kobani.html", "text": "Руската военна полиция е започнала нов патрулен маршрут край град Кобани, разположен в северната част на Сирия, съобщава кореспондент на  РИА Новости . \r\n \r\nСпоред съобщенията, патрулът е отнел четири часа. Първо районът е бил обходен от разузнавачи, след това от сапьори, след което са патрулирали бронирани машини „Тигър“.  \r\nСпоред информацията в град Кобани ситуацията се спокойна, като се отварят търговски обекти и се полага нов асфалт. \r\n \r\n \r\n \r\n \r\n  Теодор Пенев", "date": "2019.11.30", "title": "РИА Новости: Руската военна полиция патрулира близо до сирийския град Кобани"}
{"url": "http://www.focus-news.net/news/2019/11/30/2724782/sport-botev-plovdiv-gostuva-na-otbra-na-tsarsko-selo-v-mach-ot-18-ti-krag-ot-balgarskata-efbet-liga.html", "text": "Футбол: Ботев Пловдив гостува на отбра на Царско село в мач от 18-ти кръг от българската „Ефбет“ лига. Гостите се намират на девета позиция с 19 точки и дори при победа няма да се изкачат по-напред в класирането, но ще скъсят дистанцията до осмия Берое, който е с 24 точки и играе по-късно срещу Левски. Царско село е 12-ти с 15 точки и при победа може да излезе от зоната на изпадащите и да изпревари десетите Етър. Мачът започва в 15:00 часа.", "date": "2019.11.30", "title": "Спорт: Ботев Пловдив гостува на отбра на Царско село в мач от 18-ти кръг от българската „Ефбет“ лига"}
{"url": "http://www.focus-news.net/news/2019/11/30/2724776/kmetat-yordanka-fandakova-ako-nie-polititsite-slushame-poveche-ekspertite-shte-ima-po-golyam-uspeh-za-tsyaloto-obshtestvo.html", "text": "Убедена съм, че ако ние политиците слушаме повече експертите, хората, които работят и знаят какво трябва да се случи, ще има по-голям успех за цялото общество. Това каза кметът на София по време на Международния ендоваскуларен конгрес с домакин проф. Иво Петров, предаде репортер на  Агенция „Фокус“ .  \r\n \r\n„Във Вашата работа и работата на кметовете на общини има нещо общо. Всички ние работим за подобрявани на качеството на живот на хората. Ние сме длъжни да променяме средата, така че да бъде по-добра за хората, а вие работите за по-високо качество на живот чрез грижата за най-важното – здравето. Здравето и активността на хората, възможността им да живеят по-добре и в основата на развитието на градовете, страните и на обществото като цяло“, каза Фандъкова.  \r\n \r\n„Здравето е най-важният ресурс за хората, а превенцията е инвестиция в най-ценния капитал. Известно е, че успешните лекари са много активни в подкрепа на обществото като цяло. Искам да благодаря на всички присъстващи тук български лекари за активната им роля за развитието на нашия град“, допълни тя. „Специално искам да благодаря на проф. Иво Петров, който преди съвсем кратко време поканих да си включи в работата на града. Той го направи с готовност и в изключително напрегнатото си ежедневие винаги намира време да работи за това нашият град да се превърне в едно по-добро място“, подчерта Фандъкова.  \r\n \r\n„Днес медицината се развива изключително бързо с помощта технологиите, дигитализацията и комуникациите. Има все повече нови възможности за диагностициране, за лечение. Възможности, които дават по-добър шанс за живот на хората. Но също така е много важно, че технологиите дават възможност на лекарите, независимо в кой град и коя държава се намират да работят така, че да се запознават веднага с иновациите и със световните тенденции. Вярвам, че през следващите години иновациите и научните открития ще се фокусират върху човека“, каза още тя.  \r\n \r\nТеодора ПАТРОНОВА", "date": "2019.11.30", "title": "Кметът Йорданка Фандъкова: Ако ние, политиците, слушаме повече експертите ще има по-голям успех за цялото общество"}
{"url": "http://www.focus-news.net/news/2019/11/30/2724785/prof-ivo-petrov-kardiolog-balgariya-e-na-edno-ot-parvite-mesta-po-protsent-na-sardechnosadovata-smartnost.html", "text": "България е на едно от първите места по процент на сърдечносъдовата смъртност спрямо общата смъртност. Това каза проф. Иво Петров пред журналисти, предаде репортер на  Агенция „Фокус“ .  \r\n \r\n„Сърдечносъдовите заболявания не само в България, но и в много други страни в Европа и в Америките е номер едно убиец. За съжаление, в България е един от лидерите. С няколко страни около България определено си делим първите места като процент на сърдечносъдовата смъртност спрямо общата смъртност. Профилактиката и ранното диагностициране и лечението на сърдечните заболявания определено е мисия и трябва да бъде мисия не само на лекарското съсловие, но също така и на институциите и на държавата. Има отделни случаи и проблясъци, в които даже успяваме да публикуваме и да презентираме. Биха казал, че като активна страна и активни участници в конгресите доста ни уважават“, каза още проф. Петров.  \r\n \r\n„Но все още като рутинна практика България е много далече от желаните стандарти. В европейските страни ендовескулаторната терапия е станала много отдавна златен стандарт. В България все още трудно си пробива път, поради добре известните на всички ни причини – значително по-ниско финансиране, по-малка роля на обучението. Една от целите на нашия конгрес е точно това – да се даде достъп на млади, на колеги от различни специалности да имат повече знания и опит“, подчерта той.  \r\n \r\n„Откакто България се включи в инициативата „Stand for life“ смъртността от остър миокарден инфаркт намаля три пъти. Когато се прилагат правилните методики, може. Миокардните инфарктни се лекуват изключително добре, изключително правилно, точно както е по световните стандарти и това даде резултати. Приблизително 11 хиляди мозъчни инсулта и около 10 хиляди инфаркта на година“, обясни проф. Петров.  \r\n \r\n\"Обществото не трябва да има търпимост към насилие към лекари. Трябва да има наказания спрямо агресията, вкюлчително и спрямо агресията към лекари. Трябва да има контрол и по-строга охрана на здравните заведения. Трябва да се предприемат мерки\", подчерта той.  \r\nТедоора ПАТРОНОВА", "date": "2019.11.30", "title": "Проф. Иво Петров, кардиолог: България е на едно от първите места по процент на сърдечносъдовата смъртност"}
{"url": "http://www.focus-news.net/news/2019/11/30/2724787/n1-sarbiya-vuchich-zayavi-pred-ruski-predstaviteli-che-sarbiya-shte-zapazi-voenen-neutralitet.html", "text": "Президентът на Сърбия Александър Вучич заяви пред заместник-министъра на външните работи на Руската Федерация Александър Грушков, че Белград ще запази военния си неутралитет, което ще бъде потвърдено от съответните стратегически документи, предава  N1 . \r\nТова се казва в съобщение на президентството в Белград.  \r\n \r\nПреди да се срещне с държавния глава на Русия Владимир Путин, Вучич ще домакинства разговор с президента на Беларус Александър Лукашенко на 2 и 3 декември.  \r\nВучич заяви, че очаква „с голямо нетърпение идната среща в Сочи, където ще е третия разговор между тях през 2019 г.“.  \r\n \r\nСпоред него това е „изключително важна среща, която е шанс да се разговаря и да се обменят становища спрямо глобални и регионални проблеми, както и най-важните теми за руско-сръбското сътрудничество, основно в икономиката“. \r\n \r\nВучич и Грушков обсъдиха регионалната ситуация и заявиха, че се надяват Западните Балкани да запазят мира и стабилността. Вучич освен това благодари на Москва за подкрепата и честите визити на нейни сътрудници в страната. \r\n \r\n  Теодор Пенев", "date": "2019.11.30", "title": "N1 (Сърбия): Вучич заяви пред руски представители, че Сърбия ще запази военен неутралитет"}
{"url": "http://www.focus-news.net/news/2019/11/30/2724786/izyasnyavat-se-obstoyatelstva-okolo-vazniknal-paten-intsident-tazi-sutrin-po-patya-mezhdu-selo-tsarev-brod-i-shumen.html", "text": "Изясняват се обстоятелства около възникнал пътен инцидент тази сутрин по пътя между село Царев брод и Шумен, до разклона за село Коньовец, съобщиха от  ОДМВР-Шумен . Сигнал за катастрофата малко след 5:00 часа е подал водач на лек автомобил, който минал през мястото на инцидента. Насочени са екипи на полиция и спешна помощ, но след пристигане са установени само автомобилите, без водачите им.  \r\n \r\nПроведени са издирвателни действия, по време на които е установен водачът на единия автомобил, участник в произшествието. 23-годишният жител на село Царев брод, който управлявал лек автомобил Фолксваген „Голф“ обяснил, че застигнал лек автомобил Субару, и го ударил. След удара, автомобилите са напуснали пътното платно, като голфът се блъснал в крайпътна канавка, а субаруто-в нивата. Водачите на двата автомобила са напуснали мястото на произшествието. Работата на полицейските екипи продължава.", "date": "2019.11.30", "title": "Изясняват се обстоятелства около възникнал пътен инцидент тази сутрин по пътя между село Царев брод и Шумен"}
{"url": "http://www.focus-news.net/news/2019/11/30/2724784/227-zhiteli-na-obshtina-kyustendil-nosyat-imeto-andrey.html", "text": "227 жители на Община Кюстендил носят името Андрей. Това съобщиха за  Радио „Фокус” – Кюстендил  от отдел „Гражданска регистрация и административно обслужване” към Община Кюстендил. Седем дами са наречени Андриана, а 40 – Адриана. Девет дами са с името Андрея. 17 жители на община Кюстендил носят името Първан.  В последният ден от месец ноември се почита паметта на Свети апостол Андрей Първозвани - Андреевден. Нарича се първозван, понеже пръв от апостолите е повикан да тръгне след Христа. Андреевден е пряко свързан в народния календар с представите за преход от есента към зимата. Вярва се, че св. Андрей е покровител на мечката и неин заповедник.   \r\nВенцеслав ИЛЧЕВ", "date": "2019.11.30", "title": "227 жители на Община Кюстендил носят името Андрей"}
{"url": "http://www.focus-news.net/news/2019/11/30/2724790/d-r-boyko-penkov-zamestnik-ministar-na-zdraveopazvaneto-detskata-pomosht-v-sofiya-ne-strada-pediatriyata-raboti.html", "text": "Детската помощ в София не страда. Няма някакъв проблем, освен временното спиране на работа на четирите легла на Педиатрията. Другите клиники, които имат интензивни отделения са абсолютно готови с лекарства и консумативи и с персонал да поемат нуждите на София. Това каза пред журналисти д-р Бойко Пенков, заместник-министър на здравеопазването, предаде репортер на  Агенция „Фокус“ . \r\n \r\n„Напускат анестезиолози, това е вярно. Не са толкова често случаите на необходимост от анестезиолог в детската болница. Затова трудно започват там хора. Педиатрията работи, всички се приемат, както до момента. Колегите от Националната кардиологична болница и „Пирогов“ са готови да увеличат тяхната леглова база. \r\n \r\nВ отговор на журналистически въпрос кога ще бъде готов докладът за смъртта на 3-годишното момченце, д-р Бойко Пенков отговори: „Предварителен доклад за смъртта на 3-годишното дете има. Чакаме хистологията, нека да излязат тези резултати, те биха дали по-голяма яснота и ще бъдат огласени. Сигурно ще трябва седмица, за да бъдат изнесени публично“. \r\n \r\nТеодора ПАТРОНОВА", "date": "2019.11.30", "title": "Д-р Бойко Пенков, заместник-министър на здравеопазването: Детската помощ в София не страда, Педиатрията работи"}
{"url": "http://www.focus-news.net/news/2019/11/30/2724788/d-r-boyko-penkov-zamestnik-ministar-na-zdraveopazvaneto-agresiyata-sreshtu-meditsi-e-bezobrazie.html", "text": "Агресията срещу медици е безобразие. Това просто трябва да се пресече. Лекарката отива да спасява на съседното легло човек. Веднага е извикана охрана. Шокът на колежката още не може да бъде преодолян. Това каза пред журналисти д-р Бойко Пенков, заместник-министър на здравеопазването, предаде репортер на  Агенция „Фокус“ . \r\n \r\n„Кардиналното решение – охранител до всеки един доктор – няма как да стане. Искаме поне да има бързо възмездие за тези хора, които си позволяват такава агресия. На това държа изключително много – бързо възмездие“, допълни още заместник-министърът.  \r\n \r\nТеодора ПАТРОНОВА", "date": "2019.11.30", "title": "Д-р Бойко Пенков, заместник-министър на здравеопазването: Агресията срещу медици е безобразие"}
{"url": "http://www.focus-news.net/news/2019/11/30/2724791/mvr-27-dushi-sa-postradali-pri-katastrofi-v-stranata-prez-izminaloto-denonoshtie.html", "text": "27 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 17 тежки пътнотранспортни произшествия. В София са регистрирани 44 леки и три тежки катастрофи, при които са ранени четирима души.", "date": "2019.11.30", "title": "МВР: 27 души са пострадали при катастрофи в страната през изминалото денонощие"}
{"url": "http://www.focus-news.net/news/2019/11/30/2724792/sloboden-pechat-makedoniya-zoran-zaev-e-na-poseshtenie-v-cherna-gora.html", "text": "Премиерът на Република Северна Македония Зоран Заев, който ще бъде придружен и от министъра на труда и социалната политика на страната Мила Царовска ще осъществи работно посещение в черногорската столица Подгорица, съобщиха правителствени източници, пише скопското издание  “Слободен печат“ . \r\n \r\nПредвидено е визитата да продължи два дни, като във втория Заев да се срещне и със своя колега, премиера на Черна Гора Душко Маркович. Заев е поканен и да присъства на конгреса на „Демократическата партия на социалистите“ (ДПС) на Черна Гора, който ще се състои тогава.  \r\n \r\n  Теодор Пенев", "date": "2019.11.30", "title": "„Слободен печат“ (Македония): Зоран Заев е на посещение в Черна Гора"}
{"url": "http://www.focus-news.net/news/2019/11/30/2724779/kmetat-yordanka-fandakova-nikoy-politik-ne-ochakva-che-kogato-predlozhi-nepopulyarna-myarka-tya-shte-se-prieme-ohotno-ot-obshtestvoto.html", "text": "Никой политик не очаква, че когато предложи непопулярна мярка тя ще се приеме охотно от обществото. Това каза кметът на София Йорданка Фандъкова пред журналисти, предаде репортер на  Агенция „Фокус“ .  \r\n \r\n„Вярвам, че хората, които искат да развиваме града си, които искат децата ни да дишат по-чист въздух ще подкрепят дори и непопулярните мерки затова по-замърсяващите, по-мощните коли да плащам малко повече отколкото досега. Увеличението е минимално, но знакът и посоката са тези, които би следвало всички политици, които твърдят, че искат да работят за по-чист, за по-добри улици  кварталите да подкрепят. Очаквам това да се случиш в столична общински съвет“, подчерта Фандъкова.  \r\n \r\nТеодора ПАТРОНОВА", "date": "2019.11.30", "title": "Кметът Йорданка Фандъкова: Никой политик не очаква, че когато предложи непопулярна мярка тя ще се приеме охотно от обществото"}
{"url": "http://www.focus-news.net/news/2019/11/30/2724793/kmetat-na-obshtina-bansko-ivan-kadev-provede-rabotna-sreshta-s-ministara-na-okolnata-sreda-i-vodite-d-r-neno-dimov.html", "text": "Кметът на Община Банско Иван Кадев проведе работна среща с министъра на околната среда и водите, д-р Нено Димов, съобщиха от пресцентъра на  община Банско . В рамките на срещата бяха обсъдени актуални проблеми и въпроси за развитието на общината.  Основната амбиция на новото ръководство е провеждане на политика, максимално опазваща околната среда и насочена към производства и процеси, гарантиращи чист въздух и спазване на екологичните норми.  \r\n \r\nСред приоритетите за следващата година ще бъде изграждането на разделна канализация по улица “Глазне”, като се търси възможност за прехвърляне на средствата, отпуснати от ПУДООС в новата календарна година.  Дискутиран беше и въпросът относно процедурата по приемане на новия план за управление на НП \"Пирин\", тъй като старият план отдавна е изтекъл и не дава адекватна уредба на територията.  \r\n \r\nТова би спомогнало за изпълнението на редица приоритетни за активния зимен сезон дейности.  \r\nСки сезона в „зимната столица на Балканите“  тази година се открива на 14 декември.", "date": "2019.11.30", "title": "Кметът на Община Банско Иван Кадев проведе работна среща с министъра на околната среда и водите д-р Нено Димов"}
{"url": "http://www.focus-news.net/news/2019/11/30/2724796/a1-on-makedoniya-harvatskite-sluzhbi-posreshtnaha-s-pochesti-kuchetata-spasiteli-izprateni-v-albaniya.html", "text": "Четириногите герои от Хърватия – кучетата спасители, които от дни търсят оцелели под руините на разрушените сгради от опустошителното земетресение в Дуръс, Албания, се прибраха у дома и бяха посрещнати на летището със съобщението \"Гордеем се с вас!\", предава македонската медия  “А1 On“ . \r\n \r\nХърватското сдружение за обучение на кучета търсачи замина за Дуръс в същия ден, в който земетресението с магнитуд 6,4 по скалата на Рихтер удари града. Екипът, който отиде в Албания се състоеше от трима спасители и четири кучета. Най-голямо внимание беше обърнато на кафявия лабрадор, заснет да гледа през прозореца на хеликоптера. \r\n \r\nСдружението разполага с 15 активни екипа, съставени от спасител и куче търсач. Тъй като сдружението е част от Международната организация за кучета търсачи, те преминават през множество обучения и изпити, за да получат лиценз за работа и да участват в международни мисии.  \r\n \r\nМалко след пристигането си в Албания екипът хърватското сдружение заяви, че кучетата търсачи се справят отлично и са открили множество оцелели под руинтие. \r\nОт Македония, при спасителната мисия след земетресението в Албания, тръгна и лабрадорът Клеа. \r\n \r\n  Теодор Пенев", "date": "2019.11.30", "title": "A1 On (Македония): Хърватските служби посрещнаха с почести кучетата спасители, изпратени в Албания"}
{"url": "http://www.focus-news.net/news/2019/11/30/2724794/prof-oleg-asenov-api-tol-sistemata-shte-tragne-do-1-mart-2020-g.html", "text": "Законодателят ни е дал краен срок 1 март 2020 г., така че в рамките на този срок тол системата ще тръгне. Това каза в интервю за предаването „Седмицата“ на  Дарик радио  проф. Олег Асенов – член на управителен съвет на Агенция „Пътна инфраструктура“ (АПИ).  \r\n \r\n„В България въвеждаме модел на смесена система за таксуване. Леките автомобили до 3,5 тона се таксуват на база на време, електронна винетка, а автомобилите над 3,5 тона се таксуват на база на изминато разстояние или по-известно като тол.  И за автобусите също ще бъдат таксувани като пътни превозни средства над 3,5 тона, каквито са“, заяви проф. Олег Асенов.  \r\n \r\n„За колите оставаме на електронна винетка, по начина, по който се таксуваше през тази година. Няма да има промени за леките автомобили и в предложената сега тарифа също и ставките, тоест което плащат шофьорите на леки автомобили до момента, ще го плащат и следващата година“, допълни още проф. Олег Асенов.", "date": "2019.11.30", "title": "Проф. Олег Асенов, АПИ: ТОЛ системата ще тръгне до 1 март 2020 г."}
{"url": "http://www.focus-news.net/news/2019/11/30/2724795/kulinarniyat-festival-da-spodelim-nikulden-shte-se-provede-vav-varna.html", "text": "Кулинарният фестивал „Да споделим Никулден“ ще се проведе днес в Двореца на културата и спорта във Варна. Събитието ще е с вход свободен, ще има благотворителен характер. Това съобщи за Радио „Фокус“ – Варна Николай Панайотов от Варненската туристическа камара. По думите му, фестивалът се провежда за девета поредна година, а за трета негов домакин ще са Зали „Младост“ в ДКС. В конкурсната част по традиция ще участват хотели и ресторанти, учебни заведения и читалища. \r\n \r\nЩе има изложение на обредни хлябове, а в организацията този път ще се включи и Етнографският музей в града. На изложението традиционно участват представители от Варна и региона, които показват своите кулинарни умения в приготвянето на рибни ястия, морски деликатеси и други ястия за наближаващия празник Никулден. \r\nВинопроизводители ще презентират млади и отлежали вина. Гостите и жителите на града ще открият многобройни кулинарни „съкровища”, които ще могат да закупят и споделят със своите семейства, близки и приятели. Предвидено е също да има щандове с ръчно направени сувенири, подходящи за предстоящите Коледни и Новогодишни празници, както и представяне на фермерски продукти.  \r\n \r\nПредседател на журито, което ще оценява деликатесите е шеф Петър Йоргов. Начало на празника ще бъде дадено в 11.00 часа, а официалното  откриване ще е в 12.00 часа. Съпътстващата програма включва представяне на читалища, центрове за работа с деца, организации и фирми с предмет на дейност, свързана с морето, изложба-базар на ръчно изработени художествени изделия, концертна програма, анимация с публиката. \r\nДиана СТОЕВА", "date": "2019.11.30", "title": "Кулинарният фестивал „Да споделим Никулден“ ще се проведе във Варна"}
{"url": "http://www.focus-news.net/news/2019/11/30/2724797/muzikalni-praznitsi-petko-staynov-v-kazanlak-tazi-godina-shte-preminat-pod-znaka-na-80-godishninata-ot-rozhdenieto-na-petya-pavlovich.html", "text": "С изложба посветена на 120-та годишнина от рождението на композитора Панчо Владигеров ще бъде поставено началото на Музикални празници „Петко Стайнов“, каза за  Радио „Фокус”  Младен Станев, директор на Националния хоров фестивал, който се провежда в дните на празниците.  \r\n \r\nФестивалът ще бъде открит в 11:00 часа в Исторически музей „Искра”. Тази година музикалният форум е посветен на 80-годишнината от рождението на Петя Павлович, основател и дългогодишен диригент на смесен хор „Петко Стайнов” и на хорови формации в Казанлък и София. В първата концертна проява ще вземат участие два софийски хора и Смесен хор „Петко Стайнов“ – Казанлък. \r\nВ следобедните часове ще бъде открит семинар, на тема хоровите школи, създадени от Петя Павлович. \r\nВечерта, от 17 часа е вторият хоров концерт, а от 18.30 часа ще се състои церемония по връчване на наградата на Националния фестивал „Петко Стайнов”. Една от наградите е осигурена от Фондация „Петко Стайнов“. \r\nНа 1 декември, рождената дата на Маестро Стайнов от 11 часа пред паметника на композитора в двора на едноименната гимназия ще бъдат поднесени цветя. \r\n \r\nВ 12.30 часа в залата на ИМ „Искра“ ще се състои концерт на трио „Арденца“. \r\n„Мога да кажа, че вече е утвърдено мястото на Стайновите музикални празници в културния живот на Казанлък, хората очакват тези празници, обществеността ги посещава, обсъжда ги. Празниците вече са една утвърдена традиция в живота на града. В национален мащаб се опитваме да популяризираме празниците все повече, основно чрез гостуващите хорови колективи и на гостуването на елитни инструменталисти“, каза Младен Станев. \r\n \r\nАмбициите на организаторите на хоровия фестивал са да бъде засилено международното участие, като през 2020 година намеренията са да бъдат поканени повече чуждестранни хорове, на които ще бъде поставено условието, да могат да изпълняват произведение на Петко Стайнов. „По този начин ще имаме възможност да популяризираме изпълнението на неговата музика извън страната“, подчерта Младен Станев. \r\nСлавяна ГАЙДАРОВА", "date": "2019.11.30", "title": "Музикални празници „Петко Стайнов“ в Казанлък тази година ще преминат под знака на 80-годишнината от рождението на Петя Павлович"}
{"url": "http://www.focus-news.net/news/2019/11/30/2724804/cnn-kitayski-astronomi-otkriha-obiknovena-cherna-dupka-koyato-e-tolkova-masivna-che-na-teoriya-ne-bi-tryabvalo-da-sashtestvuva.html", "text": "Учени са открили „чудовищна\" обикновена черна дупка, толкова масивна, че на теория изобщо не би трябвало да съществува, предава американската медия  CNN . \r\n \r\nТова е черна дупка, формирана след „смъртта“, разпадането или избухването на звезда. Друг вид черни дупки включват \"супермасивните\" такива, които често стоят в центъра на галактиките и могат да са значително по-големи. \r\n \r\nИзследователите преди вярваха, че дори най-масивните \"обикновени\" черни дупки не могат да бъдат по-тежки от 20 пъти масата на нашето собствено слънце, тъй като когато звездите „умират“, те губят голям част от тежестта си. Това е така, защото при експлозиите се пръскат множество частици и материя, които са били част от звездата, които биват издухвани от космическите ветрове настрана.  \r\n \r\nТази теория беше разбита от черната дупка ЛБ-1. Тя се намира на около 15 хил. светлинни години от нас и разполага с маса 70 пъти по-голяма от нашето слънце, според прессъобщение на Китайската академия на науките.  \r\n \r\nОткритието беше публикувано от китайските учени в техния журнал по-рано.  \r\n„Такива черни дупки дори не би трябвало да съществуват в нашата галактика, според повечето от сегашните ни модели на звездна еволюция“, твърди Лю Жифенг, ръководител на екипа, който е направил откритието. \r\n„ЛБ-1 е два пъти по-масивна от това, което смятахме за възможно. Сега теоритиците трябва да приемат предизвикателството и да обяснят формирането й“, казва още той. \r\nКитайският екип има няколко теории. Самият размер на черната дупка предполага, че „не е била формирана от разпада само на една звезда“, според проучването. Нещо повече – възможно е учените всъщност да са открили две черни дупки, които орбитират една около друга.  \r\nДруга възможност е тя да се е формирала от супернова – избухваща звезда – в която „изгубената“ звездна маса се е върнала обратно при създаването на черната дупка. Това би трябвало да е теоретично възможно, макар учените досега никога да не са успявали да наблюдават такова нещо или да го докажат напълно.  \r\nЛБ-1 не е най-голямата черна дупка, която е била откривана. Супермасивните черни дупки могат да бъдат милиарди пъти по тежки от нашето слънце. ЛБ-1 обаче може да е най-огромната обикновена черна дупка.  \r\nТова не е всичко обаче – китайските учени, използвайки свой собствен метод, успяват да открият и звезда, орбитираща около ЛБ-1.  \r\n \r\n  Теодор Пенев", "date": "2019.11.30", "title": "CNN: Китайски астрономи откриха обикновена черна дупка, която е толкова масивна, че на теория не би трябвало да съществува"}
{"url": "http://www.focus-news.net/news/2019/11/30/2724803/prof-oleg-asenov-api-tehnologiyata-koyato-imame-za-tol-taksuvane-se-prilaga-v-60-ot-evropeyskite-darzhavi.html", "text": "От началото на тази година работим в Европейската комисия, така наречената EATS група на европейските провайдъри, за да осигурим съвместимост и свободно движение на товарните превози, респективно камионите с вече инсталирани бордови устройства и в нашата територия, която наричаме български тол домейн. Технологията, която прилагаме за тол таксуване се прилага в 60% от европейските държави. Така че всички бордови устройства, които оперират там са добре дошли за отчитане на данни в нашата тол територия. Това каза в интервю за предаването „Седмицата“ на  Дарик радио  проф. Олег Асенов – член на управителен съвет на Агенция „Пътна инфраструктура“ (АПИ). \r\n \r\n„За разлика от Чехия, която утре въвежда тол система и там таксуването е само със специфични бордови устройства, при нас ние даваме възможност и за така нареченото предварително деклариране за купуване на маршрутна карта или тол билет. Осигурили сме достатъчно широка мрежа за продажба на тол билети. В момента изграждаме и допълнителни пунктове за продажба в зоните на граничите контролно-пропусквателни пунктове, за да осигурим в преходния период възможност на водачите на тежки автомобили и собственици на транспортни фирми да могат да се ориентират и да могат да пътуват в нашата тол територия“, допълни още проф. Олег Асенов.  \r\n \r\nНа въпрос дали до 1-ви март ще трябва ли да купуват камионите винетки, проф. Олег Асенов отговори: „До 1-ви март купуват винетки всички камиони, така е по закон.“", "date": "2019.11.30", "title": "Проф. Олег Асенов, АПИ: Технологията, която имаме за тол таксуване се прилага в 60% от европейските държави"}
{"url": "http://www.focus-news.net/news/2019/11/30/2724802/boris-popivanov-politolog-sotsialnata-politika-na-pravitelstvoto-se-propukva-po-mnogo-linii-i-nyakoy-tryabva-da-poeme-otgovornost.html", "text": "Социалната политика на правителството се пропуква по много линии и някой трябва да поеме отговорност. Това каза за седмичното обзорно предаване „Метроном“ на  Радио „Фокус“  политологът Борис Попиванов във връзка с оставката на министъра на социалната политика Бисер Петков. Той обясни, че проблемите в този ресор са довели до недоволството на сериозни обществени групи в страната.  \r\n \r\n„Най-пресния и обсъждан пример е този с втората пенсия и наближаващите първи изплащания от частни пенсионни фондове, които ще извадят на бял свят истина, за която експертите предупреждават от години, а именно, че тя ще се окаже много по-малка от очакванията и че българските граждани, които внасят редовно и честно своите допълнителни осигуровки ще получават много по-малко и не са защитени по никакъв начин от държавата“, обясни той.  \r\n \r\nБорис Попиванов обясни, че особеност на кабинета на премиера Бойко Борисов е разделението на министрите на такива, които той пази на всяка цена като регионален, финансов, енергиен и такива, които са най-близки до живота на хората като здравния, социалния и образователния, където скандалите водят до непрекъснати смени и служат за спасяване на кабинета чрез оставките им. Според него проблемът не е в личността на Бисер Петков, а във водената неубедителна социална политика, която ще направи неуспешен и следващия социален министър. Затова за поста ще се търси компромисна експертна фигура, а не  политическо назначение, което би могло да изгори скоро, каза още той и допълни, че проблемът с втората пенсия не може да бъде решен в рамките на оставащия мандат на кабинета.  \r\n \r\nРосица АНГЕЛОВА", "date": "2019.11.30", "title": "Борис Попиванов, политолог: Социалната политика на правителството се пропуква по много линии и някой трябва да поеме отговорност"}
{"url": "http://www.focus-news.net/news/2019/11/30/2724805/izlozhbata-sas-srednovekovno-orazhie-i-demonstratsiya-na-srednovekovno-edinoborstvo-shte-se-provede-vav-varna.html", "text": "Изложбата със средновековно оръжие и демонстрация на средновековно единоборство ще се проведе днес във Варна. Това каза за  Радио „Фокус“ – Варна  Васил Тенекеджиев, от сдружение „Чигот“ в морската столица. Той добави, че откриването на новата изложба ще се състои от 16.00 часа в Археологическия музей и ще е под надслов „Чигот и Второто българско царство: 14 години средновековни исторически реконструкции“. \r\n \r\nВасил Тенекеджиев каза още, че от 15.00 часа пред централния вход на музея ще се състои малка демонстрация на средновековно единоборство. „Двама смели чиготи ще се изправят един срещу друг с мечове и щитове и нека по-добрият да победи. Тъкмо ще видите реконструирана бойна екипировка в действие“, разясни още Тенекеджиев.  \r\nОт 16.00 часа ще се състои и самото откриване на изложбата, разположена на втория етаж в Археологическия музей, в залата със средновековно оръжие.  \r\n \r\nЩе имате възможност да разгледате реконструирани мъжки и женски средновековни облекла от XIII - XIV в., украшения, аксесоари и разбира се средновековно въоръжение: ризници, гамбезони, шлемове, мечове, боздугани, бойни брадви, арбалет и др. Може да посетите изложбата на \"Чигот\" във Варненския археологически музей до края на януари 2020 г. \r\nДесислава ВАСИЛЕВА", "date": "2019.11.30", "title": "Изложбата със средновековно оръжие и демонстрация на средновековно единоборство ще се проведе  във Варна"}
{"url": "http://www.focus-news.net/news/2019/11/30/2724801/reuters-britanski-ministar-tvardi-che-politsiyata-nyama-da-izdirva-oshte-zapodozreni-sled-atakata-v-london.html", "text": "Британският министър на безопасността Брандън Люис заяви, че полицията в страната няма да издирва повече заподозрени, след инцидента, в който похитител с нож уби двама души и рани трима други в централната част на Лондон, предава  Reuters . \r\n \r\nПохитителят е бил убит от силите на реда. По-рано стана ясно, че той е бил свързан с терористични организации и представител на полицията заяви, че е започнало разследване във връзка с това дали няма и други опасни негови съмишленици.  \r\n \r\nПохитителят е наръгал двама души на Лондонския мост в сърцето на британската столица, преди да бъде съборен на земята от свидетели на ужасяващия инцидент. Малко след това според информацията той е бил застрелян от полицията, тъй като е носил жилетка с експлозиви. В последствие се е оказало, че в нея няма взривни вещества.  \r\n \r\n  Теодор Пенев", "date": "2019.11.30", "title": "Reuters: Британски министър твърди, че полицията няма да издирва още заподозрени след атаката в Лондон"}
{"url": "http://www.focus-news.net/news/2019/11/30/2724798/prof-oleg-asenov-api-do-2030-g-darzhavite-chlenki-shte-mogat-da-izbirat-modela-si-na-taksuvane.html", "text": "Колите ще започнат да заплащат тол. В момента България както и всички европейски държави са в съгласувателна процедура за изменение на директива 62, като там се поставят различни в момента дискусионни срокове всички пътни превозни средства да минат на таксуване на база на изминато разстояние. Една целева година, която се дискутира е 2030 г. Това каза в интервю за предаването „Седмицата“ на  Дарик радио  проф. Олег Асенов – член на управителен съвет на Агенция „Пътна инфраструктура“ (АПИ). \r\n \r\n„Дотогава все още държавите-членки ще имат възможност да избират модела си на таксуване. Някои държави-членки от сега заявяват, че по-рано ще въведат таксуване на база на изминато разстояние. И дори производители на автомобили, аз наблюдавам производството на леки автомобили по една или друга причина, вече се продават с вградени бордови устройства за отчитане изминатото разстояние“, допълни още проф. Олег Асенов. \r\n \r\n„Нашата система е система, която е сателитно базирана. Кутийката е всъщност GPS приемник, който приема географската позиция от три и повече спътника, и в тази кутийка има и предавателно устройство, което свързва кутийката през мрежата на мобилен оператор към съответния доставчик на електронни услуги и от там към нас като пътна агенция, които сме лицето, което събира пътни такси съгласно член 10 от Закона за пътищата“, заяви Олег Асенов.", "date": "2019.11.30", "title": "Проф. Олег Асенов, АПИ: До 2030 г. държавите-членки ще могат да избират модела си на таксуване"}
{"url": "http://www.focus-news.net/news/2019/11/30/2724789/youthspeak-forum-2019-zero-waste-edition-shte-se-provede-v-sofiya.html", "text": "За четвърта поредна година AIESEC в България организира събитието YouthSpeak Forum – събитие, организирано от младежи за младежи. Това съобщиха от  AIESEC . Събитието ще се състои в новата зала на Първа АЕГ, където младежи, компании и неправителствени организации ще се съберат, за да обсъдят и да потърсят решения по една много важна съвременна тема, а именно – как да живеем и работим по един по-природосъобразен начин, насочен към идеологията за Zero Waste/Нулев отпадък. \r\n \r\nФорматът на събитието има за цел да предостави на участниците възможността не само да научат нови и интересни неща, но и активно да се включат като главни действащи лица. Събитието ще бъде разделено на две основни части. Първата ще бъде лекционна панелна-дискусия, водена от три утвърдени неправителствени организации: WWF Bulgaria, Zero Waste Bulgaria, AIESEC в България, където участниците на събитието ще получат ценна информация и ще имат право да питат всякакви въпроси по темата. Втората част ще бъде под формата на „работилница“, организирана от техните генерални партньори: Coca Cola HBC Bulgaria, PWC, IVECO Bulgaria и Astra Zeneca, където младежите ще бъдат разпределени в екипи. Участниците ще могат активно да изразяват своите идеи, да се запознаят с представителите на компаниите и да изградят цялостен проект. В края екипите ще бъдат оценени и ще бъде избран победител измежду тях. \r\n \r\nYouthSpeak Forum 2019 Zero Waste Edition е събитие, което цели да събере и обедини на едно място „малки“ и „големи“, за да подпомогне началото на една положителна промяна. \r\n \r\n„Стани част от „Малката голяма промяна“! Младежите могат да се включат напълно безплатно като попълнят апликационата форма - тук. Местата са ограничени!“, посочват от AIESEC.", "date": "2019.11.30", "title": "YouthSpeak Forum 2019 Zero Waste Edition ще се проведе в София"}
{"url": "http://www.focus-news.net/news/2019/11/30/2724799/podzemni-konteyneri-za-smet-shte-badat-postaveni-v-rayona-na-krepostta-tsarevets-vav-veliko-tarnovo.html", "text": "Подземни контейнери за смет ще бъдат поставени в района на крепостта „Царевец“ във Велико Търново. Това съобщиха от пресцентъра на  Общината . Съдовете ще бъдат разположени по улица „Никола Пиколо“, а монтажът ще бъде извършен днес. Дейностите налагат временна организация на движението и затваряне на отсечката за времето от 13.00 до 15.00 ч.  \r\n \r\nОбходният маршрут в направление кв. „Асенов“ – централна градска част, ще е покрай църквата „Св. св. Петър и Павел“, по обиколната улица на Царевец, през кв. „Света гора“ (ул. „Сливница“, ул. „Димитър Найденов“ и ул. „Теодосий Търновски“) и Южен пътен възел и по ул. „Христо Ботев. \r\n \r\nПътуването по направление централна градска част – кв. „Асенов“ /Арбанаси/Горна Оряховица не се променя.  \r\n \r\nВ периода от 13.00 до 15.00 часа се променят и маршрутите на автобусни линии с номера 20, 40, 50 и 110. Крайна спирка става площад „Велчова завера“. Изменение в този период ще има и на движението на линия №5, която ще обръща в кв. „Света гора“ – на кръстовището на улиците „Михаил Кефалов“ и „Крайбрежна“.  \r\n \r\nПоставянето на подземни контейнери е по инициатива на кмета на Велико Търново Даниел Панов и започна приоритетно от старата градска част. Първите две двойки съдове за смет вече са монтирани в района на музей „Възраждане и Учредително събрание“ и до Паметника на обесените. Предстоят тестове преди пускането им в експлоатация.  \r\n \r\nПоетапно ще бъдат обхванати и други райони на града. Освен по-добър облик на градската среда, чрез монтирането на съдовете за смет под земята се постига и екологичен ефект, тъй като херметичността на съоръженията и по-студената почва ограничават разпространението и на бактерии, и на неприятни миризми.", "date": "2019.11.30", "title": "Подземни контейнери за смет ще бъдат поставени в района на крепостта „Царевец“ във Велико Търново"}
{"url": "http://www.focus-news.net/news/2019/11/30/2724806/sport-livarpul-izliza-v-domakinski-mach-sreshtu-braytan.html", "text": "Ливърпул излиза в домакински мач срещу Брайтън. Гостите се намират на 12-та позиция с 15 точки, но ако някак успеят да вземат трите точки ще имат възможност да се изкачат максимално до шестото място. Дори ако загубят днешният мач, Ливърпул няма да имат проблеми с лидерската си позиция, която е циментирана от осем точки разлика с вторите Лестър. Домакините имат 12 победи и един равен в изиграните досега 13 мача и разполагат с 37 точки. Те няма да могат да разчитат на Фабиньо и Натаниел Клайн за днешния мач, тъй като те са с травми. Брайтън нямат проблеми със състава си и ще могат да използват всичките си футболисти за днешната среща. Мачът започва в 17:00 часа българско време.", "date": "2019.11.30", "title": "Спорт: Ливърпул излиза в домакински мач срещу Брайтън"}
{"url": "http://www.focus-news.net/news/2019/11/30/2724800/kotarakat-v-chizmi-gostuva-na-teatar-vesel-vav-veliko-tarnovo.html", "text": "В съботния афиш на Куклен театър ВЕСЕЛ в читалище „Искра” във Велико Търново, гостува един от култовите спектакли на ДКТ – Хасково. Премиерното представление е на кукления спектакъл „Котаракът в чизми” по Шарл Перо, съобщиха от  пресцентъра на театъра  .  \r\n \r\nДраматизацията и постановката са дело на Леонард Капон. Вълшебната музика е композирана от Цанислав Петков. Сценографията и куклите ¬¬са на Леонард Капон. Участват актьорите Стефани Раманска, Петър Влайков, Димитър Атанасов и Емануил Костадинов. \r\n \r\nЛюбимата детска приказка, в която един котарак може да говори и да напътства своя господар, е разказана по забавен и оригинален начин. Великодушен, смел и находчив, котаракът помага на най-малкия от трима братя от бедняк да стане един от най-богатите в кралството мъже и да се ожени за принцесата. Една приказка за превратностите на съдбата и за промяната, която може да се случи, само ако силно я желаем. \r\n \r\nПроектът за съботните спектакли за семейна публика на Куклен театър ВЕСЕЛ се реализира с любезната подкрепа на Община Велико Търново.", "date": "2019.11.30", "title": "„Котаракът в чизми” гостува на Театър ВЕСЕЛ във Велико Търново"}
{"url": "http://www.focus-news.net/news/2019/11/30/2724813/the-guardian-konservativnata-partiya-ponese-kritiki-zaradi-namalyavaneto-na-chisleniya-sastav-na-britanskata-politsiya-sled-atakite-v-london.html", "text": "Управляващата Консервативна партия на Великобритания беше подложена на остри критики по време на телевизионен дебат заради намаляването на числения състав на полицията, часове след терористичната атака на Лондонския мост, пише либералното издание  The Guardian . \r\n \r\nЛейбъристите, Шотландската народна партия (ШНП) и уелските “Плайд Камри“ нападнаха торите заради това, че са намалили състава на британската полиция с повече от 20 хил. души през последните девет години. Тяхната координирана атака беше част от предизборния политически дебат на BBC, и представлява знак, че този въпрос може да стане по проблематичен за премиера Борис Джонсън по същия начин, по който неговият предшественик Тереза Мей понесе критики за същото, след терористичните атаки през 2017 г.  \r\n \r\nРебека Лонг-Бейли, която представяше опозиционната Лейбъристка партия на дебатите, повдигна въпроса за намаляването на състава на полицията, след като беше попитана какво може да се направи за безопасността на страната.  \r\n \r\nСлед като благодари на гражданите и спешните служби за смелостта при задържането на похитителя, Лонг-Бейли заяви, че този инцидент може да е свързан с намаляването на броя полицаи в Обединеното кралство. \r\n„Това е екстремно събитие, но това, което не можем да игнорираме е, че през последните години виждаме увеличение на насилието в страната и по същото време през 2010 година видяхме 20 хил. полицай да бъдат отстранявани от фронтови длъжности“, каза тя.  \r\n \r\n„Правилно е да кажем,че това би имало директни последици и разбира се трябва да инвестираме повече (…) в борбата с тероризма и да сме сигурни, че те са добре финансирани“, каза тя.  \r\nРъководителят на ШНП Никола Стърджън я подкрепи, като заяви, че макар увеличението на състава на полицията да не е директно свързано с предотвратяването на терористични атаки, то е важно за скоростта на реакцията на органите на реда. \r\n \r\n„Броя полицаи е важен в това да подсигурим бърз отговор на това, което видяхме днес“, каза тя, като увери, че нейното местно правителство в Шотландия е увеличило и поддържа броя на служителите на реда.  \r\n \r\nОт своя страна Риши Сунак, главен секретар на финансовото министерство, защити своята Консервативна партия като заяви, че гласоподавателите могат да са сигурни, че премиерът ще обезпечи сигурността на страната. \r\n„Първата отговорност на всяко правителство е да ни държи в безопасност. Да инвестира в полицията. Да им дадем силата и ресурсите, от които се нуждаят. И вие може да сте сигурни в това“, каза той.  \r\n \r\nДебатът покри множество въпроси, като опозицията критикува партията на Сунак във връзка с Брекзит, ядрените оръжия и здравеопазването.  \r\n \r\n  Теодор Пенев", "date": "2019.11.30", "title": "The Guardian: Консервативната партия понесе критики заради намаляването на числения състав на британската полиция, след атаките в Лондон"}
{"url": "http://www.focus-news.net/news/2019/11/30/2724809/kmetat-na-sofiya-yordanka-fandakova-vsyaka-godina-zalesyavame-mezhdu-100-i-200-dekara-obshtinski-zemi-i-gori.html", "text": "Днес се закрива петият сезон на засаждането на новата гора на София. Това каза кметът на столицата Йорданка Фандъкова пред журналисти, предаде репортер на  Агенция \"Фокус\" . \"Една от най-зелените инициативи на Столична община, в която се включиха хиляди граждани, компании, неправителствени организации. Днес с мен са и служители на Столичната община и общински съветници. Тази инициатива е част от зеления пояс на София и е насочена към подобряване качеството на въздуха\", каза още Фандъкова.  \r\n \r\n\"Всяка година залесяваме между 100 и 200 декара общински земи и гори. Само този сезон тук бяха засадени около 20 хиляди нови дръвчета. Благодаря на всичките 7300 души, които се включиха. Знаете, отварям и специална линия на градския транспорт дотук\", допълни тя. \r\n \r\n\"Ще продължим, защото нашата амбиция е да засадим тук 125 хиляди дръвчета. Вече са засадени за пет сезона 84 хиляди, така че добре дошли на всички, които на пролет в шестия сезон са готови да се включат и да помогнем градът ни да стане по-чист за нашите деца\", каза още кметът на София.  \r\n \r\nТеодора ПАТРОНОВА", "date": "2019.11.30", "title": "Кметът на София Йорданка Фандъкова: Всяка година залесяваме между 100 и 200 декара общински земи и гори"}
{"url": "http://www.focus-news.net/news/2019/11/30/2724815/zdravka-evtimova-pisatel-podhodat-za-prevod-i-adaptatsiya-na-romana-pod-igoto-e-dalboko-pogreshen-i-osaditelen.html", "text": "Подходът за „превод“ и адаптация на романа „Под игото“ е дълбоко погрешен и осъдителен. Това каза в интервю за седмичното обзорно предаване  „Метроном“  на  Радио „Фокус“  писателят и преводач Здравка Евтимова.  \r\n \r\n„Съгласна съм, че в тази блестяща творба, основата на всичко българско и на българския дух „Под игото“, има наистина думи, които звучат архаично и може би голяма част от  младото поколение не разбира добре, но да се направи такъв „превод“ е недопустимо. Може би има известно рационално зърно и то е да се обясни на младото поколение такива думи, които са излезли от употреба или са променили своето значение, но подходът е грешен. Бих се радвала, ако романът „Под игото“ бъде много внимателно прочетен и след всяка глава екип от езиковеди, професори по българска литература и академици да помислят и да излязат с общо становище за обяснението на старинните думи, които звучат архаично. След всяка глава да бъде направен речник, в който тази дума е посочена и обяснението на тази дума е плод на разсъждение на съгласието на тези академици. По този начин, според мен, ще се осъществи един прекрасен контакт именно между духа, между епохата, която е жива, която живее в „Под игото“, и нашето съвремие“, обясни писателят. \r\n \r\nЗдравка Евтимова подчерта, че „Под игото“ е безсмъртна творба, която ни прави българи, където й да сме по света. По думите й романът би накарал читателя, независимо от националността му, да усети гордостта на един народ - не само трагизма, но и умението на българите да устояват на трагизма и да го превръщат в светла пътека към бъдещето. \r\n \r\n„За да се запази не само духа на Вазов, но да се запази и българският дух в тази творба, е необходимо тези мъдри академици, този екип от тях, да даде обяснението. По този начин младежта ще знае какво е означавала думата в епохата на Вазов, ако има промяна – днес какво означава, да се обогати със синоними за тази дума. Така че ползата от един такъв труд ще бъде многостранна, но в никакъв случай така, както е поднесено, то е напълно погрешно“, каза още тя. \r\n \r\nЗдравка Евтимова коментира, че ако авторите на този т. нар. „превод“ на романа са имали замисъл да запознаят младото поколение с думи, които рядко се употребяват, идеята е рационална, но подходът е осъдителен. \r\n \r\nРосица АНГЕЛОВА", "date": "2019.11.30", "title": "Здравка Евтимова, писател: Подходът за „превод“ и адаптация на романа „Под игото“ е дълбоко погрешен и осъдителен"}
{"url": "http://www.focus-news.net/news/2019/11/30/2724807/kathimerini-mitsotakis-shte-se-sreshtne-s-donald-tramp-na-7-yanuari.html", "text": "Премиерът на Гърция Кириакос Мицотакис ще проведе среща с американския президент Доналд Тръмп във Вашингтон на 7 януари, съобщава електронното издание на атинския вестник  Kathimerini . \r\n \r\nСрещата идва в критичен момент за Гърция и време, в което голям брой мигранти пристигат на егейските острови в страната, докато Турция увеличава своите искания в региона. По специално, негативна реакция в Атина предизвика подписването от страна на Анкара на меморандум с Либия, който цели да очертае наново морските граници.  \r\n \r\n  Теодор Пенев", "date": "2019.11.30", "title": "Kathimerini: Мицотакис ще се срещне с Доналд Тръмп на 7 януари"}
{"url": "http://www.focus-news.net/news/2019/11/30/2724817/v-kyustendil-e-sazdadena-oblastna-koordinatsionna-grupa-za-uchene-prez-tseliya-zhivot.html", "text": "В Кюстендил е създадена Областна координационна група за учене през целия живот. Това съобщиха за  Радио „Фокус” – Кюстендил  от Регионално управление на образованието – Кюстендил. Създаването на такава група е съществена част от работната програма на националния координатор за учене на възрастни през приключващия двугодишен програмен период от изпълнението на Европейската програма за учене на възрастни.  \r\n \r\nВ състава на Областната координационна група, създадена в Кюстендил, са включени експерти от Областна администрация и Регионално управление на образованието, представители на Община Кюстендил и Община Дупница, директори на професионални, профилирани гимназии и средни училища, в това число и училището към затвора в град Бобов дол – СУ \"Д-р Петър Берон“, учители, представители на Регионална библиотека – Кюстендил и Дирекция ,,Бюро по труда“ – Кюстендил. \r\nВенцеслав ИЛЧЕВ", "date": "2019.11.30", "title": "В Кюстендил е създадена Областна координационна група за учене през целия живот"}
{"url": "http://www.focus-news.net/news/2019/11/30/2724808/d-r-desislava-panayotova-pulieva-bogoslov-pravoslavnite-hristiyani-ot-tseliya-svyat-otbelyazvat-andreevden-s-bogosluzhenie.html", "text": "Всеки църковен празник се празнува с богослужение и участие на вярващи е него. Когато ходим на църква в чест на даден светия или на някой господски или богородичен празник, ние по този начин оставяме злободневието, оставяме битовизма на нашия живот. Това каза в интервю за  Агенция „Фокус“  богословът  Д-р Десислава Панайотова – Пулиева, по повод Андреевден.   \r\n \r\n„Въздигаме и възвишаваме душата си. Когато празнуваме в църквата даден светец, както в случая св. Андрей Първозвани в молитва човек започва да размишлява и съзерцава подвига на този светец. Подвига на св, Андрей и това ни напомня, че той е бил същия човек като нас и е успял да възвиси духа си и да угоди на Бога. Традицията в църквата е именно тази богослужение, със светата Литургия да се прославя св. Апостол Андрей. Чрез неговия пример и ние да извисяваме душите си, за да бъдем истински човеци“, каза още д-р Панайотова.  \r\n \r\nБогословът отбеляза, че съседите ни от Гърция също празнуват Андреевден. „Православни гърци по същия начин, както и в България, както и по целия свят отбелязват с Литургия неговия празник. Множество храмове и манастири носят неговото име. Хората се намират в рождественския пост, постят, подготвят се за свето причастие. Именно църковното, богослужебно, духовно изживяване на празника е това, което храни душата и това, което е важно за нас. Това се отнася за всеки църковен празник“, посочи още д-р Панайотова.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.11.30", "title": "Д-р Десислава Панайотова – Пулиева, богослов: Православните християни от целия свят отбелязват Андреевден с богослужение"}
{"url": "http://www.focus-news.net/news/2019/11/30/2724820/velizar-shalamanov-bivsh-ministar-na-otbranata-balgariya-pravi-yasna-zayavka-za-zasilena-rolya-v-chernomorskiya-region-koyto-e-ot-klyuchovo-znachenie-za-nato.html", "text": "За първи път от много време насам България прави ясна заявка за засилена роля в Черноморския регион, който е от ключово значение за НАТО. Това каза в интервю за седмичното обзорно предаване  „Метроном“  на  Радио „Фокус“  Велизар Шаламанов, бивш министър на отбраната. Той уточни, че с изграждането на Координационен център на НАТО във Варна България ще направи стъпка към събиране на повече информация и предоставянето й с цел координация на предното разполагане на сили на НАТО в Черно море.  \r\n \r\n„Това се вписва изцяло в този процес на Адаптирано предно разполагане, който стартира с решенията от Уелс през 2014 година и Варшава през 2016 година. Този център в много голямо степен е естествено разширение на центровете за интеграция на силите в София и Букурещ, като фокусира върху Черно море“, допълни бившият министър на отбраната. \r\n \r\nВелизар Шаламанов отбеляза, че изграждането на подобен център е заложено още през 2014 година във „Визия 2020“, с която тогавашният президент Росен Плевнелиев представи предложенията на България за засилване на сигурността и отбранителния потенциал на Алианса в Югоизточна Европа. Той припомни, че всъщност „Визия 2020“ е била приета от Съвета по сигурността на Министерски съвет на 1 септември 2014 година, като оттогава има адаптирана стратегия за национална сигурност и редица други документи, в момента се извършва стратегически преглед на отбраната с участието на всички институции, включително и президентската. \r\n \r\n„Логистиката е неразделна част от военната дейност. Към момента в резултат на решения на НАТО такава координационна функция се осъществява в Командването на военноморския компонент на НАТО във Великобритания. От българска страна е предложен допълнителен принос, като начало български, но в процеса на консултации и бъдещ преглед на НАТО да бъде предложен като част от силите на Алианса“, коментира експертът. \r\nСпоред Велизар Шаламанов засиленото сътрудничество помага да се намали напрежението и да има повече вътрешна прозрачност в НАТО. По думите му центърът ще допринася за диалога с Русия и за намаляване на напрежението, което Русия предизвика с анексията на Крим, части от Грузия и действията в Молдова. \r\n \r\nРосица АНГЕЛОВА", "date": "2019.11.30", "title": "Велизар Шаламанов, бивш министър на отбраната: България прави ясна заявка за засилена роля в Черноморския регион, който е от ключово значение за НАТО"}
{"url": "http://www.focus-news.net/news/2019/11/30/2724818/d-r-sava-dragunchev-edna-ot-nay-golemite-roli-na-stefan-danailov-beshe-da-bade-prepodavatel-i-bashta-za-studentite-si.html", "text": "Една от най-големите роли на Стефан Данаилов беше да бъде преподавател и баща за студентите си. Това каза в интервю за седмичното обзорно предаване  „Метроном“  на  Радио „Фокус“  д-р Сава Драгунчев, актьор от Народния театър, завършил актьорско майсторство в един от осемте випуска на проф. Стефан Данаилов. Последният клас на Стефан Данаилов посвети дипломния си спектакъл на Мастъра, припомни Сава Драгунчев. Вчера и днес на голямата сцена на НАТФИЗ те представят „Лодкарят” от Джез Бътъруърт в превод и постановка на д-р Сава Драгунчев. \r\n \r\n„Човек се опитва да събере ударно всякакви спомени, защото изведнъж животът те лишава от някого. Но каквото и да се опитвам да събера като спомени, те се бият един през друг. Може би трябва да мине някакво време, за да се отсее най-важният, макар че всички спомени с него са важни. Стефан Данаилов е една от най-значимите фигури в живота ми - и професионален, и личен. Направил е много както за мен, така и за всички свои студенти и за театъра въобще, обясни той. Според Сава Драгунчев освен актьорско майсторство Стефан Данаилов е предавал на своите студенти и уроци за живота. \r\n \r\n„За разлика от много други той беше такъв, какъвто го виждате на сцената, в интервюто, при политическите изяви, в Академията. Публичните му изяви - това беше той. Той не правеше разлика между публични и непублични, това е може би една от най-силните му черти. Винаги е бил истински, каквото и да прави, а не на два режима – един домашен и един публичен. Този човек беше открит във всичко“, уточни той. \r\n \r\nСава Драгунчев допълни, че на сцената не е било лесно да се работи със Стефан Данаилов, тъй като според Мастъра артистите са свръх хора и нищо лесно не трябва да има. Винаги е държал на това - по лесния начин да не се прави и на сцената, и като режисьор, подчерта той.  \r\n \r\n„Студентите му са в пълна мобилизация за премиерните спектакли, въоръжени с любов към него, заради него, в негова памет - последна премиера на последния клас на Стефан Данаилов. Въоръжени с тази любов според мен ще направят много повече от това, което всъщност сме успели да репетираме. Подозирам, че всички в салона ще са наясно в какво състояние ще бъдат. Мисля, че всички заедно ще преминат през това представление, а не в обичайния вариант – зрител влиза в залата, гледа някакво приготвено нещо на сцената. По-специално ще бъде със сигурност“, каза още Сава Драгунчев. \r\n \r\nСтефан Данаило си отиде на 27 ноември след дълго боледуване. Поклонението на великият актьор е в понеделник, 2 декември, от 11.00 часа в централното фоайе на Народния театър. \r\n \r\nРосица АНГЕЛОВА", "date": "2019.11.30", "title": "Д-р Сава Драгунчев: Една от най-големите роли на Стефан Данаилов беше да бъде преподавател и баща за студентите си"}
{"url": "http://www.focus-news.net/news/2019/11/30/2724812/kmetat-na-sofiya-yordanka-fandakova-sotsialnata-sfera-e-tezhka-horata-koito-rabotyat-v-neya-se-nuzhdayat-ot-poveche-podkrepa.html", "text": "Надявам се, че новият социален министър ще работи добре с нас, защото имаме много допирни точки. Това каза кметът на София Йорданка Фандъкова пред журналисти, предаде репортер на Агенция Фокус.  \r\n \r\n\"Въпросът за оставката на министър Петков е на правителството и на премиера. Както аз нося отговорност за моя екип и за зам. кметовете, така правителството има свое собствено виждане\", допълни Фандъкова.  \r\n \r\n\"Надявам се, че човекът, който ще поеме тази позиция ще работи добре с нас, защото имаме много допирни точки. Аз благодаря на господин Петков, с него сме работили в тясно сътрудничество по много задачи. Тази сфера е тежка. Хората, които работят в нея се нуждаят от повече подкрепа, защото особено в София са най-трудните случаи\",каза още Йорданка Фандъкова. \r\n \r\nТеодора ПАТРОНОВА", "date": "2019.11.30", "title": "Кметът на София Йорданка Фандъкова: Социалната сфера е тежка, хората, които работят в нея се нуждаят от повече подкрепа"}
{"url": "http://www.focus-news.net/news/2019/11/30/2724810/posleden-obshtogradski-turisticheski-pohod-za-tazi-godina-shte-se-provede-v-stara-zagora.html", "text": "В парк „Митрополит Методий Кусев“ пред фонтана с жабките за последно тази година си дават среща почитателите на пешеходните походи. Това съобщиха от пресцентъра на  Община Стара Загора . Инициативата е на Туристическо дружество „Сърнена гора“, съвместно с Община Стара Загора. \r\n  \r\nМаршрутът включва преход през Аязмото, кв. „Дъбрава“ до Лъвската чешма и обратно. Времетраенето ще е около 4 - 5 часа. Водач на групата ще бъде Звездалина Николова.  \r\nВсички желаещи е необходимо да бъдат подходящо облечени. Организаторите напомнят, че при дъждовно време походът няма да се проведе.", "date": "2019.11.30", "title": "Последен общоградски туристически поход за тази година ще се проведе в Стара Загора"}
{"url": "http://www.focus-news.net/news/2019/11/30/2724822/v-dimitrovgrad-shte-badat-vklyucheni-svetlinite-na-nay-golyamoto-zhivo-koledno-darvo-v-balgariya.html", "text": "От 17.30 часа на централния площад в Димитровград ще бъдат запалени светлините на най-голямото живо коледно дърво в България - „Дървото на надеждата“. Това съобщиха от пресцентъра на  Общината . След спорове с други градове в края на 2018 г. димитровградската елха бе обявена за най-голямото живо Коледно дърво в България и получи своето признание със своите над 28 метра. За грейването на елхата в Димитровград специално ще пристигне обичаният и любим на всички Дядо Коледа. \r\n \r\nПлощад „България\" отново ще се превърне в място пресъздаващо неповторимата коледна атмосфера за малки и големи. Ледената пързалка ще радва любителите на кънките, а в специално подготвени уютни къщички - „Пекарни\" ще се изпичат на място канелени коледни курабийки, които децата ще могат да украсят по свой вкус и желание. В работилнички ще могат да изработват също и играчки за елха и коледни картички.  \r\n \r\nСпециален кът-ателие в старовремски стил ще пресъздава старата българска традиция за направа на сурвачки от дрян, където децата, асистирани от самодейци от читалищата ще се учат как да направят своя автентична сурвачка. Задължителното писмо до Дядо Коледа със списък от желания, малките палавници ще могат да напишат и пуснат в „Пощата\" за коледни писма. Аромат на вкусотии и греяно вино ще допълва настроението на площада от традиционната „Гостилница\".   \r\n \r\nБългарския фолклор със съвременно звучене ще намери израз в програмата на празника. Началото ще сложи хореографията „Коледари\" на танцов ансамбъл „Звездица\", родопска гайда в изпълнение на Галин Ангелов и пленителните таланти на Полина Стефанова и Даниел Христов, както и танцьорите на „Галаксико\" ще заредят с много български дух централния площад на Димитровград.  \r\nПищна заря и ефекти с лазер ще очакват гражданите, дошли на запалването на Елхата и коледните светлини в Димитровград.", "date": "2019.11.30", "title": "В Димитровград ще бъдат включени светлините на най-голямото живо коледно дърво в България"}
{"url": "http://www.focus-news.net/news/2019/11/30/2724821/pregled-na-mezhdunarodnite-novini-do-1300-chasa-agentsiya-fokus.html", "text": "Операциите за търсене и спасяване на оцелели от земетресението, което удари Албания, официално приключиха, тъй като се смята, че под развалините няма повече хора, предава македонската телевизия  ”Сител“ . \r\n \r\nАлбанският премиер Еди Рама заяви, че 50 души са загинали след земетрсението с магнитуд 6,4, което удари страната на 26 ноември, както и в следствие от множеството силни вторични труове. Той каза и че около 2 хил. души са ранени. \r\n \r\nРама добави още, че предварителните оценки показват, че около 900 сгради в Дуръс и над 1450 в Тирана са сериозно повредени. \r\n*** \r\n \r\n  Германската социалдемократическа партия (ГСДП) ще обяви кой ще е новият й ръководител, след вътрешнопартийните избори, предава  Reuters . От него до голяма степен ще зависи да реши дали партията ще се изтегли от управляващата коалиция на канцлера Ангела Меркел и нейния Християндемократически съюз (ХДС). \r\n \r\nНай-старата партия в Германия се намира в криза, след поредица от слаби резултати на местните и европейските избори и шестмесечна борба за лидерство, която отне голяма част от електората им. Много членове на ГСДП искат да напуснат правителството и да възстановят партията в опозиция.  \r\n \r\nТова обаче може да предизвика предварителни избори или правителство в малцинство – което са неблагоприятни опции и за ГСДП и за консервативната партия на Меркел. След 14 години начело на най-голямата европейска икономика, Меркел обаче заяви, че няма да се кандидатира отново за поста си.  \r\n \r\nГСДП ще обявят резултатите от десетдневните изборите, проведени сред грубо 426 хил. свои членове в 17:00 часа местно време (19:00 българско), и делегатите ще потвърдят избора по време на партийната конференция на 6 до 8 декември, където ще се гласува и по въпроса за коалицията с ХДС.  \r\n \r\nДве двойки кандидати участват съвместно в изборите и вероятно всичко ще се сведе до това дали членовете на партията искат в крайна сметка да обмислят опциите си или да останат в коалицията.  \r\n \r\nНай-добре познатият кандидат и вероятен победител е Олаф Шолц, който е финансов министър и заместник-канцлер. Той е центрист, критикуван от левите елементи в партията си за своите финансови политики, които следват курса на предшественика му Волфганг Шойбле.  \r\n \r\nС подкрепата на част от депутатите на партията, той, заедно с Клара Гейвиц искат да останат в коалицията на Меркел.  \r\nСрещу тях стои Норберт Валтер-Борянс, бивш регионален финансов министър, наричан често „Робин Худ“ заради своя фокус върху борбата с данъчните измами и швейцарските банкови сметки. Той и Саскиа Ексен са много критични към коалицията и смятат, че споразуменията с ХДС трябва да бъдат преразгледани и да са по-фокусирани към социалната справедливост и инвестиции – ако е нужно с бюджетен дефицит.  \r\n \r\nАко консерваторите откажат, Ексен по-рано заяви, че ще препоръча оттегляне от коалицията.  \r\n \r\nПобедителят в изборите е изправен пред нелека задача. През 2017 г. социалдемократите получиха най-малко гласове от 1933 г. Сега според статистиките те се радват на 15% от публичната подкрепа, съвсем малко пред крайнодясната партия „Алтернатива за Германия“ и зад ХДС.   \r\n*** \r\n \r\n  Премиерът на Гърция Кириакос Мицотакис ще проведе среща с американския президент Доналд Тръмп във Вашингтон на 7 януари, съобщава електронното издание на атинския вестник  Kathimerini . \r\n \r\nСрещата идва в критичен момент за Гърция и време, в което голям брой мигранти пристигат на егейските острови в страната, докато Турция увеличава своите искания в региона. По специално, негативна реакция в Атина предизвика подписването от страна на Анкара на меморандум с Либия, който цели да очертае наново морските граници.  \r\n*** \r\n \r\n  Британският министър на безопасността Брандън Люис заяви, че полицията в страната няма да издирва повече заподозрени, след инцидента, в който похитител с нож уби двама души и рани трима други в централната част на Лондон, предава  Reuters . \r\n \r\nПохитителят е бил убит от силите на реда. По-рано стана ясно, че той е бил свързан с терористични организации и представител на полицията заяви, че е започнало разследване във връзка с това дали няма и други опасни негови съмишленици.  \r\n \r\nПохитителят е наръгал двама души на Лондонския мост в сърцето на британската столица, преди да бъде съборен на земята от свидетели на ужасяващия инцидент. Малко след това според информацията той е бил застрелян от полицията, тъй като е носил жилетка с експлозиви. В последствие се е оказало, че в нея няма взривни вещества.  \r\n*** \r\n \r\n  Премиерът на Република Северна Македония Зоран Заев, който ще бъде придружен и от министъра на труда и социалната политика на страната Мила Царовска ще осъществи работно посещение в черногорската столица Подгорица, съобщиха правителствени източници, пише скопското издание  “Слободен печат“ . \r\nПредвидено е визитата да продължи два дни, като във втория Заев да се срещне и със своя колега, премиера на Черна Гора Душко Маркович. Заев е поканен и да присъства на конгреса на „Демократическата партия на социалистите“ (ДПС) на Черна Гора, който ще се състои тогава.  \r\n*** \r\n \r\n  Президентът на Сърбия Александър Вучич заяви пред заместник-министъра на външните работи на Руската Федерация Александър Грушков, че Белград ще запази военния си неутралитет, което ще бъде потвърдено от съответните стратегически документи, предава  N1 . \r\nТова се казва в съобщение на президентството в Белград.  \r\n \r\nПреди да се срещне с държавния глава на Русия Владимир Путин, Вучич ще домакинства разговор с президента на Беларус Александър Лукашенко на 2 и 3 декември.  \r\nВучич заяви, че очаква „с голямо нетърпение идната среща в Сочи, където ще е третия разговор между тях през 2019 г.“.  \r\n \r\nСпоред него това е „изключително важна среща, която е шанс да се разговаря и да се обменят становища спрямо глобални и регионални проблеми, както и най-важните теми за руско-сръбското сътрудничество, основно в икономиката“. \r\n \r\nВучич и Грушков обсъдиха регионалната ситуация и заявиха, че се надяват Западните Балкани да запазят мира и стабилността. Вучич освен това благодари на Москва за подкрепата и честите визити на нейни сътрудници в страната. \r\n*** \r\n \r\n  Крайнодясната партия „Алтернатива за Германия“ ще избере ново ръководство, като партията продължава своя възход и трупа електорат след серия от политически победи, предава  АFP . \r\n \r\nАнти-миграционните радикали в партията разполагат с предимство, след сериите от изборни победи в източните региони през септември и октомври 2019 г., които смаяха политическите анализатори.  \r\n \r\nПодчертавайки поляризиращия ефект, който партията оказва на Германия, поне 12 хил. протестиращи се очаква да се съберат извън залата в град Брауншвиг, в която ще се проведе конгреса на партията, за да протестират срещу нея.   \r\nПо-рано около хиляда демонстранти, облечени в черно, преминаха през центъра на града, също в знак на протест срещу дясната политическа сила.  \r\n \r\nВътре в залата се очаква напрежението да нарастне, като 78-годишният Александър Гауланд се очаква да напусне своята позиция на заместник-председател, докато федералният говорител Йорг Мойтен вероятно ще се опита да защити поста си.  \r\n \r\nБьорн Хьоке, лидер на фракцията „Крило“ в партията не е заявил, че ще се опита да заеме заместник-председателското място, но всеки кандидат за него ще има нужда от подкрепата му.  \r\n \r\nС 91 депутати в Бундестага, „Алтернатива за Германия“ вече е третата политическа сила в страната след Християндемократическия съюз (ХДС) и Социалдемократическата партия (СДП).  \r\nСпоред статистиките обаче възходът на партията е приключил и подкрепата й остава на 13 до 15%. „Алтернатива за Германия“ започва като евроскептична партия, но се превръща в анти-мигрантска популистка опозиция на Ангела Меркел, след като канцлера прие около милион бежанци в страната през 2015 и 2016 г.  \r\n \r\nПовечето партии в парламента отказват да работят с „Алтернатива на Германия“, което е и причината на този етап тя да не държи никаква изпълнителна власт на национално или регионално ниво.  \r\nФракцията „Крило“ търпи най-много критики, тъй като тя открито атакува една тема табу в културата на Германия след Втората световна война – изкуплението за нацисткото минало на страната.  \r\nХьоке открито описа берлинския мемориал за жертвите от Холокоста „мемориал на срама“, докато неговият колега Андреас Калбиц беше обвинен по-рано с връзки с нацистки организации.  \r\nПодобни обвинения не уплашиха техния електорат, но привлякоха вниманието на полицията в страната.  \r\n*** \r\n \r\n  Самолети на израелските отбранителни сили атакуваха военни цели на движението „Хамас“ в Ивицата Газа в отговор на изстреляна оттам ракета. Това съобщиха от пресслужбата на армията, предава  TACC . \r\n \r\n„Тази нощ (29 ноември) беше изстреляна ракета от Ивицата Газа срещу Израел. В отговор изтребители на израелските отбранителни сили нападнаха няколко терористични цели на Хамас в северната част на Ивицата Газа. Сред ударените цели е фабрика за производство на оръжие\", се казва в изявление на силите са сигурност на страната.", "date": "2019.11.30", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/30/2724811/dots-antoniy-galabov-politolog-prezidentat-vazprie-sledvaneto-na-protsedurata-za-izbor-na-glaven-prokuror-kato-svoy-proval.html", "text": "Президентът възприе следването на процедурата за избор на главен прокурор като свой провал. Това каза в интервю за седмичното обзорно предаване  „Метроном“   на  Радио „Фокус“   политологът доц. Антоний Гълъбов по повод поискания от президента Румен Радев широк обществен дебат за промени в Конституцията. Според него е несериозно да се правят промени в Конституцията в началото на седемгодишен мандат на току-що избран главен прокурор, тъй като подобно действие би могло да се възприеме като опит за натиск върху прокуратурата. По думите на проф. Гълъбов президентът има много нисък праг на разбиране за институционалност.  \r\n \r\n„Нека да припомня, че той започна един сепаративни срещи в началото на процедурата за избор на нов главен прокурор. Още тогава коментирах, че това е далеч извън неговите правомощия. Ако той имаше наистина институционална култура, разбираше как функционират държавните институции и имаше подобно желание, трябваше да инициира подобен процес още през миналата година. Българският президент по Конституция има законодателна инициатива само по отношение на промени в Конституцията. Досега нито един български президент не е генерирал подобна енергия, не е успял да изпълни това от своите правомощия, а то е много важно правомощие“, обясни политологът. \r\n \r\nАнтоний Гълъбов уточни, че президентът има възможност да внесе проект за изменение на Конституцията, което е много сериозен институционален жест. Когато обаче липсва разбиране и капацитет в администрацията на президента да насочи правилно усилията му, сме свидетели на това, което виждаме в момента, коментира политологът.  \r\n \r\nРосица АНГЕЛОВА", "date": "2019.11.30", "title": "Доц. Антоний Гълъбов, политолог: Президентът възприе следването на процедурата за избор на главен прокурор като свой провал"}
{"url": "http://www.focus-news.net/news/2019/11/30/2724823/vremenno-dvizhenieto-pri-km-284-v-uchastaka-vladaya-dragichevo-po-pat-i-1-sofiya-pernik-v-platnoto-kam-pernik-se-osashtestvyava-v-edna-lenta.html", "text": "Временно движението при км 284 в участъка Владая – Драгичево по път I-1 София – Перник в платното към Перник се осъществява в една лента поради ПТП, съобщиха от пресцентъра на  АПИ . \r\n \r\nТрафикът се регулира от \"Пътна полиция\".", "date": "2019.11.30", "title": "Временно движението при км 284 в участъка Владая – Драгичево по път I-1 София – Перник в платното към Перник се осъществява в една лента"}
{"url": "http://www.focus-news.net/news/2019/11/30/2724824/vremenno-se-ogranichava-dvizhenieto-po-pat-iii-822-samokov-shipochane.html", "text": "Временно се ограничава движението по път III-822 Самоков – Шипочане поради изтеглянето на обърнат ТИР, съобщиха от пресцентъра на  АПИ . \r\n \r\nВодачите изчакват на място.", "date": "2019.11.30", "title": "Временно се ограничава движението по път III-822 Самоков – Шипочане"}
{"url": "http://www.focus-news.net/news/2019/11/30/2724814/rumen-nenkov-bivsh-konstitutsionen-sadiya-shansovete-da-se-svika-veliko-narodno-sabranie-za-promeni-v-konstitutsiyata-sa-nulevi.html", "text": "Шансовете да се свика Велико народно събрание за промени в Конституцията са нулеви. Това каза за обзорното предаване „Метроном“ на  Радио „Фокус“  бившият конституционен съдия Румен Ненков във връзка с инициацията на президента Румен Радев за широк обществен дебат по темата. Той обясни, че има много трудни варианти за решаване на проблема с отговорността на главния прокурор и на председателите на Върховния касационен съд (ВКС) и Върховния административен съд (ВАС), така че те да бъдат равни с другите граждани пред закона.  \r\n \r\n„При сегашната практика на Конституционния съд само Велико народно събрание може да изведе прокуратурата от съдебната власт, което според мен е съвсем разумен модел. Абсурдно е да си мислим, че председателите на върховните съдилища или главният прокурор могат да станат обвиняеми или подсъдими, но те са граждани. За да бъде изведена прокуратурата и да бъде преместена към изпълнителната власт се изисква Велико народно събрание, а за мен към настоящия момент е нереалистично да се свикат 400 души, без да сме сигурни, че това ще доведе до сериозен резултат“, коментира той. \r\n \r\nСпоред Румен Ненков е по-добре да се отмени необходимост от свикване на Велико народно събрание и въпросите да се решават с квалифицирано мнозинство от ¾. Това ще бъде по-динамичен способ за решаване на актуалните проблеми, коментира той. По-реалистично е да се предвидят изключения от правомощията на главния прокурор в отговорността му да упражнява надзор върху всички прокурори, което значи, че той сам трябва да надзирава себе си, което е абсурдно. Бившият конституционен съдия обясни, че проблемът опира до културата на отношения между властите и желанието на всяка от тях да доминира над другите. Трябва да се подхожда разумно и много внимателно, когато се правят промени в Конституцията, за да не се превърне тя в антипод на себе си, предупреди той.  \r\n \r\nРосица АНГЕЛОВА", "date": "2019.11.30", "title": "Румен Ненков, бивш конституционен съдия: Шансовете да се свика Велико народно събрание за промени в Конституцията са нулеви"}
{"url": "http://www.focus-news.net/news/2019/11/30/2724828/dvizhenieto-po-asparuhoviya-most-e-ogranicheno-v-ednata-lenta-zaradi-remont-na-fuga.html", "text": "До 4 декември движението при км 117 на Аспаруховия мост в посока Варна ще се осъществява в една лента поради ремонтни дейности на дилатационна фуга. Това съобщават от  Агенция „Пътна инфраструктура“ . Ограничава се движението в активната лента, като трафикът се пренасочва в изпреварващата лента. \r\nУчастъкът е сигнализиран с пътни знаци. \r\n \r\nОт АПИ апелират шофьорите да се движат с повишено внимание и съобразена скорост и да спазват пътната сигнализация.", "date": "2019.11.30", "title": "Движението по Аспаруховия мост е ограничено в едната лента, заради ремонт на фуга"}
{"url": "http://www.focus-news.net/news/2019/11/30/2724819/sitel-makedoniya-edi-rama-potvardi-che-spasitelnite-operatsii-v-albaniya-sa-priklyuchili-50-dushi-sa-zaginali-a-2-hil-sa-raneni-v-rezultat-ot-zemetreseniyata.html", "text": "Операциите за търсене и спасяване на оцелели от земетресението, което удари Албания, официално приключиха, тъй като се смята, че под развалините няма повече хора, предава македонската телевизия  ”Сител“ . \r\n \r\nАлбанският премиер Еди Рама заяви, че 50 души са загинали след земетрсението с магнитуд 6,4, което удари страната на 26 ноември, както и в следствие от множеството силни вторични труове. Той каза и че около 2 хил. души са ранени. \r\n \r\nРама добави още, че предварителните оценки показват, че около 900 сгради в Дуръс и над 1450 в Тирана са сериозно повредени. \r\n \r\n  Теодор Пенев", "date": "2019.11.30", "title": "„Сител“ (Македония): Еди Рама потвърди, че спасителните операции в Албания са приключили – 50 души са загинали, а 2 хил. са ранени в резултат от земетресенията"}
{"url": "http://www.focus-news.net/news/2019/11/30/2724831/vazstanoveno-e-dvizhenieto-po-pat-iii-822-samokov-shipochane.html", "text": "Възстановено е движението по път III-822 Самоков – Шипочане, съобщиха от пресцентъра на  АПИ .  \r\n \r\nПо-рано движението беше временно ограничено, поради изтеглянето на обърнат ТИР.", "date": "2019.11.30", "title": "Възстановено е движението по път III-822 Самоков – Шипочане"}
{"url": "http://www.focus-news.net/news/2019/11/30/2724827/alsat-m-makedoniya-makedoniya-i-cherna-gora-zasilvat-satrudnichestvoto-pomezhdu-si-osobeno-kato-badeshti-chlenki-i-sayuznitsi-v-nato.html", "text": "Премиерът на Република Северна Македония Зоран Заев, придружен от министъра на труда и социалната политика Мила Царовска се срещнаха с ръководителя на правителството на Черна гора Душко Маркович, предава скопския канал, предаващ на албански език  ”Алсат-М“ . \r\nСрещата потвърди добрите отношения между двете страни.  \r\n \r\nСъвместно бе заявено, че членството на Република Северна Македония в НАТО ще допринесе допълнително за стабилността и сигурността в региона. И двамата правителствени лидери потвърдиха, че членството на НАТО означава за Скопие и Прищина нови инвестиции, повече работни места, и по-добър жизнен стандарт. \r\n \r\nОсвен това те се съгласиха, че бъдещето на целия регион е в Европейския съюз и че тази стратегическа цел няма алтернатива. Смята се, че разширяването на ЕС трябва да продължи, тъй като е подходящ вариант за мир, стабилност и перспективи на Балканите и Европа. \r\nПремиерът Заев изрази благодарност за силната подкрепа на Черна гора за членството на Северна Македония в НАТО и за изпълнението на общите перспективи на ЕС, в съответствие с Берлинския процес, който насърчава сътрудничеството между всички страни в региона. \r\n \r\n„Продължаваме с реформите и приобщаващите политики, както политически, така и в контекста на нашата концепция „Едно общество за всички“, която успешно развиваме. Продължаваме да твърдим, че мястото ни е в ЕС. Интеграцията в ЕС и НАТО за нас няма алтернатива. Интеграционните процеси вече дават резултати в икономиката, по-високи заплати, пенсии, ръст на минималната работна заплата (…), ръст на социалните помощи “, каза премиерът Заев. \r\n \r\n  Теодор Пенев", "date": "2019.11.30", "title": "„Алсат-М“ (Македония): Македония и Черна Гора засилват сътрудничеството помежду си, особено като бъдещи членки и съюзници в НАТО"}
{"url": "http://www.focus-news.net/news/2019/11/30/2724826/nova-initsiativa-zapochva-v-doma-na-pisatelya-v-burgas.html", "text": "Нова инициатива започва в Дома на писателя. Тогава от 17.00 часа ще се проведе първата от поредицата срещи на тема \"Да си поговорим за Португалия\". Това съобщиха от пресцентъра на  Община Бургас . \r\n \r\nИдеята на организаторите от Португалския културен център \"Камойнш\" е всички хора, които имат интерес към тази страна, да споделят мнение и впечатление. По време на срещата блогърът и фотограф Мирела Буюклиева ще представи интересни моменти от времето, когато е живяла в Португалия. \r\n \r\nПроявата се организира от Деница Александрова, представител на Португалски културен център \"Камойнш\".", "date": "2019.11.30", "title": "Нова инициатива започва в Дома на писателя в Бургас"}
{"url": "http://www.focus-news.net/news/2019/11/30/2724833/vazstanoveno-e-dvizhenieto-po-pat-i-1-sofiya-pernik-v-uchastaka-vladaya-dragichevo-v-platnoto-kam-pernik.html", "text": "Възстановено е движението по път I-1 София – Перник в участъка Владая – Драгичево в платното към Перник. Това съобщиха от пресцентъра на  Агенция \"Пътна инфраструктура\" .", "date": "2019.11.30", "title": "Възстановено е движението по път I-1 София – Перник в участъка Владая – Драгичево в платното към Перник"}
{"url": "http://www.focus-news.net/news/2019/11/30/2724830/tacc-kyurdite-se-zastapiha-za-teritorialno-edinstvo-v-siriya.html", "text": "Кюрдите подкрепят политическо уреждане в Сирия, което би гарантирало запазването на нейното териториално единство. Това заяви командирът на въоръжената коалиция \"Сирийски демократични сили“ Мазлум Абди, предава  TACC . \r\nКюрдските сили и преди са твърдели, че не желаят да се отделят от сирийската държава, а искат автономия в рамките на страната.  \r\n \r\n\"Ние сме за поддържането на единството на Сирия, но в същото време ще се стремим към признаване на нашите права, като се има предвид, че кюрдският проект за автономна власт в северната част на страната се изпълнява от осем години и се превърна в свършен факт“ подчерта той. \r\n \r\nАбди потвърди, че кюрдите са решени да продължат диалога със сирийското правителство чрез посредничеството на руската страна.  \r\n\"Преговорите продължават, но разликите между кюрдите и Дамаск все още остават“ каза той.  \r\n\"Сега се правят усилия за сближаване на позициите ни\". \r\n \r\nКомандирът на СДС не изключи, че в бъдеще силите на коалицията му могат да станат част от сирийската армия.  \r\n\"Това ще се случи, след като бъде постигнато политическо споразумение с властите, но засега държим оръжие в ръце\", каза Абди. \r\n \r\n Кюрдския въпрос \r\n \r\nСлед като войната в Сирия започна през 2011 г., кюрдите формираха автономни органи в три региона - Камишли, Кобане и Африн. До 2017 г. силите на СДС завладяха провинциите Хашек и Ракка, както и част от провинция Дейр ез-Зор, където се намират голяма част от нефтените находища в страната, от терористите от групировката „Ислямска държава“. Под контрола на СДС, който бяха подкрепени от международна коалиция, ръководена от САЩ, заради ролята си в борбата срещу терористите, се оказаха 27% от територията на Сирия, по-голямата част от които населени с кюрди.  \r\n \r\nТурските войски проведоха три въоръжени операции срещу кюрдските „Отряди за народна самоотбрана\" (ОНС), които са основна част от СДС. Анкара смята ОНС за терористична организация и за заплаха за собствената си сигурност, заради връзките й с „Работническата партия на Кюрдистан“, която оперира и в Турция.  \r\nВ резултат от акциите регионът на Африн е окупиран от турските сили и техните съюзници. Освен това по част от границата между Турция и Сирия е създадена т.нар. „зона за сигурност“, в която Анкара желае да засели поне два милиона бежанци, които се намират в страната.  \r\n \r\n \r\n \r\n \r\n  Теодор Пенев", "date": "2019.11.30", "title": "ТACC: Кюрдите се застъпиха за териториално единство в Сирия"}
{"url": "http://www.focus-news.net/news/2019/11/30/2724816/reuters-germanskite-sotsialdemokrati-izbirat-nov-lider-ot-koeto-shte-zavisi-i-sadbata-na-upravlyavashtata-koalitsiya-na-merkel.html", "text": "Германската социалдемократическа партия (ГСДП) ще обяви кой ще е новият й ръководител, след вътрешнопартийните избори, предава  Reuters . От него до голяма степен ще зависи да реши дали партията ще се изтегли от управляващата коалиция на канцлера Ангела Меркел и нейния Християндемократически съюз (ХДС). \r\n \r\nНай-старата партия в Германия се намира в криза, след поредица от слаби резултати на местните и европейските избори и шестмесечна борба за лидерство, която отне голяма част от електората им. Много членове на ГСДП искат да напуснат правителството и да възстановят партията в опозиция.  \r\n \r\nТова обаче може да предизвика предварителни избори или правителство в малцинство – което са неблагоприятни опции и за ГСДП и за консервативната партия на Меркел. След 14 години начело на най-голямата европейска икономика, Меркел обаче заяви, че няма да се кандидатира отново за поста си.  \r\n \r\nГСДП ще обявят резултатите от десетдневните изборите, проведени сред грубо 426 хил. свои членове в 17:00 часа местно време (19:00 българско), и делегатите ще потвърдят избора по време на партийната конференция на 6 до 8 декември, където ще се гласува и по въпроса за коалицията с ХДС.  \r\n \r\nДве двойки кандидати участват съвместно в изборите и вероятно всичко ще се сведе до това дали членовете на партията искат в крайна сметка да обмислят опциите си или да останат в коалицията.  \r\n \r\nНай-добре познатият кандидат и вероятен победител е Олаф Шолц, който е финансов министър и заместник-канцлер. Той е центрист, критикуван от левите елементи в партията си за своите финансови политики, които следват курса на предшественика му Волфганг Шойбле.  \r\n \r\nС подкрепата на част от депутатите на партията, той, заедно с Клара Гейвиц искат да останат в коалицията на Меркел.  \r\nСрещу тях стои Норберт Валтер-Борянс, бивш регионален финансов министър, наричан често „Робин Худ“ заради своя фокус върху борбата с данъчните измами и швейцарските банкови сметки. Той и Саскиа Ексен са много критични към коалицията и смятат, че споразуменията с ХДС трябва да бъдат преразгледани и да са по-фокусирани към социалната справедливост и инвестиции – ако е нужно с бюджетен дефицит.  \r\n \r\nАко консерваторите откажат, Ексен по-рано заяви, че ще препоръча оттегляне от коалицията.  \r\n \r\nПобедителят в изборите е изправен пред нелека задача. През 2017 г. социалдемократите получиха най-малко гласове от 1933 г. Сега според статистиките те се радват на 15% от публичната подкрепа, съвсем малко пред крайнодясната партия „Алтернатива за Германия“ и зад ХДС.   \r\n \r\n  Теодор Пенев", "date": "2019.11.30", "title": "Reuters: Германските социалдемократи избират нов лидер, от което ще зависи и съдбата на управляващата коалиция на Меркел"}
{"url": "http://www.focus-news.net/news/2019/11/30/2724825/the-guardian-prezidentat-na-braziliya-tvardi-che-leonardo-di-kaprio-e-platil-za-pozharite-v-amazoniya.html", "text": "Бразилският президент Жаир Болсонаро обвини актьора Леонардо ди Каприо за това, че е финансирал умишлен палеж в Амазонските гори, пише британското либерално издание  The Guardian . \r\n \r\nБолсонаро – националист и популист, който по-рано се зарече да изгони неправителствените организации, занимаващи се със защита на природата от страната, отправи обвиненията към актьора пред свои привърженици. \r\n„Този Леонардо ди Каприо е готин човек, нали? Дава пари, за да може Амазония да бъде изгорена“, заяви той.  \r\n \r\nОбвинението, за което президентът не представи никакви доказателства, дойде 24 часа след като той направи подобно твърдение и в социалната мрежа „Фейсбук“.  \r\n„Леонардо ди Каприо, (…) ти сътрудничиш за изгарянето на Амазония“, обяви тогава Болсонаро, като обвини актьора в това, че е част от международна „кампания срещу Бразилия“.  \r\n \r\nОбвиненията на Болонсаро са свързани с противоречивите арести по-рано на доброволци пожарникари, които местната полиция обвини, също явно без доказателства, за това, че са запалили гората в опит да съберат допълнителни средства международните НПО в страната.  \r\nТе бяха освободени, след като обществото в страната остро осъди действията на полицията и разследването.  \r\nМасивните пожари в Амазония започнаха през август 2019 г., като тогава Ди Каприо дари 5 млн. долара за защита на горите.  \r\n \r\n  Теодор Пенев", "date": "2019.11.30", "title": "The Guardian: Президентът на Бразилия твърди, че Леонардо ди Каприо е платил за пожарите  в Амазония"}
{"url": "http://www.focus-news.net/news/2019/11/30/2724834/pozhar-e-goryal-v-hale-na-ul-kukush-v-stolitsata.html", "text": "Към 22:30 часа снощи, в столичната пожарна е съобщено за възникнал огън в хале и в два автомобила в обект на ул. \"Кукуш\", близо до голям паркинг с паркирани коли. Това съобщиха от пресцентъра на  МВР . Към мястото са изпратени 4 екипа огнеборци, които погасили огъня и предотвратили разрастването му към други автомобили и обекти наблизо. При пожара е засегнат паркиран в близост до халето автомобил. Причините за възникването на огъня са в процес на установяване. Няма пострадали.", "date": "2019.11.30", "title": "Пожар е горял в хале на ул. \"Кукуш\" в столицата"}
{"url": "http://www.focus-news.net/news/2019/11/30/2724838/narkooranzheriya-e-otkrita-ot-politsiyata-v-panagyurishte.html", "text": "Наркооранжерия, маскирана като дърводелски цех, е открита от полицията в Панагюрище. Това съобщиха от пресцентъра на  МВР . За нея се разбрало, след като вчера сутринта бил получен сигнал за пожар в производственото хале в индустриалната зона на града близо до пътя за Стрелча, където тя се е помещавала. \r\n \r\nНезабавно към мястото били насочени екип от огнеборци с противопожарен автомобил, които бързо изгасили огъня. Докато гасили пожара, обаче, те се усъмнили, че постройката се използва за извършване на незаконна дейност и незабавно уведомили колегите си от полицейското управление. На мястото пристигнали криминалисти и експерти, които установили, че във вътрешността на сградата е обособена нелегална наркооранжерия. В две оформени лехи с размери 8 на 6 метра били открити общо 264 саксии с растения в начален етап на развитие и с височина на стеблата между 20 и 40 см.  \r\n \r\nПри полевите наркотестове се оказало, че става дума за марихуана с много високо качество. Помещението било оборудвано с уреди за контрол на температурата и влажността, аспирация, кварцови лампи, специални растителни торове за стимулиране на растежа и развитието на растенията. Според разследващия екип, извършил оглед на мястото, растенията били в етап, който предполага готовност за разсаждане и последващо отглеждане до степен за бране и обработка на дрогата. \r\n \r\nНаемател на помещението и извършител на престъпната дейност е непознат до момента на полицията 41-годишен мъж от Панагюрище. Той е задържан в ареста за срок от 24 часа. От мястото са иззети общо 264 стръка канабис с общо тегло малко над 1.8 килограма, както и оборудването на оранжерията. По случая се води полицейско производство под наблюдението на прокуратурата в Панагюрище.", "date": "2019.11.30", "title": "Наркооранжерия е открита от полицията в Панагюрище"}
{"url": "http://www.focus-news.net/news/2019/11/30/2724840/dots-d-r-petar-nenkov-voenen-istorik-na-8-mi-noemvri-1204-g-v-staroprestolniya-tarnovgrad-tsar-kaloyan-poluchava-titlata-kral-ot-papa-inokentiy-iii.html", "text": "На 8-ми ноември 1204 г. в старопрестолния Търновград цар Калоян получава титлата крал, а един ден преди това търновския епископ е удостоен с църковната титла примас. Това каза за предаването „За честта и славата на България“ на  Радио „Фокус“  военният историк доц. д-р Петър Ненков. Той припомни, че победата на Цар Калоян в битката при Адрианопол, дн. Одрин на 14 април 1205 г. е първото тежко поражение на западните рицари, които успяват да завладеят Източната Римска империя и столицата й Константинопол и да изградят върху развалините й Латинска империя, отказвайки на главата на римокатолическата църква да освободят Божи гроб и Йерусалим от сарацините.  \r\n \r\n„Калоян предлага на латинските рицари да сключат договор за мир и добросъседство, но те надменно му заявяват намерението си да завоюват българските земи, под предлог, че те са  принадлежали близо два века на Византия, за чийто наследници се смятат те. За това тяхно решение френския рицар Робер дьо Клари по-късно ги обвинява.  Виждайки, че няма друга алтернатива, Калоян започва тайни преговори с византийските феодали в Тракия за организирането на общ фронт срещу византийските рицари, от чиито своеволия и жестокост страдат еднакво и българи и ромеи в завзетите от кръстоносците земи“, разказа той. \r\n \r\nДоц. д-р Петър Ненков каза още, че по същото време на западната българска граница надвисва като буреносен облак маджарите, които са в лоното на Римокатолическата църква и са под силното влияние на папата. За да избегне нашествието им цар Калоян започва сложна дипломатическа игра с едни от най-изкусните дипломати на средновековието и Папа Инокентий III. Възползвайки се от вековните противоречия на Римокатолическата и Източноправославната църква той отхвърля предложението на византийския император да му предостави царска корона и патриаршески сан. След кореспонденция с папа Инокентий III, Калоян изразява желание да получи от него скиптър, корона и знаме като крал на Българската държава. На 8-ми ноември 1204 г. в старопрестолния Търновград се провежда коронацията на българския владетел, която е извършена от изпратения от Ватикана Кардинал Лъв. Калоян получава титлата крал, а един ден преди това търновския епископ е удостоен с църковната титла примас.  \r\n \r\nЕвелина БРАНИМИРОВА", "date": "2019.11.30", "title": "Доц. д-р Петър Ненков, военен историк: На 8-ми ноември 1204 г. в старопрестолния Търновград цар Калоян получава титлата крал от папа Инокентий III"}
{"url": "http://www.focus-news.net/news/2019/11/30/2724839/izvanredna-proverka-na-mosv-na-yazovir-studena-ustanovi-narusheniya.html", "text": "По заповед на министъра на околната среда и водите Нено Димов на 29 ноември 2019 е извършена извънредна проверка на язовир „Студена“ от представители на министерството, експерти от Басейнова дирекция „Източно беломорски район“ и Община Перник. Това съобщиха от пресцентъра на  Министерството на околната среда и водите  (МОСВ). Проверката е във връзка с информация от областния управител на Перник за отклоняване на води за язовира. При извършения оглед на водоизточник „Врелото“ - един от водоизточниците, захранващи язовир „Студена“, е установено, че водата постъпва във водовземна шахта, като малка част от нея се отвежда към язовир „Студена“. От шахтата, посредством тръба водата отива в помпена станция „Крапец“ и водоснабдява град Радомир. Тази схема на подаване на вода към град Радомир е позволена единствено в условията на аварийна ситуация. Това условие е било поставяно винаги от МОСВ към ВиК-Перник във всички графици от 2003 г. досега, което може да се види на сайта на МОСВ -  . \r\n  \r\nПо време на проверката, която приключи късно вчера, е установено, че помпената станция за водоснабдяване на град Радомир не работи и водното количество от водовземната шахта прелива и по дерето се включва в язовир „Студена“. Контролиращите са получили информация на място от дежурния на помпената станция, че работата й е била преустановена едва на 28.11.2019 г. Това съвпада и с изпратената от ВиК-Перник справка за по-голям приток на 28.11.2019 г. от посочвания до този момент към язовир „Студена“. \r\n  \r\nПри проверка на място на ВЕЦ „Студена“, стопанисван от ВиК е установено, че ВЕЦ-ът не работи. За отчитане на водните количества, които се черпят от язовира е установено, че отчитането на водно количество до 24.11.2019 г. се е извършвало по разходомерно устройство, което към момента на проверката липсва. МОСВ не е уведомено за демонтирането на разходомерното устройство, което отчита ползваните от язовира води. Установено е, че савакът през който се подават води за двете промишлени предприятия в Перник „Стомана индъстри“ и „Топлофикация-Перник“ е затворен и запечатан с хартиена лепенка на ВиК и в момента на проверката не се подава вода за промишлени нужди.  \r\n  \r\nПроверките продължават, като ще бъде изискана информация от електроразпределителното дружество за електрическа енергия, ползвана от Помпена станция „Крапец“, за да се установи по безспорен начин какво количество вода е отклонявано към град Радомир и не е постъпвало в язовир „Студена“.  Ще бъде изискана и справка за помпената станция, която взима вода за водоизточник „Сиреняците“, за да се установи дали същата е работила и дали е било необходимо включване на водовземане „Врелото,“ имайки предвид че дружеството има разрешителни за питейни води за град Радомир от подземни води.  Ще бъде направен и пълен преглед на водоснабдяването на град Радомир от подземни води, какви количества са ползвали последните 6 месеца и дали е имало нужда за допълване.  Ще бъде изпратено и писмо до прокуратурата за установяване дали помпена станция „Крапец“ е работила в извън авариен режим.", "date": "2019.11.30", "title": "Извънредна проверка на МОСВ на язовир „Студена“ установи нарушения"}
{"url": "http://www.focus-news.net/news/2019/11/30/2724842/vremenno-se-ogranichava-dvizhenieto-pri-km-214-na-pat-i-4-prolaz-omurtag-poradi-patnotransportno-proizshestvie.html", "text": "Временно се ограничава движението при км 214 на път I-4 Пролаз - Омуртаг поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут: Търговище - Лиляк - Пайдушко - Божурка - Козма презвитер и обратно. \r\n \r\nШофьорите е необходимо да се движат с повишено внимание и съобразена скорост, като спазват указанията на \"Пътна полиция\".", "date": "2019.11.30", "title": "Временно се ограничава движението при км 214 на път I-4 Пролаз - Омуртаг поради пътнотранспортно произшествие"}
{"url": "http://www.focus-news.net/news/2019/11/30/2724836/adelina-stefanova-hram-vavedenie-bogorodichno-blagoevgrad-sv-andrey-e-parviyat-koyto-bil-povikan-da-tragne-sled-iisus-hristos.html", "text": "В последния ден от месец ноември Православната църква отбелязва  празника на Свети апостол Андрей, наричан още първозванни, понеже пръв от апостолите бил повикан да тръгне след Иисус Христос. Това каза за  Радио „Фокус“ - Пирин  Аделина Стефанова, църковен уредник в Храм „Въведение Богородично“ – Благоевград.  \r\n \r\n„Още от малък той жадувал за Божествената истина и когато разбрал кой е спасителя на човешките души тръгнал по диря му. По-късно след възнесението на Христос апостолът не прекратил проповедта на новото учение, а станал още по-ревностен. Апостол Андрей първо посетил скитските племена“, каза още Стефанова. Тя добави, че езическите власти усетили, че много скоро ще останат без поддръжници и затова решили да арестуват проповедника на новата вяра.  \r\n„Затворили го в тъмница, мъчили го, а накрая го изхвърлили зад крепостната стена на града. След като се съвзел от мъченията апостолът изцерявал болни, прогонвал нечестиви духове и проповядвал милосърдие и любов между хората“, допълни Стефанова. Тя заяви, че гоненията продължили.  \r\n \r\n„В град Петра управителят наредил да го разпънат на кръст и с това приключил земния му път. През IV век мощите на апостола били пренесени в Цариград, а през XIII век кръстоносците ги отнесли в италианския град Амалта, където се намират и до днес. Главата му била в Рим, но през 1964 година Ватикана я подарява тържествено на Цариградската патриаршия като знак за добри отношения между двете църкви“, уточни Стефанова. \r\n \r\nЛивия НИНОВА", "date": "2019.11.30", "title": "Аделина Стефанова, храм „Въведение Богородично“ - Благоевград: Св. Андрей е първият, който бил повикан да тръгне след Иисус Христос"}
{"url": "http://www.focus-news.net/news/2019/11/30/2724841/tacc-startiraneto-na-turski-potok-e-nasrocheno-za-8-yanuari-v-istanbul.html", "text": "Турският президент Реджеп Тайип Ердоган заяви, че въвеждането в експлоатация на газопровода \"Турски поток\" е предвидено за 8 януари, предава  TACC . \r\nТурският лидер каза това по време на церемонията по пускането на газопровода „TANAP“, по който азербайджанският газ ще пристига в страната му и в Европа, в град Одрин на границата с Гърция.  \r\n \r\n„Разбира се, имаме още една много важна стъпка, която ще предприемем. На 8 януари в Истанбул ще пуснем газопровод, наречен Турски поток“, каза Ердоган. \r\n \r\nПо-рано говорителят на президента на Руската федерация Дмитрий Песков заяви, чеВладимир Путин ще посети Турция, според плана през януари 2020 г. \r\n \r\nРуският енергиен гигант „Газпром“ обяви на 19 ноември, че приключва до края на годината с предварителната работа преди въвеждането в експлоатация на газопровода „Турски поток“.  \r\n \r\n  Теодор Пенев", "date": "2019.11.30", "title": "TACC: Стартирането на “Турски поток” е насрочено за 8 януари в Истанбул"}
{"url": "http://www.focus-news.net/news/2019/11/30/2724832/ria-novosti-britanskite-flagove-byaha-spusnati-v-pamet-na-zhertvite-ot-teroristichniya-akt-v-london.html", "text": "Британските правителствени сгради свалиха знамената си наполовина в памет на жертвите от инцидента на Лондонския мост, предава  РИА Новости , като се позовава на британски правителствени източници. \r\n \r\n\"Знамената върху британските правителствени сгради ще бъдат спуснати наполовина в памет на онези, които са загубили живота си, и на всички, засегнати от нападението на Лондонския мост\", се казва в правителствено изявление.  \r\n \r\nДвама души загинаха, след като бяха нападнати от мъж с нож на лондонския мост, а още трима бяха ранени. Заподозреният е ликвидиран от полицията, която счита инцидента за терористичен акт. \r\n \r\nПолицията установи, че нападателят е 28-годишният Усман Хан, който е живеел в Стафордшир. Заподозреният е бил известен на органите на реда дълго време: през 2012 г. е осъден за участие в терористични действия. Той е освободен от ареста през декември 2018 г., след като се е съгласил да бъде поставен под наблюдение.  \r\n \r\n  Теодор Пенев", "date": "2019.11.30", "title": "РИА Новости: Британските флагове бяха спуснати в памет на жертвите от терористичния акт в Лондон"}
{"url": "http://www.focus-news.net/news/2019/11/30/2724837/reuters-pohititelyat-ot-londonskiya-atentat-e-bil-osvoboden-sled-kato-e-bil-osaden-za-terorizam.html", "text": "Похитителят, който уби двама души на Лондонския мост и рани още трима, преди да бъде повален от граждани, е бил освободен от затвора само година по-рано, след като е бил осъден за тероризъм, предава  Reuters . \r\n \r\nСемейството на Усман Хан, на 28 години, е от пакистанската част на Кашмир. Той е бил осъден през 2012 г. за това, че е участвал в заговор за взривяването на Лондонската стокова борса. Той е бил освободен през 2018 г., но според британската преса е останал под полицейско наблюдение.  \r\n \r\n„Това лице е познато на властите, понеже е бил осъден през 2012 г. (...) заради тероризъм“, заяви полицай Нийл Басу, част от отдела за борба с тероризма в Обединеното кралство. \r\n„Очевидно ключово сега е да разберем как е успял да осъществи атаката“, добави той.  \r\nДвама души загинаха в нападението, като други трима са били ранени и остават в болицата.  \r\n \r\n  Теодор Пенев", "date": "2019.11.30", "title": "Reuters: Похитителят от лондонския атентат е бил освободен, след като е бил осъден за тероризъм"}
{"url": "http://www.focus-news.net/news/2019/11/30/2724843/ministerstvo-na-energetikata-s-izgrazhdaneto-na-gazoprovoda-tanap-se-garantira-sigurnostta-na-gazovite-dostavki-za-regiona-na-yugoiztochna-evropa.html", "text": "Водещ приоритет за българското правителство е диверсификацията на източниците и маршрутите за доставка на природен газ. България подкрепя развитието на Южния газов коридор като инфраструктура от стратегическо значение за укрепване на енергийната сигурност в Европа. Това съобщиха от пресцентъра на  Министерството на енергетиката . \r\n \r\nПо покана на министъра на енергетиката и на природните ресурси на Република Турция Фатих Дьонмез българският енергиен министър Теменужка Петкова участва в церемонията по въвеждане в експлоатация на европейския участък от Трансанадолския газопровод (ТАНАП) – от град Ескишерих до турско-гръцката граница. През месец юни 2018 г., след даденото начало на работа на участъка на ТАНАП от турско-грузинска граница до град Ескишехир, турският пазар получава природен газ от находището Шах Дениз 2 в Азербайджан. С днешното откриване и на европейската част газопроводът е изцяло завършен. Дължината на ТАНАП е 1850 км, към момента капацитетът му е на 16 млрд. куб. м, като се очаква да достигне до 31 млрд. куб. м. Газопроводът ТАНАП е неразделна част от инфраструктурата на Южния газов коридор, осигуряващ транзита на природен газ през Турция към Европа. През откритата днес европейска отсечка на ТАНАП ще се извършва пренос на азербайджански природен газ към Транс-адриатическия газопровод (ТАП), включително и за България през интерконектора с Гърция. Предвижда се междусистемната газова връзка Гърция-България да бъде въведена в търговска експлоатация през 2020 г., в синергия с газопровода ТАП.  \r\n \r\nВ събитието участваха президентите на Република Азербайджан Илхам Алиев и на Република Турция Реджеп Таип Ердоган.", "date": "2019.11.30", "title": "Министерство на енергетиката: С изграждането на газопровода ТАНАП се гарантира сигурността на газовите доставки за региона на Югоизточна Европа"}
{"url": "http://www.focus-news.net/news/2019/11/30/2724846/", "text": "Цар Калоян е едно от знаковите имена на българското средновековие и като държавник, и като дипломат и като военачалник. Това каза в предаването “За честта и славата на България“ на  Радио „Фокус“ , историкът проф. Пламен Павлов. \r\n„В обществен план той е известен именно като военачалник със своите блестящи победи над противниците на Българската държава по онова време. С териториалното разширение, което и досега не се осмисля достатъчно, тъй като при него една голяма част от Македония е включена в състава на България, вероятно и голяма част от Косово и отвъддунавските земи, за които нямаме достатъчно памет“, отбеляза историкът.  \r\n \r\nПри цар Калоян България достига много сериозно териториално разширение, гарантирано от силна армия и много добра дипломация. Проф. Павлов припомни, че Калоян се проявява като силна фигура още преди да се възкачи на престола, още при първите битки на братята Асен и Петър срещу Визания. \r\n \r\n„През 1188 г. когато е сключено примирието при Ловеч става заложник в Константинопол вместо българската царица Мария, която тогава е пленена. Това говори, че той е една от важните фигури в армията, командвана от Асен. По-късно Калоян получава статут на съвладетел на своя голям брат Петър, допълни Павлов. „Когато Асен е убит от Иванко, Петър взема на мястото на Асен като съвладетел Калоян. Това показва, че Калоян в една твърде млада възраст е бил в състояние да замести брат си Асен.  \r\n \r\nИсторикът отбеляза, че несъмнено победата при Адрианопол, дн. Одрин е най-значимата  победа на цар Калоян, но не бива да забравяме, че той неведнъж нанася поражение на Византия, че прогонва унгарците от Белград и Браничево, че той налага силно българско влияние в Сърбия, припомни проф. Павлов.  \r\n \r\nЕвелина БРАНИМИРОВА", "date": "2019.11.30", "title": "Проф. Пламен Павлов: Една голяма част от Македония е включена в състава Българската държава по времето на цар Калоян"}
{"url": "http://www.focus-news.net/news/2019/11/30/2724829/prof-nikolay-ovcharov-arheolog-ideyata-za-savremenna-kinoproduktsiya-za-srednovekovni-balgarski-vladeteli-e-vazmozhna-no-e-vapros-na-finansovi-sredstva-da-vidi-byal-svyat.html", "text": "Историята на средновековните български владетели е изключително интересна и изпълнена с победи. Това каза за предаването „За честта и славата на България“ на  Радио „Фокус“  археологът проф. Николай Овчаров. Един от тях е цар Калоян. Той е велик владетел не само заради военните си победи, с които пречупва гръбнака на Четвъртия кръстоносен поход, но и с дипломатическите си действия. Това е човекът, които успява да легитимира Второто българско царство.  За съжаление битката при Адрианопол, дн. Одрин и останалите сражения са подценени, но не от нас българите, а от тези, които са победени от нас, коментира той. Рицарите, които българският цар разбива са предимно французи. Овчаров припомни, че детството си цар Калоян прекарва като заложник в Константинопол, където е опознал същността на ромеите. Той участва във войните срещу Византия още при акциите на Асен и Петър.  \r\n \r\n„Като цар той печели битки в Констанция или днешния Симеоновград и прочутата му победа с превземането на Варна, чрез която ликвидира присъствието на византийците на север от Стара планина. Отношенията му с византийците са сложни. От една страна той ги е използвал, което не е лесна работа“, коментира той. \r\n \r\nНиколай Овчаров каза още, че ромеите нямат значение за Цар Калоян, тъй като негови главни противници стават кръстоносците. Можем само да гадаем какво би се случило, ако не бе загинал в разцвета на силите си  пред стените на Солун през септември 1207 г., каза още археологът и допълни, че смъртта на Цар Калоян остава неизяснена. Проф. Овчаров, коментира още, че  идеята да се реализира съвременна  кинопродукция за средновековни български владетели съществува отдавна, но е въпрос на финансови средства да види бял свят.  \r\n \r\nЕвелина БРАНИМИРОВА", "date": "2019.11.30", "title": "Проф. Николай Овчаров, археолог: Идеята за съвременна кинопродукция за средновековни български владетели е възможна, но е въпрос на финансови средства да види бял свят"}
{"url": "http://www.focus-news.net/news/2019/11/30/2724845/dvama-dushi-sa-postradali-pri-katastrofa-mezhdu-dva-avtomobila-na-patya-sofiya-varna-v-rayona-na-s-prolaz.html", "text": "Двама души са пострадали при катастрофа между два автомобила на пътя София - Варна, в района на с. Пролаз. това съобщиха от пресцентъра на  ОДМВР - Търговище . Сигналът за инцидента  е получен на тел. 112 днес в 14,15 ч. Катастрофата е между пътуващ в посока Варна лек автомобил „Рено Канго“ и движещ се в противоположната посока лек автомобил „Рендж Роувър“. По първоначална информация първият автомобил е навлязъл по неустановена до момента причинa е навлязъл в лентата за насрещно движение, и е последвал удар с другия автомобил. Двама души – мъж и жена, са откарани за преглед в МБАЛ-Търговище.  \r\nДвижението по първокласен път I-4/София-Варна/ в община Търговище – в района на с. Пролаз, се осъществява временно в едната лента за движение. В момента се извършва оглед на местопроизшествието. След приключването му и след почистване на пътното платно от разлялото се по него масло движението отново ще бъде възстановено и в двете ленти. Към момента то се регулира от екипи на сектор „Пътна полиция“ при областната дирекция. От полицията съветват водачите на МПС да шофират внимателно и да съобразяват скоростта на движение с метеорологичните условия и с мократа пътна настилка.", "date": "2019.11.30", "title": "Двама души са пострадали при катастрофа между два автомобила на пътя София - Варна, в района на с. Пролаз"}
{"url": "http://www.focus-news.net/news/2019/11/30/2724847/sharl-mishel-do-may-shte-se-znae-dali-shte-zapochnem-pregovori-sas-severna-makedoniya-i-albaniya.html", "text": "Новоизбраният председател на Европейския съвет Шарл Мишел заяви в интервю за големи европейски вестници, че Франция не е единствената страна, която е заинтересована от реформи в процеса на разширяване на ЕС. Той подчерта, че до май, когато ще се проведе срещата на върха ЕС-Западни Балкани, трябва да е ясно как ще изглежда реформата и дали е налице формално съгласие ЕС да започне преговори със Северна Македония и Албания, цитира думите му македонското електронно издание  “МКД“ . \r\n \r\n„Подкрепям ли френските идеи за реформа на разширяването? Това е много повече от френските идеи, защото на срещата на върха усетих интереса на много държави. Аз самият се молех да избегнем гласуването, да си дадем допълнително време за подготовка на нашите решения. И през следващите седмици ще имаме стратегически дебат. През май ни очаква среща на върха за Балканите и се надявам дотогава да успеем да изясним ситуацията “, каза Мишел пред няколко големи европейски вестника. \r\n \r\nПредседателят на Европейския съвет повтори, че ЕС знае, че стабилността на Балканския полуостров е ключова за самия Съюз и е наясно с влиянието на други участници в региона. \r\n \r\n\"Но не ставаше дума само за започване на преговори с две държави или не, но и за обсъждане на реформата на самия процес на разширяване, например чрез въвеждане на обратимост на някои стъпки за разширяване в случай на изоставане на реформата\", каза Мишел. \r\n \r\nДо срещата на върха с балканските страни през май бившият белгийски премиер вярва, че както въпросът за реформата, така и решението за започване на преговори с Македония и Албания ще бъдат изяснени. „Дали реформата на процеса на разширяване ще бъде официално изискване за споразумение за започване на преговори с Албания и Северна Македония? Ако сега направя изявления по тази тема, това само ще усложни процеса на вземане на решения “, каза Мишел. \r\n \r\nПредседателят на Европейския съвет каза също, че ЕС трябва стратегически да реши каква политика ще провежда спрямо съседите си от ЕС, а в отношенията си с Русия трябва да продължи политиката на два пътя - санкции и диалог. \r\n \r\n„Трябва да останем недвусмислени относно неприемливото поведение на Русия - от потъпкване на териториалната цялост на Украйна, чрез дезинформация, до кибератаки. Имаме проблем с Русия, когато става дума за спазването на границите, но и с ролята й на юг от Европа - в Сирия, Либия, нарастващото й присъствие в африканските страни “, каза Мишел. \r\n \r\nПредседателят на Европейския съвет обаче предупреди, че би било грешка да се промени стратегията спрямо Русия, без да се вземат предвид различната чувствителност на всички членове на ЕС, включително тези, които са особено чувствителни предвид историята на отношенията им с Русия. \r\n \r\n\"Единството на ЕС е от решаващо значение в отношенията с Русия\", каза Мишел. \r\n \r\nМишел, който тази седмица пое поста от бившия полски премиер Доналд Туск, призова за единство на ЕС в деликатния въпрос за миграцията. \r\n \r\n„Превръщането на някои държави в убежища за мигранти не е подходящият начин за постигане на споразумение по толкова деликатен предмет като миграцията. Така че целта ми е единство. Защитата на външните граници е истински приоритет, но нашите решения на принципа на солидарност не трябва да оставят място за различни тълкувания от различни членове на Съюза. Популистите злоупотребяват с темата за миграцията и затова сме длъжни да казваме на хората истината “, каза президентът на ЕК. \r\n \r\nМишел заяви, че ЕС трябва да настоява за европейски и хуманитарни ценности. \r\n \r\n„Но в същото време, в съответствие с европейското законодателство, трябва да изясним нещата - приемаме хора, които отговарят на критериите, за да останат в Европа, но в същото време повишаваме ефективността на връщането на онези, които не отговарят на критериите за международна защита \", каза новият председател на Европейския съвет в интервю. \r\n \r\n  Юлиян Марков", "date": "2019.11.30", "title": "Шарл Мишел: До май ще се знае дали ще започнем преговори със Северна Македония и Албания"}
{"url": "http://www.focus-news.net/news/2019/11/30/2724849/sport-real-madrid-pobedi-alaves-kato-gost-s-21.html", "text": "Футбол: Отборът на  Реал Мадрид победи Алавес като гост с 2:1 в мач от 15-ия кръг на испанската Ла Лига. Головете за победителите отбелязаха Серхио Рамос и Дани Карвахал, а за домакините точен бе Перес от дузпа. След победата Реал Мадрид излезе начело на временното класиране с 31 точки, следван от Барселона с 28 и мач по-малко. Алавес са 13-ти с 18 точки. \r\nОт 17:00 часа играят Реал Сосиедад и Ейбар; от 19:30 часа – Майоркка и Бетис и от 22:00 часа Валенския и Виляреал.", "date": "2019.11.30", "title": "Спорт: Реал Мадрид победи Алавес като гост с 2:1"}
{"url": "http://www.focus-news.net/news/2019/11/30/2724848/vazstanoveno-e-dvizhenieto-pri-km-214-na-pat-i-4-prolaz-omurtag.html", "text": "Възстановено е движението при км 214 на път I-4 Пролаз - Омуртаг. Това съобщиха от пресцентъра на  Агенция „Пътна инфраструктура“ .", "date": "2019.11.30", "title": "Възстановено е движението при км 214 на път I-4 Пролаз - Омуртаг"}
{"url": "http://www.focus-news.net/news/2019/11/30/2724850/prof-oleg-asenov-api-poskapvaneto-na-hlyaba-zaradi-tol-taksite-bi-tryabvalo-da-e-s-okolo-stotinka.html", "text": "Поскъпването на хляба заради тол таксите, които ще плащат товарните превозвачи най-късно от март 2020 г., не би трябвало да е с повече от около стотинка. Това показва анализ на Световната банка, консултант на АПИ по въвеждането на смесената електронна система за събиране на пътни такси на база време и на база изминато разстояние, каза проф. Олег Асенов, член на Управителния съвет на Агенция „Пътна инфраструктура“ (АПИ) в предаването „Седмицата“ на Дарик радио. Това съобщиха от пресцентъра на  АПИ . \r\n \r\nТарифата с таксите, които се събират за преминаване и ползване на републиканската пътна мрежа е предложена за обществено обсъждане от 14 ноември 2019 г. Срокът за получаване на становища, коментари и мнения е 16 декември 2019 г. Първоначалният обхват на пътната мрежа, за която ще се плащат тол такси, е 6 050 км, което означава, че за останалите 14 000 км., за които сега камионите и автобусите плащат винетна такса, няма да дължат нищо, уточни проф. Асенов. Предлага се да се таксуват само 796 км автомагистрали,  2 322 км пътища първи клас и 2 932 км пътища втори клас от общо 20 000 км републиканска пътна мрежа.  \r\n \r\nОще следващата седмица – на 5 декември, АПИ и Световната банка организират широк обществен форум, в който отново ще се обсъдят всички аспекти на тола, каза проф. Асенов. На него ще бъде представен и анализът на консултанта, който изследва отражението върху цените на 19 стокови групи, каза проф. Асенов.  \r\n \r\nПри автобусните превози най-голямото увеличение, според използваните примери, ще е за маршрута София – Варна и то при приемане, че пътниците са средно 20 на брой. Тогава нарастването на цената на билета е с 96 ст., посочи той. \r\n \r\nТова е прогноза, която приема, че превозвачите ще прехвърлят всички транспортни разходи върху крайния потребител. Методиката на Световната банка, според която са правени разчетите, е използвана и в Германия, Словакия и Полша и е доказала точността си, каза още проф. Асенов.  \r\nВъзможно е транспортният бизнес да се преориентира, така че да стане по-ефективен. В Германия, например, след въвеждането на тол системата, бяха създадени дистрибутивни центрове, от които транспортирането на стоките става на по-къси разстояния, разказа той. И припомни, че пазарът е най-добрият регулатор. В крайна сметка конкуренцията ще определи цените, но е възможно в първите шест-осем месеца някой да опита да „тества пазара“ с по-високи цени, допусна проф. Асенов.  \r\n  \r\n„За нас е важна дискусията, общественото обсъждане – хората да приемат реформата, за да може АПИ да има повече средства, за да поддържа и изгражда по-добри пътища. Крайната цел е постигането на справедлив модел на таксуване – който ползва повече пътищата, да плаща повече“, каза проф. Асенов. Средствата от тол такси и винетки са предназначени единствено за изграждане, поддържане и ремонт на пътна инфраструктура.   \r\n \r\nЦените на винетните такси за 2020 г. за леки и тежки автомобили ще останат същите като за 2019 г. Леките автомобили ще продължат да плащат за ползване на платената пътна мрежа на база време, докато превозните средства с обща технически допустима максимална маса над 3,5 т  ще преминат от винетки на тол такси най-късно от 1 март 2020 г.", "date": "2019.11.30", "title": "Проф. Олег Асенов, АПИ: Поскъпването на хляба заради тол таксите би трябвало да е с около стотинка"}
{"url": "http://www.focus-news.net/news/2019/11/30/2724835/sport-real-madrid-gostuva-na-otbora-na-alaves-v-mach-ot-ispanskata-premiera-division.html", "text": "Реал Мадрид гостува на отбора на Алавес в мач от испанската Премиера дивисион. Домакините се намират на 13-та позиция с 18 точки и пет победи в 14 мача от началото на сезона. Те обаче могат максимално да се изкачат до седмото място при успех днес. Реал Мадрид спори за лидерската позиция с Барселона, и ако каталунският отбор сгреши в следващият си мач могат да оглавят класирането. В момента и двата отбора имат по 28 точки. Мачът започва всеки момент.", "date": "2019.11.30", "title": "Спорт: Реал Мадрид гостува на отбора на Алавес в мач от испанската Премиера дивисион"}
{"url": "http://www.focus-news.net/news/2019/11/30/2724852/blagotvoritelen-sporten-den-v-podkrepa-na-initsiativata-zaedno-za-vanko-se-provezhda-vav-varna.html", "text": "Благотворителен спортен ден в подкрепа на инициативата \"Заедно за Ванко\" се провежда във Варна, предаде репортер на  Радио „Фокус“ – Варна . Зад инициативата застава екипът на Rowers training, който организира благотворителен спортен ден, в който се обединяват треньори, спортуващи, неспортуващи и всички хора, вярващи в една кауза. \r\n \r\n14 годишният Иван Тодоров претърпява тежка катастрофа, след която остава в будна кома. Сумата за лечение и рехабилитация е почти осигурена, остават 14 000 евро, които трябва да бъдат събрани именно до днес. \r\n \r\nДесислава ВАСИЛЕВА", "date": "2019.11.30", "title": "Благотворителен спортен ден в подкрепа на инициативата \"Заедно за Ванко\" се провежда във Варна"}
{"url": "http://www.focus-news.net/news/2019/11/30/2724853/v-gabrovo-se-provezhda-vtoroto-izdanie-na-konferentsiyata-gabrovo-digital-summit.html", "text": "Второто издание на конференцията Gabrovo Digital Summit се провежда в зала \"Възраждане\" в Габрово, съобщават от пресцентъра на  Община Габрово . Целта на събитието е да популяризира ИТ индустрията и да помогне за професионалната ориентация на всички начинаещи в ИТ сектора. Конференцията е безплатна за всички посетители, организира я габровска компания за разработване на иновативни дигитални платформи с подкрепата на общината. \r\n \r\n„Това е едно амбициозно начинание на млади габровци работещи в ИТ сферата и реализиращи световни проекти от малкия, но красив град в центъра на България - Габрово!“, така организаторите представят конференцията Gabrovo Digital Summit 2019.", "date": "2019.11.30", "title": "В Габрово се провежда второто издание на конференцията Gabrovo Digital Summit"}
{"url": "http://www.focus-news.net/news/2019/11/30/2724854/reuters-snyag-pokri-grand-kanyon-i-ostavi-grad-v-arizona-bez-elektrichestvo.html", "text": "Около 1000 души са изолирани без отопление и електричество в малък град в Аризона близо до Гранд каньон от петък по време на голяма зимна буря, която заплаши да прекъсне пътуванията за милиони, като се движи на изток един ден след празника на Деня на благодарността, предава  Reuters . \r\n \r\nОбщинският съвет на Тусаян, южно от Националния парк Гранд Каньон, обяви извънредно положение рано в петък сутринта, заради прекъсване на тока и близо 60 см сняг, което направи пътищата непроходими. \r\n \r\n„Ние работим за организиране на авариен подслон в Националния парк, в автобуси и на други места“, казва кметът Крейг Сандерсън в писмено изявление. \r\n \r\n  Юлиян Марков", "date": "2019.11.30", "title": "Reuters: Сняг покри Гранд Каньон и остави град в Аризона без електричество"}
{"url": "http://www.focus-news.net/news/2019/11/30/2724844/afp-politsiyata-izdirva-napadatelya-ot-haga.html", "text": "Холандската полиция издирва нападателя, който намушка трима младежи в главната търговска зона в Хага в петък вечерта, предава  AFP . \r\nПострадалите при нападението са 13-годишно момче от Хага, момиче на 15 години от Алфен аан ден Рийн и 15-годишно момиче от Лайдердорп, съобщи холандската агенция ANP, цитирайки полицията. Младежите не са се познавали. На всички им е оказана медицинска помощ и са освободени за домашно лечение \r\n \r\nДлъжностните лица заявиха, че все още нямат яснота за мотива за нападението, извършено по време, когато районът е бил пълен с пазаруващи заради Черния петък. Инцидентът предизвика паника в Хага, защото стана само часове, след като двама души загинаха при подобна атака в Лондон, извършена от съден за терористични престъпления мъж. \r\n \r\nМъжът, който е извършил нападенията в универсален магазин в градския център на Хага е избягал. \r\n \r\n\"Все още не сме арестували заподозрян. Така че в момента сме много заети с издирването на заподозрения\", заяви говорителят на полицията Марие Куйпер пред AFP. \r\n\"Малко е рано да се спекулира с подобни неща\", каза тя, когато е попитана за евентуален терористичен мотив, добавяйки, че разследващите все още разглеждат няколко възможни сценария. \r\n \r\n  Юлиян Марков", "date": "2019.11.30", "title": "AFP: Полицията издирва нападателя от Хага"}
{"url": "http://www.focus-news.net/news/2019/11/30/2724851/tass-v-arktika-za-parvi-pat-izprobvat-kompleksa-kinzhal.html", "text": "В Арктика за първи път изпробват комплекса „Кинжал“, предава  TACC .  \r\n\"Тестовете бяха извършени в средата на ноември. Ракетата беше изстреляна по наземна цел, разположена на тренировъчния полигон\" Пембой \"от самолет МиГ-31К, излетял от летището в Оленегорск\", каза един от събеседниците на агенцията. \r\n \r\nДруг източник потвърди факта, че комплексът е бил изпробван, отбелязвайки, че \"скоростта на ракетата достига 10 Мах\". Руските военнокосмически сили не коментират информацията, предоставена от източниците на ТАСС,. \r\n \r\n„Кинжал“ е най-новият руски авиокомплекс, който включва самолетоносач МиГ-31К и хиперзвукова ракета. Според съобщения в медиите, ракетата „Кинжал“ е авиационна версия на ракетния комплекс \"Искандер\". В момента една ескадра МиГ-31К с хиперзвукови ракети е дислоцирана в Южния военен окръг на пилотно бойно дежурство. \r\n \r\nЗа първи път руският президент Владимир Путин представи комплекса „Кинжал“ в изказване пред Федералното събрание през март 2018 г. Тогава той показа видео кадри на тестване на хиперзвукови ракети от състава му. \r\n \r\n  Юлиян Марков", "date": "2019.11.30", "title": "ТАСС: В Арктика за първи път изпробват комплекса „Кинжал“"}
{"url": "http://www.focus-news.net/news/2019/11/30/2724856/blagotvoritelen-bazar-v-pomosht-na-ulichnite-zhivotni-se-provezhda-vav-varna.html", "text": "Благотворителен базар в помощ на уличните животни се провежда в блок 188 в кв. „Чайка“ във Варна до 18.00 часа. Това съобщиха за  Радио „Фокус“ – Варна  организаторите на инициативата от  Animal Hope Varna. Варненци могат да се запознат и с част от екипа на „Animal hope“ – Варна. В рамките на инициативата жителите на града имат възможност да се включат в търсенето на решения за намиране на дом на уличните животни, както и с идеи, които биха помогнали нещата да се случват по-лесно. Всички събрани средства ще бъдат обявени след преброяването им и ще бъдат насочени изцяло за закупуване на храна и покриване на ветеринарните сметки. \r\n \r\nДесислава ВАСИЛЕВА", "date": "2019.11.30", "title": "Благотворителен базар в помощ на уличните животни се провежда във Варна"}
{"url": "http://www.focus-news.net/news/2019/11/30/2724858/filatelen-krazhok-startira-v-grad-dobrich-po-initsiativa-na-filatelno-druzhestvo-dobrudzha.html", "text": "Филателен кръжок стартира в град Добрич по инициатива на Филателно дружество „Добруджа“, Областна пощенка станция - Добрич и Народно читалище „Йордан Йовков – 1870 година“. Това съобщи Димитър Стефанов, експерт „Връзки с обществеността“ в читалището, предаде кореспондентът на  Радио „Фокус” – Варна . Новосъздадената група от млади филателисти ще провежда сбирки два пъти месечно в сградата на читалището. Уроците ще бъдат безплатни, като за първите записали се ще бъдат осигурени стартови пакети. В план-програмата на дейността на кръжока са застъпени теми като „Същност, цел, значение и история на филателията“ и „Пощенски марки - начало, видове, тематика и сюжети“. Акцент е поставен и върху „Филателна книжнина -  списания, каталози, класьори и др.“, „Пощенски печати, мастила и др. Колекциониране“, „Практически указания за изработване на филателен експонат“ и др. Официално, българската пощенска марка датира от 1879 година. Освен таксов знак за заплатена пощенска услуга, тя носи държавна принадлежност, достоверни исторически факти, художествена стойност, година на издаване и представлява визитна картичка на страната ни пред външния свят. Събирането и колекционирането на пощенски марки е приятно и перспективно занимание.  То разширява кръгозора, задълбочава знанията по история, география,запознава ни с културата на държавите по света. \r\n  \r\nЖулиета НИКОЛОВА", "date": "2019.11.30", "title": "Филателен кръжок стартира в град Добрич по инициатива на Филателно дружество „Добруджа“"}
{"url": "http://www.focus-news.net/news/2019/11/30/2724859/sport-lyuis-hamiltan-shte-potegli-parvi-v-abu-dabi.html", "text": "Формула 1: Люис Хамилтън спечели квалификацията за Голямата награда на Абу Даби. Той ще стартира от първа позиция в утрешното състезание, което ще е последното за настоящия сезон. Втори потегля Макс Верстапен от Ред Бул, трети – Шарл Льоклер, а съотборника му Себастиан Фетел потегля четвърти. \r\nДругият пилот на Мерцедес – Валтери Ботас ще започне от последната позиция, тъй като смени двигател.", "date": "2019.11.30", "title": "Спорт: Люис Хамилтън ще потегли първи в Абу Даби"}
{"url": "http://www.focus-news.net/news/2019/11/30/2724855/vremenno-dvizhenieto-po-pat-i-3-peychinovo-gorna-studena-v-rayona-na-selo-maslarevo-se-osashtestyava-dvuposochno-v-edna-lenta-poradi-avariral-tir.html", "text": "Временно движението по път I-3 Пейчиново – Горна Студена в района на село Масларево се осъщестява двупосочно в една лента поради аварирал ТИР. Това съобщиха от пресцентъра на  Агенция \"Пътна инфраструктура\" . \r\n \r\nШофьорите е необходимо да се движат с повишено внимание и съобразена скорост, като спазват указанията на \"Пътна полиция\".", "date": "2019.11.30", "title": "Временно движението по път I-3 Пейчиново – Горна Студена в района на село Масларево се осъщестява двупосочно в една лента поради аварирал ТИР"}
{"url": "http://www.focus-news.net/news/2019/11/30/2724861/vremenno-dvizhenieto-pri-km-26-na-avtomagistrala-hemus-v-posoka-sofiya-se-osashtestvyava-v-aktivnata-i-avariynata-lenta-poradi-patnotransportno-proizshestvie.html", "text": "Временно движението при км 26 на автомагистрала \"Хемус\" в посока София се осъществява в активната и аварийната лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите е необходимо да се движат с повишено внимание и съобразена скорост, като спазват указанията на \"Пътна полиция\".", "date": "2019.11.30", "title": "Временно движението при км 26 на автомагистрала \"Хемус\" в посока София се осъществява в активната и аварийната лента поради пътнотранспортно произшествие"}
{"url": "http://www.focus-news.net/news/2019/11/30/2724862/tass-irakskiyat-parlament-shte-glasuva-ostavkata-na-premiera-na-1-dekemvri.html", "text": "Съветът на представителите на Ирак (парламентът) ще се събере на 1 декември на извънредно заседание относно оставката на премиера Адел Абдел Махди,  съобщи телевизионният канал Al Hadath, цитиран от  TACC . \r\nВ събота държавният глава изпрати официално писмо за оставка до председателя на законодателната власт на страната. \r\n \r\nСпоред иракската информационна агенция INA това е станало след спешно заседание на кабинета. Премиерът е подчертал важността на \"мирното прехвърляне на властта\" и \"отговарянето на интересите на хората и исканията на демонстрантите\". Освен това правителството прие оставката на ръководителя на канцеларията на правителството Абу Джихад ал Хашими и генералния секретар на правителството Хамид ал Гази, подадена в петък. \r\n \r\nСпоред конституцията на страната мнозинството от депутатите трябва да одобри оставката на премиера. В случай на напускането му членовете на правителството ще продължат да изпълняват задълженията си в продължение на 30 дни до назначаването на нов ръководител на кабинета. \r\nПисмото за оставка бе подадено след двумесечни протести в Ирак, които бяха придружени от кървави сблъсъци и безредици. През това време повече от 400 души загинаха, жертви имаше както сред демонстрантите, така и сред служителите на силите за сигурност. Ранени са над 15 хиляди души. Особено ожесточени сблъсъци има в южната част на страната. \r\n \r\n  Юлиян Марков", "date": "2019.11.30", "title": "ТАСС: Иракският парламент ще гласува оставката на премиера на 1 декември"}
{"url": "http://www.focus-news.net/news/2019/11/30/2724857/afp-hilyadi-aktivisti-okupiraha-vaglishtni-mini-v-germaniya.html", "text": "Хиляди активисти в събота окупираха няколко открити въглищни мини в Източна Германия, опитвайки се да окажат натиск върху правителството да прекрати използването на изкопаеми горива ‚ тема предизвикваща сериозно разделение сред обществото в т. нар. „ръждив пояс“ на страната, предава  AFP . \r\n \r\nНосещи  маски и облечени в бяло, стотици простиращи нахлуха в мина \"Йеншвалде Ост\", докато други 450 седнаха на железопътна линия, свързана с нея. Подобно действие засегна и рудника „Велзов Зюд“, също в басейна на Лаузиц. \r\n \r\nМеждувременно компанията MIBRAG, която оперира друга мина южно от Лайпциг заяви, че около 1200 протестиращи са блокирали въглищен ескаватор, принуждавайки го да спре операциите. \r\n\"Нямаме нищо против мирните протести и упражняването на демократични права, но отхвърляме всички форми на нарушаване на законите и насилието\", заяви в изявление директорът на MIBRAG Армин Айхолц. \r\n \r\nКакто MIBRAG, така и контролираната от Чехия LEAG, която управлява двете мини на Лаузиц, заявиха, че ще заведат съдебни искове срещу протестиращите. \r\n \r\nПолицията успя да разчисти мините от протестиращи едва след няколко часа. \r\n \r\n  Юлиян Марков", "date": "2019.11.30", "title": "AFP: Хиляди активисти окупираха въглищни мини в Германия"}
{"url": "http://www.focus-news.net/news/2019/11/30/2724866/predstoyashti-mezhdunarodni-sabitiya-za-1-dekemvri-agentsiya-fokus.html", "text": "*** \r\n  Световен ден на профилактиката срещу СПИН \r\n \r\n*** \r\n  Продемократични протести след успеха на изборите \r\n \r\n*** \r\n  Новата Европейска комисия започва работа след официална церемония \r\n \r\n*** \r\n  10 години от влизането в сила на Лисабонския договор \r\n \r\n*** \r\n  Обръщение на Антонио Гутериш пред Конференцията за изменението на климата \r\n \r\n*** \r\n  60 години от подписването на Антарктическия договор \r\n \r\n*** \r\n  Протест срещу борбата с бикове", "date": "2019.11.30", "title": "Предстоящи международни събития за 1 декември (Агенция \"Фокус\")"}
{"url": "http://www.focus-news.net/news/2019/11/30/2724865/pregled-na-mezhdunarodnite-novini-do-18-chasa-agentsiya-fokus.html", "text": "Премиерът на Република Северна Македония Зоран Заев, придружен от министъра на труда и социалната политика Мила Царовска се срещнаха с ръководителя на правителството на Черна гора Душко Маркович, предава скопския канал, предаващ на албански език  ”Алсат-М“ . \r\nСрещата потвърди добрите отношения между двете страни.  \r\n \r\nСъвместно бе заявено, че членството на Република Северна Македония в НАТО ще допринесе допълнително за стабилността и сигурността в региона. И двамата правителствени лидери потвърдиха, че членството на НАТО означава за Скопие и Прищина нови инвестиции, повече работни места, и по-добър жизнен стандарт. \r\n \r\nОсвен това те се съгласиха, че бъдещето на целия регион е в Европейския съюз и че тази стратегическа цел няма алтернатива. Смята се, че разширяването на ЕС трябва да продължи, тъй като е подходящ вариант за мир, стабилност и перспективи на Балканите и Европа. \r\nПремиерът Заев изрази благодарност за силната подкрепа на Черна гора за членството на Северна Македония в НАТО и за изпълнението на общите перспективи на ЕС, в съответствие с Берлинския процес, който насърчава сътрудничеството между всички страни в региона. \r\n \r\n„Продължаваме с реформите и приобщаващите политики, както политически, така и в контекста на нашата концепция „Едно общество за всички“, която успешно развиваме. Продължаваме да твърдим, че мястото ни е в ЕС. Интеграцията в ЕС и НАТО за нас няма алтернатива. Интеграционните процеси вече дават резултати в икономиката, по-високи заплати, пенсии, ръст на минималната работна заплата (…), ръст на социалните помощи “, каза премиерът Заев. \r\n*** \r\n \r\n  Кюрдите подкрепят политическо уреждане в Сирия, което би гарантирало запазването на нейното териториално единство. Това заяви командирът на въоръжената коалиция \"Сирийски демократични сили“ Мазлум Абди, предава  TACC . \r\nКюрдските сили и преди са твърдели, че не желаят да се отделят от сирийската държава, а искат автономия в рамките на страната.  \r\n \r\n\"Ние сме за поддържането на единството на Сирия, но в същото време ще се стремим към признаване на нашите права, като се има предвид, че кюрдският проект за автономна власт в северната част на страната се изпълнява от осем години и се превърна в свършен факт“ подчерта той. \r\n \r\nАбди потвърди, че кюрдите са решени да продължат диалога със сирийското правителство чрез посредничеството на руската страна.  \r\n\"Преговорите продължават, но разликите между кюрдите и Дамаск все още остават“ каза той.  \r\n\"Сега се правят усилия за сближаване на позициите ни\". \r\n \r\nКомандирът на СДС не изключи, че в бъдеще силите на коалицията му могат да станат част от сирийската армия.  \r\n\"Това ще се случи, след като бъде постигнато политическо споразумение с властите, но засега държим оръжие в ръце\", каза Абди. \r\n \r\n Кюрдския въпрос \r\n \r\nСлед като войната в Сирия започна през 2011 г., кюрдите формираха автономни органи в три региона - Камишли, Кобане и Африн. До 2017 г. силите на СДС завладяха провинциите Хашек и Ракка, както и част от провинция Дейр ез-Зор, където се намират голяма част от нефтените находища в страната, от терористите от групировката „Ислямска държава“. Под контрола на СДС, който бяха подкрепени от международна коалиция, ръководена от САЩ, заради ролята си в борбата срещу терористите, се оказаха 27% от територията на Сирия, по-голямата част от които населени с кюрди.  \r\n \r\nТурските войски проведоха три въоръжени операции срещу кюрдските „Отряди за народна самоотбрана\" (ОНС), които са основна част от СДС. Анкара смята ОНС за терористична организация и за заплаха за собствената си сигурност, заради връзките й с „Работническата партия на Кюрдистан“, която оперира и в Турция.  \r\nВ резултат от акциите регионът на Африн е окупиран от турските сили и техните съюзници. Освен това по част от границата между Турция и Сирия е създадена т.нар. „зона за сигурност“, в която Анкара желае да засели поне два милиона бежанци, които се намират в страната.  \r\n*** \r\n \r\n  Британските правителствени сгради свалиха знамената си наполовина в памет на жертвите от инцидента на Лондонския мост, предава  РИА Новости , като се позовава на британски правителствени източници. \r\n \r\n\"Знамената върху британските правителствени сгради ще бъдат спуснати наполовина в памет на онези, които са загубили живота си, и на всички, засегнати от нападението на Лондонския мост\", се казва в правителствено изявление.  \r\n \r\nДвама души загинаха, след като бяха нападнати от мъж с нож на лондонския мост, а още трима бяха ранени. Заподозреният е ликвидиран от полицията, която счита инцидента за терористичен акт. \r\n \r\nПолицията установи, че нападателят е 28-годишният Усман Хан, който е живеел в Стафордшир. Заподозреният е бил известен на органите на реда дълго време: през 2012 г. е осъден за участие в терористични действия. Той е освободен от ареста през декември 2018 г., след като се е съгласил да бъде поставен под наблюдение.  \r\n*** \r\n \r\n  Турският президент Реджеп Тайип Ердоган заяви, че въвеждането в експлоатация на газопровода \"Турски поток\" е предвидено за 8 януари, предава  TACC . \r\nТурският лидер каза това по време на церемонията по пускането на газопровода „TANAP“, по който азербайджанският газ ще пристига в страната му и в Европа, в град Одрин на границата с Гърция.  \r\n \r\n„Разбира се, имаме още една много важна стъпка, която ще предприемем. На 8 януари в Истанбул ще пуснем газопровод, наречен Турски поток“, каза Ердоган. \r\n \r\nПо-рано говорителят на президента на Руската федерация Дмитрий Песков заяви, чеВладимир Путин ще посети Турция, според плана през януари 2020 г. \r\n \r\nРуският енергиен гигант „Газпром“ обяви на 19 ноември, че приключва до края на годината с предварителната работа преди въвеждането в експлоатация на газопровода „Турски поток“.  \r\n*** \r\n \r\n Холандската полиция издирва нападателя, който намушка трима младежи в главната търговска зона в Хага в петък вечерта, предава  AFP . \r\nПострадалите при нападението са 13-годишно момче от Хага, момиче на 15 години от Алфен аан ден Рийн и 15-годишно момиче от Лайдердорп, съобщи холандската агенция ANP, цитирайки полицията. Младежите не са се познавали. На всички им е оказана медицинска помощ и са освободени за домашно лечение \r\n \r\nДлъжностните лица заявиха, че все още нямат яснота за мотива за нападението, извършено по време, когато районът е бил пълен с пазаруващи заради Черния петък. Инцидентът предизвика паника в Хага, защото стана само часове, след като двама души загинаха при подобна атака в Лондон, извършена от съден за терористични престъпления мъж. \r\n \r\nМъжът, който е извършил нападенията в универсален магазин в градския център на Хага е избягал. \r\n \r\n\"Все още не сме арестували заподозрян. Така че в момента сме много заети с издирването на заподозрения\", заяви говорителят на полицията Марие Куйпер пред AFP. \r\n\"Малко е рано да се спекулира с подобни неща\", каза тя, когато е попитана за евентуален терористичен мотив, добавяйки, че разследващите все още разглеждат няколко възможни сценария. \r\n*** \r\n \r\n В Арктика за първи път изпробват комплекса „Кинжал“, предава  TACC .  \r\n\"Тестовете бяха извършени в средата на ноември. Ракетата беше изстреляна по наземна цел, разположена на тренировъчния полигон\" Пембой \"от самолет МиГ-31К, излетял от летището в Оленегорск\", каза един от събеседниците на агенцията. \r\n \r\nДруг източник потвърди факта, че комплексът е бил изпробван, отбелязвайки, че \"скоростта на ракетата достига 10 Мах\". Руските военнокосмически сили не коментират информацията, предоставена от източниците на ТАСС,. \r\n \r\n„Кинжал“ е най-новият руски авиокомплекс, който включва самолетоносач МиГ-31К и хиперзвукова ракета. Според съобщения в медиите, ракетата „Кинжал“ е авиационна версия на ракетния комплекс \"Искандер\". В момента една ескадра МиГ-31К с хиперзвукови ракети е дислоцирана в Южния военен окръг на пилотно бойно дежурство. \r\n \r\nЗа първи път руският президент Владимир Путин представи комплекса „Кинжал“ в изказване пред Федералното събрание през март 2018 г. Тогава той показа видео кадри на тестване на хиперзвукови ракети от състава му. \r\n*** \r\n \r\n Хиляди активисти в събота окупираха няколко открити въглищни мини в Източна Германия, опитвайки се да окажат натиск върху правителството да прекрати използването на изкопаеми горива ‚ тема предизвикваща сериозно разделение сред обществото в т. нар. „ръждив пояс“ на страната, предава  AFP . \r\n \r\nНосещи  маски и облечени в бяло, стотици простиращи нахлуха в мина \"Йеншвалде Ост\", докато други 450 седнаха на железопътна линия, свързана с нея. Подобно действие засегна и рудника „Велзов Зюд“, също в басейна на Лаузиц. \r\n \r\nМеждувременно компанията MIBRAG, която оперира друга мина южно от Лайпциг заяви, че около 1200 протестиращи са блокирали въглищен ескаватор, принуждавайки го да спре операциите. \r\n\"Нямаме нищо против мирните протести и упражняването на демократични права, но отхвърляме всички форми на нарушаване на законите и насилието\", заяви в изявление директорът на MIBRAG Армин Айхолц. \r\n \r\nКакто MIBRAG, така и контролираната от Чехия LEAG, която управлява двете мини на Лаузиц, заявиха, че ще заведат съдебни искове срещу протестиращите. \r\n \r\nПолицията успя да разчисти мините от протестиращи едва след няколко часа. \r\n*** \r\n \r\n Съветът на представителите на Ирак (парламентът) ще се събере на 1 декември на извънредно заседание относно оставката на премиера Адел Абдел Махди,  съобщи телевизионният канал Al Hadath, цитиран от  TACC . \r\nВ събота държавният глава изпрати официално писмо за оставка до председателя на законодателната власт на страната. \r\n \r\nСпоред иракската информационна агенция INA това е станало след спешно заседание на кабинета. Премиерът е подчертал важността на \"мирното прехвърляне на властта\" и \"отговарянето на интересите на хората и исканията на демонстрантите\". Освен това правителството прие оставката на ръководителя на канцеларията на правителството Абу Джихад ал Хашими и генералния секретар на правителството Хамид ал Гази, подадена в петък. \r\n \r\nСпоред конституцията на страната мнозинството от депутатите трябва да одобри оставката на премиера. В случай на напускането му членовете на правителството ще продължат да изпълняват задълженията си в продължение на 30 дни до назначаването на нов ръководител на кабинета. \r\nПисмото за оставка бе подадено след двумесечни протести в Ирак, които бяха придружени от кървави сблъсъци и безредици. През това време повече от 400 души загинаха, жертви имаше както сред демонстрантите, така и сред служителите на силите за сигурност. Ранени са над 15 хиляди души. Особено ожесточени сблъсъци има в южната част на страната.", "date": "2019.11.30", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/11/30/2724863/evrokomisar-mariya-gabriel-bitkata-za-byudzheta-prodalzhava.html", "text": "Битката за бюджета продължава. Това каза в интервю за предаването \"Брюксел 1\" на Телевизия  \"Bulgaria ON AIR\"  еврокомисарят Мария Габриел, която ще управлява 100 млрд. евро бюджет за програма \"Хоризонт Европа\". \"Този бюджет от 100 млрд. все още е само предложение на Европейската комисия (ЕК). Затова няма да спра с мобилизацията да защитим бюджета за \"Хоризонт Европа\" и за Еразъм\" заяви Мария Габриел и допълни, че когато искаме да се борим с климатичните промени, да отговорим на предизвикателствата на цифровизацията, да създаваме работни места и да даваме перспективи на младите хора, това минава през иновациите и научните изследвания. \r\n \r\n\"За мен това е инвестиция в бъдещето. Важно е във финалната фаза на преговорите тази тема да не остане далеч зад традиционните ресори\", коментира еврокомисарят. \r\n \r\nСпоред Мария Габриел, \"Хоризонт Европа\" ще има ясна структура за разпределение на средствата с три стълба. В първия стълб остават постиженията на науката, където Европа има 18 нобелови лауреата. В рамките на втория стълб ще се търси отговор на въпроса, как Европа да бъде конкурентоспособна в индустриалната сфера. 52 млрд. евро ще бъдат разпределени между шест големи теми – борбата с рака, енергетиката, цифровизацията, земеделието, опазването на почвите, водите, океаните и т. нар. умни градове. Третият стълб е новост – създаване на Европейски иновационен съвет. Това ще бъде нещо като гише, където малкият и среден бизнес ще има достъп до финансиране за технологии, които вече ни пренасят в 21. век. \r\n \r\n\"Защото Европа, изостава тук и имаме нужда от повече иновации в тази област. Радвам се, че 70 % от бюджета ще бъде за малки и средни предприятия“, посочи еврокомисар Мария Габриел.", "date": "2019.11.30", "title": "Еврокомисар Мария Габриел: Битката за бюджета продължава"}
{"url": "http://www.focus-news.net/news/2019/11/30/2724864/ogranichava-se-dvizhenieto-po-pat-i-3-peychinovo-gorna-studena-v-rayona-na-selo-maslarevo-poradi-izteglyane-na-avariraliya-tir.html", "text": "Ограничава се движението по път I-3 Пейчиново - Горна Студена в района на село Масларево поради изтегляне на авариралия ТИР. Това съобщиха от пресцентъра на  Агенция \"Пътна инфраструктура\" . \r\n \r\nШофьорите изчакват на място.", "date": "2019.11.30", "title": "Ограничава се движението по път I-3 Пейчиново - Горна Студена в района на село Масларево поради изтегляне на авариралия ТИР"}
{"url": "http://www.focus-news.net/news/2019/11/30/2724885/predstoyashti-sabitiya-v-stranata-za-1-dekemvri-agentsiya-fokus.html", "text": "*** \r\n \r\nОт 09:00 часа в зали 2, 3 и 4 в Интер Експо Център – София (бул. „Цариградско шосе“ 147) ще се състои 25-тия юбилеен благотворителен базар на Международен женски клуб – София. \r\n \r\n*** \r\n \r\nОт 16:00 часа на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки по случай Световния ден за борба с ХИВ/СПИН. \r\n \r\n*** \r\n \r\nОт 17:00 часа от пл. \"Св. Неделя\", ще тръгне шествие на доброволците на Столичната организация на БЧК, посветено на Световния ден за борба с ХИВ/СПИН. \r\n \r\n*** \r\n \r\nОт 18:00 часа пред НДК, кметът на София Йорданка Фандъкова традиционно ще запали светлините на голямото Коледно дърво на Общината. \r\n \r\n*** \r\n \r\nОт 18:00 часа в Литературен клуб „Перото“ ще се състои инициативата „Коледа в писмо“. \r\n \r\n*** \r\n   \r\nОт 13.00 часа на адрес: ж.к. \"Братя Миладинови\", бл. 56, вх. А, ще се проведе кастинг за персонажи, които да участват в заснемането на рекламни филми за забележителностите на България. \r\n \r\n*** \r\n \r\nОт 18.00 часа в Общинския театър ще се състои „Магията на танца“, спектакъл на ансамбъл „Чинари“.   \r\n \r\n*** \r\n \r\nОт 18.00 часа от Драматично-куклен театър ,,Иван Радоев\" ще започне шествие по повод Международния ден за борба срещу СПИН, организирано от БМЧК- Плевен. \r\n \r\n*** \r\n \r\nОт 19.00 часа в читалище ,,Съгласие\" ще се състои гала концерт на победителите от конкурсната програма на Петия международен фестивал на китарата. \r\n \r\n*** \r\n \r\nОт 11.00 часа в Кукления театър, ще се играе спектакълът „Който не работи не трябва да яде“. \r\n \r\n*** \r\n \r\nОт 12.00 часа в парк хотел „Стара Загора“, ще се проведе Шести фестивал „Хляб и вино“.", "date": "2019.11.30", "title": "Предстоящи събития в страната за 1 декември (Агенция „Фокус“)"}
{"url": "http://www.focus-news.net/news/2019/11/30/2724882/otkrit-be-mezhdunarodniyat-ednovaskularen-kongres-v-sofiya-obzor.html", "text": "Тази сутрин беше открит Международният конгрес по ендоваскуларна терапия BEC & ISEVS Endovascular Academy 2019 в София Тех Парк с домакин Българското дружество по едноваскуларна терапия  с председател проф. Иво Петров и ко-председател проф. Васил Червенков. Международният форум ще се проведе от 29 ноември до 1 декември. В рамките на конгреса ще бъдат извършени над 10 случая на живо от три болници в София, панелни дискусии, практически семинари с тренажори за обучения, секционни сесии. Паралелно се провежда и академия за медицински сестри и рентгенови лаборанти. \r\n \r\nНа официалното откриване  кметът на София Йорданка Фандъкова , Бойко Пенков, зам.-министър на здравеопазването, Ирена Георгива, зам.-министър на туризма отправиха приветствия към гостите на конгреса.  \r\n \r\n Кметът Йорданка Фандъкова  каза, че в работата като лекари и в работата на кметове на общини има нещо общо. „Всички ние работим за подобряване качеството на живот на хората. Ние сме длъжни да променяме средата, така че да бъде по-добра за хората, а вие лекарите работите за по-високо качество на живот чрез грижата на най-важното за хората – здравето. Здравето и активността на хората, възможността им да живеят по-добре е в основата на развитието на градовете, и на страните, и на обществото. Защото здравето е най-важният ресурс за хората, а превенцията е инвестиция в най-ценния капитал“, каза Фандъкова. \r\n  \r\n Д-р Бойко Пенков, заместник-министър на здравеопазването  каза пред журналисти, че детската помощ в София не страда. „Няма някакъв проблем, освен временното спиране на работа на четирите легла на Педиатрията. Другите клиники, които имат интензивни отделения са абсолютно готови с лекарства и консумативи и с персонал да поемат нуждите на София“, обясни той във връзка със спрения прием на деца в СБАЛДБ „Проф. д-р Иван Митев“ . той подчерта, че педиатрията работи, всички се приемат, както до момента. Колегите от Националната кардиологична болница и „Пирогов“ са готови да увеличат тяхната леглова база. В отговор на журналистически въпрос кога ще бъде готов докладът за смъртта на 3-годишното момченце, д-р Бойко Пенков отговори: „Предварителен доклад за смъртта на 3-годишното дете има. Чакаме хистологията, нека да излязат тези резултати, те биха дали по-голяма яснота и ще бъдат огласени. Сигурно ще трябва седмица, за да бъдат изнесени публично“. \r\n \r\n Проф. Иво Петров  заяви, че сърдечно-съдовите заболявания не само в България, но и в много страни в Европа и в Америка са убиец номер едно. „За съжаление в България е един от лидерите като процент на сърдечно-съдовата смъртност спрямо общата. Профилактиката, ранното диагностициране и лечението на сърдено-съдовите заболявания трябва да бъде мисия не само на лекарите и на лекарското съсловие, но и също така и на институциите и на държавата. И се надявам, че това се случва.“, каза още той пред журналисти. Проф. Петров допълни, че в България има приблизително 11 хиляди мозъчни инсулта и 10 хиляди инфаркта на година.  \r\n \r\nТеодора ПАТРОНОВА", "date": "2019.11.30", "title": "Открит бе Международният едноваскуларен конгрес в София (ОБЗОР)"}
{"url": "http://www.focus-news.net/news/2019/11/30/2724884/hurriyet-daily-news-erdogan-prizova-za-satrudnichestvo-a-ne-za-konflikti-v-sredizemno-more.html", "text": "Турският президент Реджеп Тайип Ердоган призова всички участващи страни в Източното Средиземноморие да направят енергията инструмент за сътрудничество, а не за конфликти, цитира думите му турското англоезично издание  Hurriyet Daily News . \r\n \r\n„Някои кръгове използват заплашителен език и политики за изнудване по отношение на споделянето на източници на енергия в Източното Средиземноморие. Нито една държава не е над международното право. Никой не може да постигне нищо с логиката „аз го направих, затова стана така“, каза Ердоган. \r\n\"Турция няма да се преклони пред тях\", добави той. \r\n \r\nЗабележките на президента дойдоха по време на церемонията по откриването на европейската част на Трансанадолския газопровод (ТАНАП). \r\n \r\n„Обръщам се към всички страни в Източното Средиземноморие. Нека направим енергията инструмент за сътрудничество, а не за конфликти. Не прилагайте методи, които ще накарат региона да плаща“, каза той. Ердоган също говори за сондажните дейности на Анкара в Източното Средиземноморие, като каза, че не е възможно да бъде „отстранена“ Турция по този въпрос. \r\n„Нашите два високотехнологични сондажни съда и два кораба за сеизмични проучвания продължават работата си в региона“, каза той. \r\nЕрдоган добави, че Турция няма да изтегли корабите си от региона, само защото разгневява някои кръгове. „Корабите ще продължат да изпълняват своите задължения.“ \r\n„Турция няма да позволи на другите да навредят на интересите й и тези на Турския Кипър“, каза той. \r\n \r\nПрезидентът също така подчерта, че сондажните дейности на Турция ще доведат до мир и просперитет, като се позова на неотдавнашно споразумение с Либия относно морските граници в Средиземноморието. Международно признатото правителство на Либия и Турция на 28 ноември подписаха споразумение за морските граници в Средиземно море. \r\n\"Сега атакуват Либия\", каза Ердоган. Той добави още, че след като турският парламент приеме споразумението, настоящата ситуация ще има различно измерение. \r\n \r\nЕрдоган също изрази подкрепата си за проекта ТАНАП, проект за газопровод за пренос на природен газ на Азербайджан до множество европейски пазари, заявявайки, че той е изграден около мира. \r\n„Тук сме свидетели на исторически момент. Трябва да подчертая, че това е повече проект за мир, отколкото регионален проект“, каза Ердоган. Президентът също така похвали сътрудничеството между Турция, Азербайджан и Грузия, както и акционерите на проекта. \r\n \r\n„Финализирахме ТАНАП, както беше планирано, въпреки всички събития и цялото  напрежение. Ние поставяме това богатство в услуга на нашите граждани и цялото човечество“, каза той. Ердоган също подчерта значението на ТАНАП по отношение на приноса му за сигурността на енергийните доставки в Европа. \r\n \r\n  Юлиян Марков", "date": "2019.11.30", "title": "Hurriyet Daily News: Ердоган призова за сътрудничество, а не за конфликти в Средиземно море"}
{"url": "http://www.focus-news.net/news/2019/11/30/2724883/nimh-utre-oblachnostta-shte-namalyava-na-mnogo-mesta-do-slanchevo-maksimalnite-temperaturi-shte-sa-mezhdu-4-i-9.html", "text": "През нощта от запад облачността ще се разкъсва, в югозападната половина от страната до предимно ясно. Това съобщи за  Агенция \"Фокус\"  Боряна Маркова, дежурен синоптик в  Националния институт по метеорология и хидрология  (НИМХ). Над останалите райони ще се задържи значителна и ще има превалявания от дъжд, на места в Лудогорието - примесен със сняг. Ще духа умерен северозападен, в Източна България временно силен северен вятър. Минималните температури ще са между минус 3° и 2°. Утре облачността ще е променлива, намаляваща на много места до слънчево. Вятърът ще отслабне и постепенно ще се ориентира от югоизток. Максималните температури ще са между 4° и 9°. Атмосферното налягане бързо ще се повишава и ще е по-високо от средното за месеца.     \r\n \r\nНад Черноморието облачността ще е променлива, намаляваща до предимно слънчево. Ще духа до умерен вятър от север-северозапад. Максимални температури на въздуха: 6°-9°. Температурата на морската вода е около 15°. Вълнението на морето ще бъде 2-3 бала.   \r\nНад планините ще е предимно слънчево. Преди обяд на отделни места в масивите от Източна България облачността ще е значителна и на отделни места ще превалява сняг. Ще духа умерен вятър от север-северозапад. Максималната температура на височина 1200 метра около 3°, на 2000 метра - около минус 4°.  \r\n  \r\nВ понеделник сутрешните температури ще бъдат между минус 4° и 1°, но през деня вятърът от юг-югозапад ще се усили и дневните температурите слабо ще се повишат. Облачността от запад ще се увеличава и вплътнява, все още без валежи. Във вторник ще преобладава облачно време. От северозапад, с умерен и временно силен вятър, ще нахлува студен въздух. Ще има валежи от дъжд, но с понижението на температурите в Северна България и по високите полета дъждът ще преминава в сняг. През нощта срещу сряда на места и в Южна България дъждът ще се примесва със сняг, но от север валежите ще започнат да спират, а облачността - да се разкъсва. В сряда ще бъде студено, с минимални температури между минус 5° и 0° и максимални - от 1° до 6°. Облачността бързо ще намалее. Вятърът чувствително ще отслабне, в западната половина от страната временно и ще стихне, до вечерта ще се ориентира от юг-югозапад.", "date": "2019.11.30", "title": "НИМХ: Утре облачността ще намалява на много места до слънчево, максималните температури ще са между 4° и 9°"}
{"url": "http://www.focus-news.net/news/2019/11/30/2724893/trima-mazhe-sa-zadarzhani-sled-sbivane-na-stolichen-stadion-edin-ot-tyah-e-chlen-na-us-na-lokomotiv-sofiya.html", "text": "Трима мъже са задържани след инцидент на столичен стадион. Това съобщиха от пресцентъра на  МВР . След футболна среща от втора професионална лига, играла се между отборите на „Локомотив“ - София и „Хебър“ - Пазарджик възникнали груби нарушения на обществения ред. В самия край на мача, когато отборът на гостите изравнил резултата и докато официалните лица изразявали своята радост в ложата, към тях се насочили привърженици на домакините. Кратките словесни пререкания прераснали във физическа саморазправа, която от ложата се прехвърлила и извън стадиона. В сбиването се включили и други фенове на отбора домакин.  \r\n \r\nСлед подаден заявителски материал във Второ Районно управление при СДВР са предприети процесуално-следствени  действия и по случая е образувано досъдебно производство. До момента са задържани трима мъже, един от тях е член на Управителния съвет (УС) на „Локомотив“ - София. Продължават оперативно-издирвателните действия за установяване и на останалите участници в инцидента.", "date": "2019.11.30", "title": "Трима мъже са задържани след сбиване на столичен стадион, един от тях е член на УС на „Локомотив“ - София"}
{"url": "http://www.focus-news.net/news/2019/11/30/2724860/dimitar-manolov-kt-podkrepa-ne-ochakvam-dramatichni-promeni-v-sotsialnata-politika.html", "text": "Не очаквам драматични промени в социалната политика. Това каза председателят на  КТ „Подкрепа” Димитър Манолов за  Агенция „Фокус“  във връзка с оставката министъра на труда и социалната политика Бисер Петков. „Не знам защо е взета оставката на социалния министър. Въртя в главата си какво ли не. Ще определят някой друг министър, ще го изберат и ще видим какво ще става. Може да е имало някакви планове, идеи, ще видим“, посочи той. На въпрос дали смята, че с тази оставка правителството заявява, че ще има промяна в социалната политика, той заяви, че не очаква някакви драматични промени. „Винаги има нужда от промяна на социалната политика, но заедно с това се иска и промяна на приоритетите. Всички неща, които ни се искат, са свързани с пари“, допълни Димитър Манолов.  \r\n \r\nТеодора ПАТРОНОВА", "date": "2019.11.30", "title": "Димитър Манолов, КТ „Подкрепа”: Не очаквам драматични промени в социалната политика"}
{"url": "http://www.focus-news.net/news/2019/11/30/2724891/zakriva-se-petiyat-sezon-na-zasazhdaneto-na-novata-gora-na-sofiya-obzor.html", "text": "Този уикенд се закрива петият сезон на засаждането на „Новата гора на София“, която се намира в кв. „Суходол“, в близост до рекултивираното депо за битови отпадъци, и ще заема площ от 225 дка, от които вече е засадена повече от половината. На терен имаше експерти от Общинско предприятие „Общински гори“, които напътстваха доброволците при засаждане на фиданките. Залесителните кампании се реализират през пролетта и есента. За този месец „Новата гора“ е пораснала с още 25 декара. \r\n \r\n Кметът Йорданка Фандъкова  коментира, че това е една от най-зелените инициативи на Столична община, в която се включиха хиляди граждани, компании, неправителствени организации. „Тази инициатива е част от зеления пояс на София и е насочена към подобряване качеството на въздуха“, допълни тя. \r\n \r\nКметът на столицата обясни, че всяка година се залесяват между 100 и 200 декара общински земи и гори. „Само този сезон тук бяха засадени около 20 хиляди нови дръвчета. Благодаря на всичките 7300 души, които се включиха“, посочи тя. „Ще продължим, защото нашата амбиция е да засадим тук 125 хиляди дръвчета. Вече са засадени за пет сезона 84 хиляди, така че добре дошли на всички, които на пролет в шестия сезон са готови да се включат и да помогнем градът ни да стане по-чист за нашите деца“, каза още кметът на София. \r\n \r\nТеодора ПАТРОНОВА", "date": "2019.11.30", "title": "Закрива се петият сезон на засаждането на „Новата гора на София“ (ОБЗОР)"}
{"url": "http://www.focus-news.net/news/2019/11/30/2724889/vazstanoveno-e-dvizhenieto-pri-km-26-v-izprevarvashtata-lenta-na-avtomagistrala-hemus-posoka-sofiya.html", "text": "Възстановено е движението при км 26 в изпреварващата лента на автомагистрала \"Хемус\" посока София. Това съобщиха от пресцентъра на  Агенция \"Пътна инфраструктура\" .", "date": "2019.11.30", "title": "Възстановено е движението при км 26 в изпреварващата лента на автомагистрала \"Хемус\" посока София"}
{"url": "http://www.focus-news.net/news/2019/11/30/2724886/afp-islyamska-darzhava-poe-otgovornost-za-napadenieto-v-london.html", "text": "Групировката „Ислямска държава“ в събота пое отговорността за нападението в центъра на Лондон предишния ден, при което загинаха двама души, предава  AFP . \r\n \r\n\"Лицето, което извърши атаката в Лондон ... беше боец от\" Ислямска държава \"и го направи в отговор на призиви за атаки срещу гражданите на коалиционните държави\", заявиха от „Ислямска държава“, говорейки за многонационалната коалиция срещу групировката. \r\n \r\n  Юлиян Марков", "date": "2019.11.30", "title": "AFP: \"Ислямска държава\" пое отговорност за нападението в Лондон"}
{"url": "http://www.focus-news.net/news/2019/11/30/2724894/sport-bayern-myunhen-zagubi-kato-domakin-ot-bayer-leverkuzen-s-12.html", "text": "Футбол: Отборът на Байерн Мюнхен загуби като домакин от Байер Леверкузен с  1:2 в мач от 13-ия кръг на германската Бундеслига. Два гола на Бейли за гостите и гол на Мюлер за баварците оформиха крайния резултат още през първото полувреме. В 80-ата минута гостите останаха с човек по-малко, след като бе изгонен Джонатан Тах за груба игра. След загубата Байерн остана на четвъртото място във временното класиране с 24 точки,а Байер Леверекузен са на седмо място с 22 точки. Начело излезе Лайпциг 27 точки, който победи Падерборн с 3:2 като гост, следван от Борусия Мьонхенгладбах – с мач по-малко  и 25 точки. \r\nИзиграха се още три мача от Бундеслигата: \r\nКьолн – Аугсбург  1:1 \r\nХерта Берлин – Борусия Дортмунд  1:2 \r\nХофенхайм – Фортуна Дюселдорф  1:1", "date": "2019.11.30", "title": "Спорт: Байерн Мюнхен загуби като домакин от Байер Леверкузен с 1:2"}
{"url": "http://www.focus-news.net/news/2019/11/30/2724887/vladimir-todorov-bapk-kogato-se-dvizhim-v-magla-snyag-dazhd-tryabva-da-ima-razstoyanie-mezhdu-nas-i-drugiya-avtomobil-nay-malko-tri-avtomobila-ili-tri-sekundi.html", "text": "Когато ние се движим в  мъгла, сняг, дъжд трябва да  има разстояние между нас и другия автомобил най-малко три автомобила или три секунди. Това каза председателят на Управителния съвет на Българската асоциация на пострадалите при катастрофи (БАПК) Владимир Тодоров в интервю за  Агенция „Фокус“  във връзка с опасностите за шофьорите по зимните пътища. „Зимата всъщност е свързана с няколко особености. Първо падат температурите. Второ денят започва да бъде много по-къс и се стъмнява по-рано и има сняг, дъжд, мъгла. Това са три особености, които влияят върху поведението на автомобила и съответно върху поведението на водача“, подчерта Тодоров. Той допълни, че най-сериозните проблеми са, че пътищата стават хлъзгави, автомобилите стават неуправляеми и в тъмната част на деня пострадват много пешеходци. „Има опасност от черен лед, особено по виадуктите на магистралите, където духа вятър и температурата може да бъде около под нулата и да се получи заледяване. В едни планински части, когато има много завои, има места на пътя, където не е заледен, но на други е заледен“, обърна внимание Тодоров.  \r\nТеодора ПАТРОНОВА", "date": "2019.11.30", "title": "Владимир Тодоров, БАПК: Когато се движим в мъгла, сняг, дъжд, трябва да има разстояние между нас и другия автомобил най-малко три автомобила или три секунди"}
{"url": "http://www.focus-news.net/news/2019/11/30/2724895/pochina-prof-lyuben-kornezov.html", "text": "Почина проф. Любен Корнезов, научи  Агенция „Фокус” . Проф Корнезов е юрист по образование. През житейският път той е бил съдия в Конституционния съд, зам.-министър на правосъдието, депутат във Великото Народно събрание (1990 – 1991 г.) и заместник-председател на Комисията по изработването на Конституцията на Република България от 1991 г., зам.-председател на 38-то Народно събрание и др. \r\n \r\nЛюбен Корнезов е роден на 3 януари 1947 г. в гр. Ямбол. През 1965 г. завършва средното си образование. През периода 1965-1967 г. отбива редовната си военна служба във ВМФ-Варна, след което две години е работник в завод „Ямболен” и строителството. Приет е за редовен студент през 1969 г. и завършва висшето си образование в Юридическия факултет на Софийския университет „Св. Климент Охридски” през 1973 г., след което преминава през всички стъпки на съдебната йерархия. Бил е председател на Търговишкия и Ямболския окръжен съд. \r\n \r\nСъдия в Конституционния съд (1991 – 1994 г.), а през периода 1995-1997 г. е заместник-министър на правосъдието. Любен Корнезов е бил депутат във Великото Народно събрание (1990 – 1991 г.) и заместник-председател на Комисията по изработването на Конституцията на Република България от 1991 г. Народен представител в 38-то Народно събрание, член на три парламентарни комисии. Заместник-председател на Парламентарната група на демократичната левица. \r\n \r\nНа 16 ноември 2000 г. е избран за заместник-председател на 38-то Народно събрание. Избран е за народен представител в 39-то Народно събрание и за заместник-председател на Парламентарната група на Коалиция за България. Председател на Комисията по жалбите и петициите на гражданите до избирането му за заместник-председател на 39-то Народно събрание (15 октомври 2003 г.). Член на Комисията по правни въпроси и на Временната комисия за подготовка на предложения за промени в Конституцията на Република България. \r\nИзбран е за заместник-председател в 40-то Народно събрание. \r\n \r\nЛюбен Корнезов развива научна и преподавателска дейност. Той е професор, доктор по право, автор на 17 книги и монографии и над 350 статии. Любен Корнезов е член на Висшия съвет на БСП. Женен, баща на две деца. \r\n \r\nПоклон пред паметта му!", "date": "2019.11.30", "title": "Почина проф. Любен Корнезов"}
{"url": "http://www.focus-news.net/news/2019/11/30/2724896/nikoleta-petkova-kulturolog-v-narodniya-kalendar-andreevden-e-poznat-oshte-i-kato-mechinden.html", "text": "В народния календар Андреевден е познат още и като Мечинден. Това каза за  Радио „Фокус“ – Пазарджик  културологът Николета Петкова. Тя обясни, че основният ритуал, който се изпълнява на този ден, е свързан с варенето на царевица, жито, леща и въобще варива, които набъбват. „С тяхното набъбване се асоциира набъбването и на деня. Всъщност и основното поверие за Андреевден е, че от него започва да расте денят, да става по-голям. Асоциира се и с плодородието – както набъбват варивата, така да расте и реколтата. Младите булки особено почитат този празник”, коментира Петкова. Тя допълни, че се спазва забраната да не се работи нищо през деня. „В различните райони на страната има традиция, когато се вари царевица или жито да се хвърля през комина, за да се даде на мечката. По този начин тя се омилостивява и няма да взима стоката и посевите на хората”, каза още културологът. \r\nВаня НИКОЛОВА", "date": "2019.11.30", "title": "Николета Петкова, културолог: В народния календар Андреевден, е познат още и като Мечинден"}
{"url": "http://www.focus-news.net/news/2019/11/30/2724888/", "text": "Състоянието на един от пострадалите при терористичната атака на Лондонския мост се подобри и вече не се счита от лекарите за критично. Това се посочва в изявление, направено от ръководителя на Националната здравна система (НЗС) на Великобритания Саймън Стивънс, цитиран от  TACC . \r\n \r\n\"С удоволствие съобщаваме, че състоянието на пациента, който беше критично пострадал по време на ужасните събития на лондонския мост вчера, се е подобрилo\", се казва в изявлението. Общо трима души остават в болниците - един мъж и две жени. Точното им състояние не се съобщава. \r\n \r\n  Юлиян Марков", "date": "2019.11.30", "title": "ТАСС: Състоянието на най-тежко пострадалия при нападението в Лондон се подобрява"}
{"url": "http://www.focus-news.net/news/2019/11/30/2724890/sloboden-pechat-makedoniya-predsedatelyat-na-ep-otlozhi-poseshtenieto-si-v-albaniya.html", "text": "Председателят на Европейския парламент Давид Сасоли отложи планираното посещение в Албания, което трябва да се състои на 2 и 3 декември, поради катастрофалното земетресение, което засегна страната на 26 ноември, пише македонското издание  “Слободен печат“ . \r\n \r\nТой написа в социалната мрежа „Туитър“, че все още няма конкретна дата за пристигане в Албания. \r\n \r\n„Надявам се, че вие и семействата ви са добре и че не сте силно засегнати от земетресението. Поради тази трагедия е решено посещението да се отложи. Все още нямаме нова дата, но искаме да направим това посещение възможно най-скоро. Ще поддържаме връзка \", написа президентът на Европейския парламент в „Туитър“. \r\n \r\nСасоли обяви за посещението си в Албания в началото на ноември, когато обяви и за посещението в Република Северна Македония, където ще пристигне на 4 ноември. \r\nСлед това той заяви, че ЕП подкрепя народите на Албания и Северна Македония, като ги призовава да не се предават, дори след решението на Съвета да не започва преговори с тези страни. \r\n \r\n„Посещението в Северна Македония и в Албания, възможно най-скоро, е най-важното за мен в този момент. Знаем, че хората и в двете страни са дълбоко разочаровани от неспособността на Съвета да започне преговори за присъединяване поради ветото на някои държави-членки. Разбираме и споделяме това безсилие. Албания и Северна Македония осъществиха реформите, които поискахме и сега заслужават да бъдат възнаградени за своите изключителни усилия. В допълнение бих искал да се обърна към гражданите и особено към по-младото поколение: Не се отказвайте от надеждата, моля, останете на европейския път. Европейският парламент е с вас!“ - заяви Сасоли. \r\n \r\nТой посочи, че ЕП подкрепя двете държави от Западните Балкани и добави, че ще настоява държавите от ЕС да вземат единодушно решение в полза на преговорите за присъединяване на следващата среща. \r\n \r\n  Юлиян Марков", "date": "2019.11.30", "title": "„Слободен печат“ (Македония): Председателят на ЕП отложи посещението си в Албания"}
{"url": "http://www.focus-news.net/news/2019/11/30/2724898/rumen-petkov-abv-otide-si-lyubo-kornezov-profesor-prepodavatel-politicheski-bitkadzhiya-veren-na-idealite-si.html", "text": "Отиде си Любо Корнезов - професор, преподавател, политически биткаджия, верен на идеалите си. Преди всичко почтен и достоен Човек, раздаден на другите, не търсещ и не очакващ нищо за себе си. Това написа в страницата си във  \"Фейсбук\"  председателят на ПП АБВ Румен Петков. \"Дано всеки от нас да го изпрати, така, както той заслужава, запазвайки по нещо от него. Поклон пред Любо!\", посочва още той.", "date": "2019.11.30", "title": "Румен Петков, АБВ: Отиде си Любо Корнезов - професор, преподавател, политически биткаджия, верен на идеалите си"}
{"url": "http://www.focus-news.net/news/2019/11/30/2724897/vladimir-todorov-bapk-shofyorite-tryabva-da-vnimavat-za-tezi-mesta-kadeto-ima-cheren-led-zamrazvane-padashti-kamani-i-magla.html", "text": "Шофьорите трябва да внимават за тези места, където има черен лед, замръзване, падащи камъни и мъгла. Това каза председателят на Управителния съвет на Българската асоциация на пострадалите при катастрофи (БАПК) Владимир Тодоров в интервю за  Агенция „Фокус“  във връзка с опасностите за шофьорите по зимните пътища. „Шофьорите трябва да намалят. Трябва да шофират изключително внимателно. Попадайки в ситуация, където има черен лед не трябва да натискат рязко спирачката, а трябва да хванат волана и така да държат гумите в пътя, че когато автомобилът стъпи на твърд асфалт, гумите да бъдат в посоката на движение“, допълни той. „Трябва да внимават за пешеходци, които се движат по платното. Трябва да внимават да не блъснат някой велосипедист, някоя каруца и да спазват дистанция“, подчерта Тодоров.    \r\nТеодора ПАТРОНОВА", "date": "2019.11.30", "title": "Владимир Тодоров, БАПК: Шофьорите трябва да внимават за тези места, където има черен лед, замръзване, падащи камъни и мъгла"}
{"url": "http://www.focus-news.net/news/2019/11/30/2724900/vladimir-todorov-bapk-ot-nachaloto-na-godinata-ima-517-zaginali-i-7100-raneni-pri-patni-intsidenti-kato-zaginalite-sa-s-17-poveche-ot-sashtiya-period-prez-minalata-godina.html", "text": "От началото на годината има 517 загинали и 7100 ранени при пътни инциденти, като загиналите са с 17 повече от същия период през миналата година. Това каза председателят на Управителния съвет на Българската асоциация на пострадалите при катастрофи (БАБК) Владимир Тодоров в интервю за  Агенция „Фокус“  във връзка с опасностите за шофьорите по зимните пътища. „По принцип зимата стават по-малко тежки катастрофи. Най-големите катастрофи са юли, август и септември. Зимните месеци не са толкова инфарктни, защото средната скорост на хората намалява“, допълни Тодоров.  \r\nТеодора ПАТРОНОВА", "date": "2019.11.30", "title": "Владимир Тодоров, БАПК: От началото на годината има 517 загинали и 7100 ранени при пътни инциденти, като загиналите са с 17 повече от същия период през миналата година"}
{"url": "http://www.focus-news.net/news/2019/11/30/2724905/51-patnitsi-sa-bili-evakuirani-sled-kato-avtobus-ot-odrin-za-varna-se-e-samozapalil-v-rayona-na-selo-marinka-v-oblast-burgas-nyama-postradali.html", "text": "В 18.52 часа е получен сигнал за инцидент със самозапалил се автобус. Това каза за  Радио „Фокус“ – Бургас  Цветелина Рандева, говорител на ОДМВР – Бургас. Произшествието е станало в края на село Маринка в посока Бургас, вдясно преди табелата за селото. Автобусът е пътувал по маршрут Одрин – Варна и е превозвал 51 пътници, като е обслужван от един водач. По думите й всички пътници са били български граждани и сред тях не е имало деца. Своевременно автобусът е отбил отдясно, като водачът е евакуирал пътниците. След инцидента те са били настанени в кметството в село Маринка, а към мястото на инцидента са били насочиени два противопожарни автомобила, които са започнали да гасят автобуса. Към момента огънят е потушен. От фирмата, която е извършвала превоза от Одрин в посока Варна, са изпратили втори автобус, който е пристигнал на територията на Маринка и е взел пътниците да ги транспортира към Варна. Към момента пътният трафик в района е частично възстановен. Предстои извършване на оглед на мястото на инцидента. \r\n \r\nМария КУРТЕВА", "date": "2019.11.30", "title": "51 пътници са били евакуирани, след като автобус от Одрин за Варна се е самозапалил в района на село Маринка в област Бургас, няма пострадали"}
{"url": "http://www.focus-news.net/news/2019/11/30/2724903/v-chitalishteto-na-selo-padina-detsa-predstaviha-dramatizatsii-na-prikazki-pyaha-i-tantsuvaha-mestni-pesni-i-tantsi.html", "text": "В читалището на село Падина деца представиха драматизации на приказки, пяха и танцуваха пред областният управител на Кърджали Никола Чанев, предаде кореспондент на  Радио „Фокус“ . Букет от песни, танци, обичаи, багри и шевици поднесоха децата на Падина в рамките на инициативата „Културното многообразие е общо наследство на човечеството“ - „Единни в многобразието“, която Областната администрация в Кърджали изпълнява по Комуникационната стратегия на Република България за Европейския съюз през 2019 г. Учениците от местното училище рецитираха стихове, изпълниха песни и танци от християнската и мюсюлманската общност, изиграха народната приказка „Сливи за кмет“ и пресъздадоха обичая „Крадене на булка“. Красиви местни носии и традиционни гозби и баници допълваха пъстрата картина на народното веселие, в което взеха участие много родители и учители. Областният управител на Кърджали Никола Чанев предаде на Руска Чаушева, директор на училището в селото, като дар подбрани книги за училищната библиотека. „Децата на Падина са невероятни таланти, а техните изпълнения и старанието, с което пазят и популяризират традициите си будят наслада“, каза за тях Областният управител. По думите му Родопите винаги са били столица на толерантността, защото хората там са трудолюбиви, даровити, гостоприемни, имат широки сърца, приемат и уважават различията си и това ги прави истински граждани на Европейския съюз.", "date": "2019.11.30", "title": "В читалището на село Падина деца представиха драматизации на приказки, пяха и танцуваха местни песни и танци"}
{"url": "http://www.focus-news.net/news/2019/11/30/2724906/sport-shurm-grats-pobedi-kato-gost-tirol-s-51-s-gol-na-despodov.html", "text": "Футбол: Българският национал Кирил Десподов изигра отличен мач за пореден път с екипа на Щурм Грац. Нападателят вкара гол и имаше принос за други два при победата с 5:1 като гост над отбора на Тирол от Инсбрук в двубой от 16-ия кръг на австрийската Бундеслига. Спечелените три точки поставиха тима на четвърто място във временното класиране.  Десподов отбеляза четвъртото попадение в 68-ата минута, което е негово шесто за Щурм Грац в първенството. В  81-ата минута българинът бе заменен.", "date": "2019.11.30", "title": "Спорт: Шурм Грац победи като гост Тирол с 5:1 с гол на Десподов"}
{"url": "http://www.focus-news.net/news/2019/11/30/2724904/afp-leonardo-di-kaprio-othvarli-obvineniyata-na-brazilskiya-prezident-che-finansira-organizatsii-vinovni-za-pozharite-v-amazoniya.html", "text": "Американският актьор Леонардо Ди Каприо отрече твърдението на бразилския президент Жаир Болсонаро, че е помагал организации, за които се твърди, че са свързани с пожарите в дъждовните гори на Амазонка, цитира думите му  AFP . \r\n \r\n„Макар и достойни за подкрепа“, казва 45-годишният Ди Каприо в изявление от своя „Инстаграм“ акаунт, „не финансираме тези организации“. \r\n \r\nВ своето седмично изказване в четвъртък Болсонаро обвини Ди Каприо в „сътрудничество с пожарите в Амазонка“, дарявайки 500 хиляди долара на организация, за която Болсонро заяви, че е започнала пожари в екологично чувствителната гора, за да привлече дарения. Макар да не се позовава на никакви доказателства, Болсонаро каза, че Ди Каприо е отделил част от сума от 500 хиляди долара  \"за хората, които са подпалвали пожари.\" Крайно десният бразилски президент повтори обвиненията в петък. \r\n \r\nДи Каприо, който е дългогодишен природозащитен активист, заяви, че „бъдещето на тези незаменими екосистеми е поставено на карта и аз съм горд, че стоя с групите, които ги защитават“. Той предложи похвали за онези в Бразилия, които работят „за да спасят своето природно и културно наследство“. \r\n \r\n  Юлиян Марков", "date": "2019.11.30", "title": "AFP: Леонардо ди Каприо отхвърли обвиненията на бразилския президент, че финансира организации, виновни за пожарите в Амазония"}
{"url": "http://www.focus-news.net/news/2019/11/30/2724909/vazstanoveno-e-dvizhenieto-po-pat-i-3-peychinovo-gorna-studena-v-rayona-na-maslarevo.html", "text": "Възстановено е движението по път I-3 Пейчиново – Горна Студена в района на Масларево, съобщиха от  Агенция \"Пътна инфраструктура\" .", "date": "2019.11.30", "title": "Възстановено е движението по път I-3 Пейчиново – Горна Студена в района на Масларево"}
{"url": "http://www.focus-news.net/news/2019/11/30/2724907/the-jerusalem-post-sayuzat-sinyo-i-byalo-i-bloka-likud-shte-se-sreshtnat-v-nedelya-za-da-opitat-da-sastavyat-pravitelstvo.html", "text": "Председателят на Кнесета Юли Еделщайн ще бъде домакин на очакваната съдбовна среща в неделя следобед между преговарящите екипи на „Ликуд“ и Съюза „Синьо и бяло“, която може да реши дали правителството за националното единство ще бъде съставено до крайния срок на 11 декември или Израел ще отиде на трети избори за по-малко от година, пише израелското англоезично издание  The Jerusalem Post . \r\n \r\nПредставители на „Синьо и бяло“ изразиха рядък оптимизъм преди срещата, че това може да бъде повратна точка. \r\n\"Ще дойдем без предразсъдъци и се надяваме да постигнем напредък\", заяви източник, близък до лидера на „Синьо и бяло“ Бени Ганц. \r\nВ опит да гарантират успеха на срещата, „Синьо и бяло“ решиха да не се присъединяват към демонстрациите срещу премиера Бенямин Нетаняху. Хиляди демонстрираха на площад Хабима в Тел Авив, като поискаха незабавната оставка на Нетаняху и държаха лозунги, наричайки го престъпник. Бившият министър на „Ликуд“ Михаел Ейтан присъства на митинга. \r\n \r\nПартията на труда проведе поредната демонстрация пред дома на министъра на правосъдието Амир Охана в Тел Авив в петък, а в събота вечерта имаше и демонстрации за и против Нетаняху пред резиденцията му в Йерусалим. \r\n\"Не можете да демонстрирате срещу премиера, когато сме на коалиционни преговори с него, ако искаме да успеем, защото не искаме други избори\", заяви източник, близък до Ганц. \r\n \r\nОчаква се двете страни да обсъдят предложение Нетаняху да остане министър-председател за няколко месеца, последван от Ганц за две години и след това който бъде избран за лидер на „Ликуд“, да завърши мандата. \r\n \r\nГанц написа във Фейсбук в петък, че Израел се нуждае от премиер, който ще се съсредоточи върху подпомагането на хората, вместо да помага на себе си, ще бъде обединяваща фигура и ще спазва върховенството на закона. \r\n\"Нетаняху отказва да признае резултатите от изборите и неговото правно положение\", пише Ганц. \"Нетаняху се превърна в тежест за членовете на „Ликуд“, които въз основа на разговорите ми с тях разбират, че правилното нещо е да се позволи на правителството да се сформира без него. Ако той бъде оневинен, той може да се върне и да служи като министър-председател две години.\" \r\n \r\nСъпредседателят на „Новите десни“  Айелет Шакет изрази увереност в петък, че правителството за единство все още може да бъде съставено до крайния срок. Пишейки на страницата си във Фейсбук, Шакет заяви, че предложението Нетаняху да бъде премиер няколко месеца, последван от Ганц, е много справедливо. \r\nШакет заяви, че все още може да има дясно правителство, \"Надявам се, че Синьо-белите или Исраел Бейену проявяват отговорност и ще дадат възможност за формиране на правителство\", написа Шейк. \r\nПреди срещата на Еделщайн с Ликуд и „Синьо и бяло“, той ще се срещне с лидера на „Наш дом Израел“ Авигдор Либерман. \r\n \r\n\"Надявам се, че в последния момент все още ще се случи чудо\", заяви Либерман пред привържениците си през седмицата. \r\nЛиберман разкри нов списък с искания, включително военна служба за ултраортоксалните евреи, граждански брак и отваряне на супермаркети и работа на обществения транспорт в събота. Той също така заяви, че ще настоява ултраортодксалните евреи да изучават основната учебна програма, която включва математика и английски език. \r\n\"Искаме нормална държава, в която гражданите живеят според принципа\" живейте и ни оставете да живеем \", каза Либерман. \"Не искам да отворя магазини на Шабат в Бнай Брак и не съм готов магазините да бъдат затворени в събота в Ашдод.\" \r\n \r\n  Юлиян Марков", "date": "2019.11.30", "title": "The Jerusalem Post: Съюзът „Синьо и бяло“ и блока „Ликуд“ ще се срещнат в неделя за да опитат да съставят правителство"}
{"url": "http://www.focus-news.net/news/2019/11/30/2724910/afp-izraelskata-armiya-e-ubila-palestinets-na-zapadniya-bryag.html", "text": "Израелските войници застреляха палестинец в сблъсъци край Западния бряг в района на село Бейт Ава югозападно от Хеброн, съобщи палестинското Министерство на здравеопазването, цитирано от  AFP . \r\n \r\nИзраелската армия заяви, че мъжът е хвърлял запалителни бензинови бомби. \r\n \r\nГоворител на Армията заяви, че войници при \"антитерористична операция\" близо до селото са видели трима палестинци да хвърлят бензинови бомби по военно превозно средство и са открили огън, уцелвайки един от тях, който е загинал. Другите двама са били арестувани. \r\n \r\nИзраелските сили извършват чести нападения и арести на окупирания Западен бряг, които често водят до сблъсъци. \r\n \r\nНад 600 000 израелци живеят в селища на територията и в източен Ерусалим, който палестинците виждат като столица на своята бъдеща държава. Тези селища са в нарушение на международното право, съгласно множество резолюции на Съвета за сигурност на ООН, но този месец САЩ заяви, че е променил своята позиция и не ги счита за незаконни. \r\n \r\n  Юлиян Марков", "date": "2019.11.30", "title": "AFP: Израелската армия е убила палестинец на Западния бряг"}
{"url": "http://www.focus-news.net/news/2019/11/30/2724899/otets-stefan-yordanov-sveti-andrey-e-narechen-parvozvani-zashtoto-prav-ot-apostolite-e-tragnal-sled-iisus-hristos.html", "text": "Светата православна църква почита днес паметта на свети апостол Андрей Първозвани. Това каза за  Радио „Фокус” – Пазарджик  отец Стефан Йорданов, секретар на Архиерейското наместничество в Пазарджик. Той обясни, че свети Андрей е наречен Първозвани, защото пръв от апостолите е тръгнал след Иисус Христос и проповядвал в районите край Черноморието. „Той стигнал до Киевските възвишения е предсказал, че там ще възсияе божията благодат, ще се издигне църква на Иисус Христос. Достигнал до град Патра и изцелил жената на управителя. Хвърлен е в тъмница от езичниците, след като се върнал в Рим. Осъден, привързан на кръст, три дни висял на дърво. Преди да бъде отвързан, издъхнал на 70 години”, обясни отец Стефан. Той уточни, че по времето на император Констанций, неговите свети мощи са пренесени в Цариград, в църквата „Свети Апостоли”. \r\n \r\nВаня НИКОЛОВА", "date": "2019.11.30", "title": "Отец Стефан Йорданов: Свети Андрей е наречен Първозвани, защото пръв от апостолите е тръгнал след Иисус Христос"}
{"url": "http://www.focus-news.net/news/2019/11/30/2724901/kaloyan-pargov-bsp-sofiya-v-sedmitsata-v-koyato-lambo-poe-po-patya-kam-vechnostta-se-razdelyame-i-s-prof-lyuben-kornezov-dostoen-pochten-i-dobar-chovek.html", "text": "Още една изключителна личност напусна този свят... В седмицата, в която Ламбо пое по пътя към вечността, се разделяме и с проф. Любен Корнезов. Достоен, почтен и добър човек, с идеали и сила да ги отстоява във всяка ситуация. Това написа в страницата си във  \"Фейсбук\"  председателят на градския съвет  на БСП - София Калоян Паргов. \"Блестящ професионалист, отдаден на работата си и на лявата идея... Оставяш ни прекрасен пример, който да следваме, професоре! Ще те помним! Почивай в мир!\", заявява още той.", "date": "2019.11.30", "title": "Калоян Паргов, БСП - София: В седмицата, в която Ламбо пое по пътя към вечността, се разделяме и с проф. Любен Корнезов, достоен, почтен и добър човек"}
{"url": "http://www.focus-news.net/news/2019/11/30/2724902/the-new-york-times-zhertvite-na-zemetresenieto-v-albaniya-dostignaha-51-dushi.html", "text": "Операцията по издирване и спасяване на оцелели от земетресението в Албания приключи, заяви премиерът на страната Еди Рама, като броят на загиналите достигна 51 и се смята, че под руините няма други затрупани, пише американският вестник  The New York Times   \r\n \r\nЗеметресението с магнитуд 6,4, най-смъртоносното в страната, стана в ранните сутрешни часове във вторник с епицентър леко на запад от столицата Тирана. Стотици афтършокове, някои с магнитуд над 5,0, разтърсиха вече повредените сгради и изплашиха допълнително жителите. \r\n \r\nПремиерът Еди Рама каза, че предварителните данни показват, че над 1465 сгради в столицата Тирана и около 900 в близкия Дуръс са били сериозно повредени от труса. Около 2000 души са ранени. \r\n \r\n51-ият загинал е 20-годишна жена, която е починала в събота. Била е ударена по главата от падащи тухли в Тирана. Повечето жертви са от крайбрежния град Дуръс и близкия град Тумане. \r\n \r\nВ Дуръс в събота президентът Илир Мета, премиерът Еди Рама и стотици жители присъстваха на погребението на девет членове на голямо семейство, които бяха убити при срутването на четириетажна къща. Един младеж от фамилията е оцелял и е изпратен в Италия за лечение. \r\n \r\nПредварителните данни показват, че бедствието е оставило най-малко  четири хиляди души без дом. Около 2 500 души от повредени домове са приютени в хотели, а други са отишли в съседно Косово или са се преместили в източните райони на Албания. Премиерът обеща, че до следващата година всички бездомни ще бъдат в „по-здрави домове“. \r\n \r\nНедоброто строителството и корупцията в албанската строителна индустрия са обвинени за голяма част от щетите. Съставен е законопроект, който ще предвиди присъди за всички инвеститори, архитекти и надзорни органи от 7 до 15 години затвор за нарушаване на строителните норми. \r\n \r\nПравителството създаде фонд за обезщетяване на семействата на загиналите, като всяко семейство ще получи по един милион леки (почти 9 000 долара). Това включва и специални пенсии за възрастни хора и стипендии за деца. Правителствените и частните призиви за дарения са събрали около 15 милиона евро (около 16,5 милиона долара) за три дни. \r\n \r\nПоп звезди от албански произход, включително певиците Дуа Липа, Рита Ора и Биби Рекса, отправиха апели в социалните медии. Рита Ора каза, че ще помогне за изграждането на дом за бездомно семейство и „пряко помага на тези семейства, доколкото може!“ \r\n \r\n  Юлиян Марков", "date": "2019.11.30", "title": "The New York Times: Жертвите на земетресението в Албания достигнаха 51 души"}
{"url": "http://www.focus-news.net/news/2019/11/30/2724908/tass-dve-detsa-sa-zaginali-pri-vzriv-na-mina-v-okolnostite-na-damask.html", "text": "Експлозия на мина, поставена от антиправителствени бойци в района на Източна Гута близо до Дамаск, доведе до смъртта на две деца, съобщи сирийската държавна агенция SANA, позовавайки се на източник в полицейското управление, цитирана от  TACC . \r\nСпоред информацията инцидентът е станал в района на Хош-Насри, където децата са пасли стадо овце. \r\n \r\nХош-Насри се намира близо до град Дума. Този град беше основен аванпост на въоръжените антиправителствени групировки, припомня агенцията. \r\nНа 16 юли камион, превозващ сирийски селяни, бе взривен от мина в същия район. Две жени загинаха, още четири бяха ранени и бяха хоспитализирани. \r\n \r\nСирийските сили освободиха Източна Гута от бунтовниците на 14 април 2018 г. В продължение на шест години въоръжени групировки, които редовно бомбардираха жилищни райони на столицата, оперираха в този район. \r\n \r\n  Юлиян Марков", "date": "2019.11.30", "title": "ТАСС: Две деца са загинали при взрив на мина в околностите на Дамаск"}
