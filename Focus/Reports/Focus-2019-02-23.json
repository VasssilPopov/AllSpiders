{"url": "http://www.focus-news.net/news/2019/02/23/2627232/plovdiv-namalyava-broyat-na-bolnite-ot-varitsela-i-chrevni-infektsii-v-oblastta.html", "text": "Намалява броят на болните от варицела и чревни инфекции в Пловдивска област. Това сочи справка на  Радио „Фокус“ – Пловдив  на сайта на Регионалната здравна инспекция. 65 са случаите на варицела през последния отчетен период срещу 70 през предходния. 26 са засегнатите от чревни инфекции. Спад се отчита също при болните от скарлатина и вирусен хепатит. За периода от 11 до 17 февруари регистрираните случаи на остри респираторни заболявания са общо 247, а заболеваемостта е 71 на 10 000 души.", "date": "2019.02.23", "title": "Пловдив: Намалява броят на болните от варицела и чревни инфекции в областта"}
{"url": "http://www.focus-news.net/news/2019/02/23/2627229/nimh-zhalt-kod-za-niski-temperaturi-e-obyaven-v-12-oblasti-na-stranata-za-24-fevruari.html", "text": "Жълт код за ниски температури е обявен в 12 области на страната за 24 февруари, сочи справка на сайта на  Националния институт по метеорология и хидрология (НИМХ) . Предупреждението за ниски температури е в сила за областите Кюстендил, Перник, София и Софийска област, Монтана, Враца, Ловеч, Габрово, Велико Търново, Търговище, Разград и Шумен. В тези райони се очакват отрицателни дневни температури. По Черноморието преди обяд ще духа силен север-северозападен вятър с пориви от 15-20 м/сек. (7 – 8 бала по Бофор).", "date": "2019.02.23", "title": "НИМХ: Жълт код за ниски температури е обявен в 12 области на страната за 24 февруари"}
{"url": "http://www.focus-news.net/news/2019/02/23/2627226/veliko-tarnovo-osmiyat-natsionalen-sabor-na-ovtsevadite-v-balgariya-shte-se-provede-kray-petropavlovskiya-manastir-do-lyaskovets.html", "text": "От 10 до 12 май край Петропавловския манастир до град Лясковец ще се проведе тазгодишния Националния събор на овцевъдите в България, съобщават от  Национална овцевъдна и козевъдна асоциация (НОКА) . Това ще е осмото издание на най-мащабния животновъден форум у нас, който се провежда ежегодно от 2012 година насам. \r\nСъбитието се организира от Национална овцевъдна и козевъдна асоциация (НОКА), със съдействието на Министерството на земеделието, храните и  горите на Република България и подкрепата на общините Велико Търново, Лясковец и Горна Оряховица. \r\nВъв формата ще се включат и представители на браншови организации от Европа и Азия, които на кръгла маса ще обсъдят предизвикателства пред младите овцевъди и козевъди и пред младите потребители. \r\nИ тази година, по традиция, съборът ще съчетае стопанския аспект на овцевъдството и козевъдството  с българската народна култура, традиции и фолклор. През трите дни ще се проведат изложения на чистопородни овце и кози, селскостопанска техника и оборудване,  както и на специализирани медикаменти и литература. Ще има изложения  и интересни демонстрации на кучета и коне. \r\nЕдни от големите атракции ще са фермерските надпревари по доене и стрижба на овце, майсторско обезкостяване на агнета и теглене на товари от коне-тежковози.  За първи път ще се има и състезание за най-тежък коч и пръч. \r\nОсновна  цел на събора е да насърчи потреблението на овчи и кози продукти и производството им от български суровини и затова мотото на изложението на млечни и  месни хранителни продукти ще е „Българските храни от български суровини“. \r\nВ дните на събора на поляните край Петропавловскя манастир ще има фермерски пазар, кулинарни зони, традиционни занаяти, мобилни музейни експозиции, показващи развитието на овцевъдството по нашите земи, народни веселби, нестинари и хоротеки. \r\nВ рамките на събитието ще се проведе и поредното издание на Националния фолклорен конкурс „Заблеяло ми агънце“. Специално за най-малките посетители ще има детска творителница и различни арт работилници.", "date": "2019.02.23", "title": "Велико Търново: Осмият Национален събор на овцевъдите в България ще се проведе край Петропавловския манастир до Лясковец"}
{"url": "http://www.focus-news.net/news/2019/02/23/2627257/afp-dvama-ubiti-pri-sblasatsite-na-venetsuelsko-brazilskata-granitsa.html", "text": "Поне двама души са убити, в това число има и 14 годишно момче, 31 човека са ранени в събота при сблъсъците на границата между Венецуела и Бразилия, където венецуелски военни блокираха влизането в страната на камиони с хуманитарна помощ, съобщават групи, занимаващи се с права на човека, предава  AFP .   \r\n\"Двата случая са дело на репресиите, които военните предприеха при сблъсъците в Санта Елена де Уайрен. И двамата умряха от рани от изстрели, като при единия загинал те са в главата,\" е съобщил за AFP Олнар Ортиц, активист на групата Foro Penal Rights, критично настроен срещу управелинето на президента Николас Мадуро.    Ивелина Ватова", "date": "2019.02.23", "title": "AFP: Двама убити при сблъсъците на венецуелско-бразилската граница"}
{"url": "http://www.focus-news.net/news/2019/02/23/2627230/sport-barselona-pobedi-sevilya-s-42-kato-gost-v-mach-ot-25-iya-krag-na-ispanskata-la-liga.html", "text": "Футбол: Барселона победи Севиля с 4:2 като гост в мач от 25-ия кръг на испанската Ла Лига. През първото полувреме домакините от Севиля отбелязаха два гола чрез Навас и Меркадо, а Меси отбеляза един за Барселона. В последните 30 минути на мача Барселона отбеляза още три гола, като Меси реализира хеттрик, а Луис Суарес вкара в добавеното време, като така оформи крайното 2:4. Барселона оглавява временното класиране с 57 точки, а Севиля остана пета с 37 точки, след като по-рано през деня Хетафе победи Райо Валекано с 2:1.", "date": "2019.02.23", "title": "Спорт: Барселона победи Севиля с 4:2 като гост в мач от 25-ия кръг на испанската Ла Лига"}
{"url": "http://www.focus-news.net/news/2019/02/23/2627231/zheni-mladenova-skautski-klub-compass-varna-deynostite-ni-varirat-ot-shieneto-na-kopcheta-do-otselyavane-v-divata-priroda.html", "text": "Дейностите ни варират от шиенето на копчета до оцеляване в дивата природа. Това каза в интервю за  Радио „Фокус“ – Варна  Жени Младенова, клубен водач на Скаутски клуб “Compass” – Варна. По думите й, целта на организацията е да дава възможност за различни дейности на децата, които ще развият техните знания и умения. „Ние се опитваме да подготвим децата за живота и тъй като не знаем кой какво го очаква, се опитваме всичко, което като доброволци имаме като знания и опит, да го предадем на децата. Тоест дейностите ни варират от шиенето на копчета до оцеляването в дивата природа, алпийски дейности, влизане в пещери, каране на каяци и абсолютно всякакви дейности, които успеем и имаме възможност ние като доброволци да им организираме“, каза Жени Младенова. Според нея един от най-лесните начини да предразположат децата към придобиването на нови умение, е като представят всяко едно занимание като игра. „Най-малките са от 7 до 11-годишните, наричат се вълчета при нас. При тях всички скаутски дейности са под формата на игра, така те учат най-лесно, незабележимо и постигат най-големи резултати. Съответно ние доброволците и лидерите, сме скрили много знания, умения и цели, които те да постигнат“, каза Жени Младенова. Тя обясни, че в повечето случаи дори самите деца остават изненадани с множеството умения, които неусетно са придобили. По думите й, не така стоят нещата с по-големите членове на клуба, които се занимават с по-разнородни дейности. „При по-големите деца, вече в скаутска възраст, те са от 12 до 15-16 години. При тях вече нещата започват да стават по-сериозни. Те започват да имат повече социални проекти за изпълнение, да се занимават с дейности за това как да реагират по време на бедствия и аварии, с алпийски дейности, влизат в сериозни пещери“, посочи Жени Младенова.  Според нея, скаутската дейност е начин на живот, който е едно много голямо приключение, изпълнено с много спиращи дъха изживявания, както за децата, така и за доброволците, които са част от организацията. \r\nБояна АТАНАСОВА", "date": "2019.02.23", "title": "Жени Младенова, Скаутски клуб “Compass”- Варна: Дейностите ни варират от шиенето на копчета до оцеляване в дивата природа"}
{"url": "http://www.focus-news.net/news/2019/02/23/2627227/kyustendil-zhiteli-na-selo-dzherman-blokiraha-za-kratko-pat-e-79-v-znak-na-protest-sreshtu-namerenieto-za-izgrazhdane-na-regionalen-tsentar-za-otpadatsi-obzor.html", "text": "Жители на село Джерман блокираха за кратко път Е-79 в знак на протест срещу намерението за изграждане на регионален център за отпадъци в землището на населеното място. Протестът започна на площада в селото, където пред присъстващите се изказаха представители на сформирания инициативен комитет. Според хората изграждането на регионалния център за неопасни битови отпадъци ще доведе до замърсяване на околната среда – почвата, въздухът и източниците за питейна вода. Събралите се протестиращи се придвижиха до път Е-79, преминаващ през населеното място и за кратко застанаха на пътното платно. За всички преминаващи моторни превозни средства беше осигурен обходен маршрут, което не доведе до затруднения в трафика. В района имаше осезаемо полицейско присъствие, но протестът премина без нарушения на обществения ред и провокации. Според държавните институции и местната власт няма основания за притеснения.  \r\nОбщина Дупница е в напреднала фаза по проектиране на регионалния център. Изготвена е оценка за въздействие върху околната среда, чиито доклад е одобрен от всички отговорни институции. В същото време общините Дупница, Сапарева баня и Бобов дол са започнали процедура за изграждане на инсталации за компостиране и предварително третиране на битовите отпадъци. Вече е подписан договор между трите общини и Министерство на околната среда и водите, в качеството му на Управляващ орган на Оперативна програма „Околна среда”, за предоставяне на безвъзмездна финансова помощ по „Комбинирана процедура за проектиране и изграждане на компостиращи инсталации и на инсталации за предварително третиране на битовите отпадъци”. По проекта се предвижда изграждане на двата вида инсталации. Общата цел е да се намали количеството на депонираните отпадъци от трите общини, чрез изграждане на инфраструктура за разделно събиране и оползотворяване на зелените битови отпадъци и предварително третиране на смесените битови отпадъци, което да доведе до поетапното намаляване на количествата биоразградими битови отпадъци за депониране.  \r\nВенцеслав ИЛЧЕВ", "date": "2019.02.23", "title": "Кюстендил: Жители на село Джерман блокираха за кратко път Е-79 в знак на протест срещу намерението за изграждане на регионален център за отпадъци (ОБЗОР)"}
{"url": "http://www.focus-news.net/news/2019/02/23/2627234/veliko-tarnovo-46-ot-bezrabotnite-litsa-v-svishtov-sa-na-vazrast-mezhdu-30-i-49-godini.html", "text": "45.57% от безработните лица в Свищов са на възраст между 30 и 49 години. Това съобщи за  Радио „Фокус“ – Велико Търново  Таня Гуцева, директор Дирекция „Бюро по труда“ – Свищов, цитирайки данните за месец януари.  Тя допълни, че през първия месец от годината регистрираните безработни лица в тази възрастова група са 504 души. През месеца в тази група се отчита увеличение с 64 души и снижаване на дела им с 0.41 пункта. 455 души, или 41.14%,  са безработните на възраст над 50 години Отчита се нарастване на абсолютния брой с 86 души и покачване на дела им с 2,58 пункта.  Лицата на възраст до 29 години заемат най-нисък относителен дял сред групата на безработните – 13,29 на сто, а броят им е 147 души. Отчита се незначително намаление на абсолютния брой и снижаване на дела им с 0,67 процентни пункта в общата структура. \r\nТаня Гуцева съобщи, че в структурата по пол е нарушена тенденцията на доминиране дела на жените над този на мъжете, като вече броят на мъжете е по-голям с 8 души. Относителният дял на жените бележи снижение и е 49,64 % срещу 50,36 % за мъжете. През предходния месец съотношението жени – мъже е било 50,47 % – 49,53 %. \r\nНадежда КРЪСТЕВА", "date": "2019.02.23", "title": "Велико Търново: 46% от безработните лица в Свищов са на възраст между 30 и 49 години"}
{"url": "http://www.focus-news.net/news/2019/02/23/2627235/pazardzhik-obshto-2359-nakazatelni-dela-sa-postapili-v-rayonniya-sad-v-grada-prez-2018-godina-v-trimesechen-srok-sa-priklyucheni-1937.html", "text": "Общо 2359 наказателни дела са постъпили в Районния съд в Пазарджик през 2018 година, съобщи за  Радио „Фокус“ – Пазарджик  Веселка Златева, председател на съда. По думите й, най-много са постъпилите частни наказателни дела – 988, следват ги 628 наказателни дела с административен характер, 537 от общ характер, 77 частни наказателни дела, 68 броя по чл. 78а НК и 61 дела от частен характер с разпити пред съдии. „Спрямо предходната година се отчита рязко увеличение на  наказателни дела с административен характер, които са със 126 броя повече от предходната година. Значителна част от делата с административно-наказателен характер са с фактическа сложност и по-тежки административни санкции, което предпоставя и по-сериозен процесуален инструментариум при разглеждането и решаването им, което пък рефлектира върху продължителността на процеса“, уточни Златева. Тя допълни, че свършените дела през отчетения период са 2297, като 1937 от тях са приключени в тримесечен срок. \r\nАлбена ЖИЛЕКОВА", "date": "2019.02.23", "title": "Пазарджик: Общо 2359 наказателни дела са постъпили в Районния съд в града през 2018 година, в тримесечен срок са приключени 1937"}
{"url": "http://www.focus-news.net/news/2019/02/23/2627236/smolyan-traditsionen-pohod-s-tribagrenitsi-i-gaydi-ot-selo-yagodina-do-vrah-sveti-iliya-shte-se-provede-v-chest-na-3-mart.html", "text": "За 11-а поредна година по повод националния празник 3 март ще проведем превърналия си в традиция поход с трибагреници и гайди от село Ягодина до връх Свети Илия. Това каза за  Радио „Фокус“ – Смолян  Сергей Генчев от Туристическо дружество „Родопея“. Програмата за празника започва на 3 март в 10:00 часа със скоростно изкачване на върха. Участниците в него са разпределени в четири възрастови групи, като в него се включват жени, мъже и деца от всички възрасти, посочи Генчев. Минути след състезателите, ще тръгне и похода, в който участват всички дошли да отбележат националния празник с нас, допълни Генчев. Той уточни, че и тази година хотелите и къщите за гости са пълни в дните за празника с туристи от цялата страна, като има хора, които идват за поредна година в Ягодина, за да участват в похода. На връх Свети Илия всички гости ще бъдат посрещнати с топъл чай и патриотична музика. Честването на националния празник ще продължи с тържествено слово за 3 март, както и гръм на черешово топче. След обяда, който ще е безплатен за всички гости на празника, от 14:00 часа ще започнат спортните игри, които всяка година са различни за изненада на участниците. Награждаването на победителите в скоростното изкачване на върха и в спортните игри ще бъде към 16:30 часа, допълни Генчев. \r\nТой посочи, че пешеходният преход е с дължина около 4 км, като денивелацията е над 700 метра. По маршрута няма сняг, но на върха има снежна покривка, а през годините походът е осъществяван при най-различни метеорологични условия. Сергей Генчев обобщи, че хората остават много доволни от празника и отбелязването на 3 март по този начин. По думите му, някои от тях казват, че на Шипка е хубаво, но в Ягодина и връх Свети Илия е като Малката Шипка. „Тук има гайди, трибагреници, патриотични песни, а хората се веселят и отбелязват заедно и подобаващо националния празник“, каза още Генчев. \r\nНели ГЕРГЬОВСКА", "date": "2019.02.23", "title": "Смолян: Традиционен поход с трибагреници и гайди от село Ягодина до връх Свети Илия ще се проведе в чест на 3 март"}
{"url": "http://www.focus-news.net/news/2019/02/23/2627238/anna-angelova-detska-gradina-mechta-kyustendil-za-detsata-za-koito-balgarskiyat-ezik-ne-e-maychin-se-organizirat-dopalnitelni-zanimaniya.html", "text": "За децата, за които българският език не е майчин, се организират допълнителни занимания. Това каза пред  Радио „Фокус” – Кюстендил  Анна Ангелова, директор на Детска градина „Мечта” – Кюстендил. Съгласно нормативната уредба за предучилищното и училищното образование се предвиждат задължително допълнителни две ситуации. „Имаме две ситуации повече. Съгласно наредбата за приобщаващото образование, имаме допълнително изучаване на български език в модул „Български език”. Това е във връзка с показаните резултатите от входното ниво. Децата, получили ниски резултати по български език, задължително се включват в този модул. Освен по теми модули, включваме децата и по различни програми”, каза Анна Ангелова. Една от програмите е свързана с развитието на системата за предучилищно образование. Работи се и по проект на Община Кюстендил, касаещ по-добро образование. Общо се работи със 71 деца. \r\nВенцеслав ИЛЧЕВ", "date": "2019.02.23", "title": "Анна Ангелова, Детска градина „Мечта” – Кюстендил: За децата, за които българският език не е майчин, се организират допълнителни занимания"}
{"url": "http://www.focus-news.net/news/2019/02/23/2627233/gerb-provede-traditsionniya-si-mladezhki-universitet-v-sandanski-obzor.html", "text": "Над 140 младежи от цялата страна се включиха в десетия Зимен университет на младежката структура на ПП ГЕРБ. Форумът се организира съвместно със Сдружение „Граждани за европейско развитие на България“ и Фондация „Ханс Зайдел“. Събитието откри зам.-председателят на ГЕРБ и председател на ПГ на партията - Цветан Цветанов, а сред участниците и гостите бяха още и: председателят на парламента Цвета Караянчева, българският еврокомисар Мария Габриел, заместник-министърът на икономиката Александър Манолев, председателят на Младежи ГЕРБ и зам.-министър на външните работи - Георг Георгиев, представителят на Фондация „Ханс Зайдел“ в България - Богдан Мирчев, кметът на Сандански - Кирил Котев, народният представител от ГЕРБ-Благоевград и областен координатор на партията - Даниела Савеклиева, евродепутатите от ГЕРБ/ЕНП, депутатът и актьор Евгени Будинов, политологът Румяна Коларова и журналистът и документалист Христо Христов. Цветан Цветанов  призова младежите от ГЕРБ да бъдат активни при формирането на общественото мнение в техните региони. „Обяснявайте на вашите приятели и познати резултатите от работата на правителството. Припомняйте им как по времето на Орешарски и БСП през 2014 г. строежът на автомагистрала „Струма“ беше напълно спрян, а днес лотът от Кресна до Сандански вече е завършен и се ползва от всички български граждани“, призова Цветанов. Той припомни още, че 2014 г. Орешарски и БСП оставиха България с една съборена банка и с дефицит над 5%, а днес той е един от най-ниските в Европа. „Днес имаме най-ниското ниво на безработица. Имаме вече няколко години стабилен и вървящ нагоре икономически растеж. За 2018-2019 г. инвестираните пари за образователна инфраструктура са 700 млн. лв. за 500 училища и детски градини. От 1 януари доходите в бюджетната сфера бяха увеличени с 10%, заплатите на учителите бяха увеличени с 20%. Благодарение на добрата борба с контрабандата и сивата икономика, ако нещата вървят със същия темп, от догодина ще успеем да повишим доходите с още 10%“, подчерта още Цветанов. \r\nПо повод предстоящите европейски избори Цветан Цветанов призова младите хора да бъдат внимателни в Интернет и социалните мрежи и да отсяват фалшивите новини от истинските. „Срещите и разговорите ни с хората по места също са едно от силните оръжия срещу фалшивите новини. Трябва да показваме реалните резултати от работата ни в отделните населени места, изградените пътища, детски градини, социални заведения и т .н. Истината и прозрачността са най-важни и ние трябва да ги показваме и припомняме на хората“, посъветва Цветанов. Той заяви още, че ГЕРБ и младежите на партията ще се включат активно и в европейската кампания на кандидата на ЕНП за председател на следващата Европейска комисия Манфред Вебер. „Той е голям приятел на България и съм сигурен, че ще направи много за България и за просперитета на цяла Европа. Сигурен съм, че с Вебер, с Европейската народна партия и с българските евродепутати в следващия Европарламент България ще бъде още по-значима и нашият глас ще се чува от всички“, подчерта Цветанов. \r\nПредседателят на Младежи ГЕРБ и заместник-министър на външните работи  Георг Георгиев  се обърна към младежите с думите, че основната отговорност днес е във времето преди два стратегически избора пред страната ни да не се допуска превес на популизма. „Трябва да се явим пред българските граждани с резултатите от работата си във всяко едно населено място в страната и за пореден път да затвърдим позициите си и да продължим стабилността в България, на Балканите и в Европа“, заяви председателят на Младежи ГЕРБ. „Хората, които ще изберем в Европейския парламент ще могат да отидат там с активите, които Бойко Борисов и България постигнаха по време на успешното българско председателство на ЕС“, подчерта Георгиев.  \r\nПредставителят на фондация „Ханс Зайдел“ за България  Богдан Мирчев  заяви, че за тях е отговорност вече 10 години да подкрепят младите и активни хора от ГЕРБ, които искат да работят за развитието на страната си. „За нас е важно да ви дадем възможност да повишавате знанията и уменията си, да сте подготвени и един ден да се включите в управлението на страната максимално подготвени. Сега е времето да придобиете политическа култура и да се формирате като лидери във вашите региони в цялата страна“, подчерта Мирчев.  \r\nСимволичният домакин на форума в лицето на кмета на Сандански  Кирил Котев  поздрави младежите с юбилейното издание на Зимния университет на МГЕРБ. „Тук имате възможността да се докоснете до много лектори и да черпите знания, но в същото време ние политиците, които участваме в управлението на страната, да чуем вашето мнение, да получим обратна връзка за управлението, което провеждаме. Помагайте ни за развитието на вашите родни места и региони, учете и мечтайте, за да сте удовлетворени и да постигнете целите, които си поставяте“, заяви Котев. \r\nОбластният координатор на ГЕРБ-Благоевград и народен представител  Даниела Савеклиева  посъветва младите хора да бъдат активни пори търсенето на решения за проблемите на техните родни места. „Заедно можем да продължим да променяме страната ни. Някой ден вие ще поемете щафетата от нас и се радвам, че млади хора като вас имат желание да се развиват и да работят за България. А за последните 10 години България се промени много и младите хора, с които започнахме преди 10 години днес за заместник-министри, депутати, общински съветници”, отбеляза Савеклиева. 10-ия Зимен университет на Младежки ГЕРБ продължава и в неделя. В рамките му над 140 младежи от цялата страна дискутират по различни теми, свързани с национални и местни приоритети в контекста на глобалната европейска политика, с икономиката, с генезиса и съдържанието на българския политически процес в условията на демокрация, както и с бъдещето на Европа .", "date": "2019.02.23", "title": "ГЕРБ проведе традиционния си Младежки университет в Сандански (ОБЗОР)"}
{"url": "http://www.focus-news.net/news/2019/02/23/2627239/aleksandra-yanakieva-psiholog-detsata-s-autizam-se-nuzhdayat-ot-pomosht-za-da-mogat-da-razberat-sveta.html", "text": "Децата с аутизъм се нуждаят от помощ, за да могат да разберат света. Това каза за  Радио „Фокус“ – Пирин  Александра Янакиева, психолог. Тя посочи, че те се различават от нас и е истинско предизвикателство за психолога да работи с деца с аутизъм. „За мен е удоволствие да се докосна до тяхната индивидуалност и да им помогна в някаква степен“, посочи Александра Янакиева. Тя коментира, че психологът помага съдбата на тези деца да бъде по-благоприятна като оказва помощ и на семействата им. По думите на психологът, аутизмът е генерализирано разстройство на развитието. „Най-характернито за него е, че засяга социалното функциониране, речта и езика“, добави Александра Янакиева. Тя заяви, че поведението на хората с разстройства от аутистичния спектър е необичайно за околните. „Причината е свързана с характерните стереотипни действия“, каза още психологът. Александра Янакиева посочи, че това е един нормален, но различен начин на функциониране.  Тя допълни, че от децата с аутизъм научава, че светът в който живеем може да бъде много по-цветен. Янакиева коментира, че има по-различни хора от нас и именно това прави светът по-интересен. „Понякога ние помагаме на тях, а понякога те ни помагат със своята чиста непринуденост, слънчева енергия и онзи свои неповторим начин на съществуване“, заяви Александра Янакиева. \r\nДенис НИКИФОРОВ", "date": "2019.02.23", "title": "Александра Янакиева, психолог: Децата с аутизъм се нуждаят от помощ, за да могат да разберат света"}
{"url": "http://www.focus-news.net/news/2019/02/23/2626952/sport-na-svetovnoto-parvenstvo-po-ski-skokove-v-zeefeld-avstriya-vladimir-zografski-preodolya-kvalifikatsiite.html", "text": "Владимир Зографски премина квалификациите на световното първенство в състезанието на голяма шанца в Зеефелд, Австрия. В събота ще участва на финалите. \r\nТой завърши 29-и със 109,5 точки от скок с дължина 119,5 метра.  \r\nВ генералното класиране Зографски заема 32-о място в момента. \r\nПърви е Маркус Айзенбихлер от Германия със 143,2 точки.  \r\nВтори е сънародникът му Карл Гайгер (141,1 точки) и Килиан Пайер от Швейцария. Водачът за Световната купа, японецът Рьою Кобаяши, остана четвърти.", "date": "2019.02.23", "title": "Спорт: На Световното първенство по ски скокове в Зеефелд, Австрия, Владимир Зографски преодоля квалификациите"}
{"url": "http://www.focus-news.net/news/2019/02/23/2626954/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Във вторник долната камара на американския Конгрес ще гласува по предложена от Демократическата партия резолюция, която би предотвратила плановете на президента Доналд Тръмп да използва обявеното от него извънредно положение, за да прехвърли федерално финансиране за построяването на стена по южната граница на САЩ с Мексико, пише  електронното издание на Washington Examiner . \r\nПредседателят на Камарата на представителите Нанси Пелойзи, от Демократическата партия, съобщи това в петък. \r\n„Президентът по никакъв начин не е над закона и действието, което предприема, заобикаля Конституцията на САЩ и представлява насилие върху нея“, заяви Пелойзи. \r\nРезолюцията бе представена от Хоакин Кастров петък и има 227 съвносители. Само един от тях е републиканец. \r\n„Това, което наистина е от значение, е как ще гласуват във вторник, когато документът ще влезе в зала“, обясни Пелойзи. „Ще приемем резолюцията в Камарата и ще изпратим на Сената“. \r\nСенатът трябва да се произнесе по мярката в рамките на 15 дни от приемането в долната камара. \r\nДемократите имат нужда от подкрепата на само четирима Републиканци, за да прокарат резолюцията и в Сената, но дори тогава Тръмп най-вероятно ще наложи вето. \r\nКакто обяснява Washington Examiner, прекалено малкото поддръжници от републиканската партия означава, че отмяната на ветото в Долната камара е твърде малко вероятна, тъй като най-малко 50 Републиканци ще трябва да се присъединят към Демократите, за да бъде блокиран президентът. Сенатът, където мнозинството е на Републиканците, ще отхвърли дори отварянето на процедура за отмяна на ветото. \r\n***  Венецуелски войници откриха огън по граждански лица, опитващи се да отворят участък от южната граница с Бразилия. В резултат от тази голяма операция на опозицията, целяща да отвори пътя за доставка на международна хуманитарна помощ в разорената латиноамериканска страна, е регистриран смъртен случай, а много активисти са били ранени, пише  електронното издание на вестник Washington Post . \r\nВ 06:30 часа местно време (13:30 българско) в петък военен конвой се е приближил до митинга, устроен от жителите на индианското село Кумаркапай, разположено на основната транспортна артерия между Венецуела и Бразилия. Когато доброволците са се опитали да спрат военната техника с жива верига, войниците са открили огън от автомати. Една жена, 42-годишната Сорайда Родригес, е загинала. \r\n„Попитах войниците: с какво право стрелят по невъоръжени жители?“ – възмущава се Хорхе Перес, член на общинския съвет на Гран-Сабане, към който спада селото. По собствените му думи, Перес е очевидец на стрелбата. „По Конституцията ли е да убиваш коренни жители?“ \r\nСлед разстрела, както пише WP, на улицата са излезли най-малко 30 жители на селото и са похитили трима войници, както съобщават 48-годишна местна жителка Кармен Елена Силва и представител на индианското малцинство Хеорхе Бело. \r\n„Местните жители се радват на хуманитарната помощ. Те искат границата да остане отворена“, заяви Силва. „Трябва ни помощ, а не война. Всеки ден загиват деца“. \r\nПредставител на Минстерството на транспорта на Венецуела е отказал да коментира инцидента. \r\nWashington post пояснява:  „Активистите принадлежат към местното племе пемони, което подкрепя усилията на опозицията да достави хуманитарна помощ от Съединените щати и съседните на Венецуела страни. Помощта идва от страни, които искат оставката на Николай Мадуро, така че правителството разпореди тя да бъде блокирана и разположи войска за укрепване на границите. \r\nИнцидентът доведе до най-голямото кръвопролитие за цялото време на операцията, в рамките на която хиляди доброволци се опитват да достигнат до съседни страни, за да получат хуманитарна помощ. Опозиционните лидери се страхуват от нови сблъсъци в събота, когато доброволците ще се опитат да транспортират хуманитарна помощ през границата.  \r\n*** Руски и американски представители се срещнаха в петък в Анкара, където разговаряха за евентуално мирно споразумение за Афганистан, където военният конфликт продължава вече 18 години, пише  електронното издание на турския вестник Sabah . \r\nОт посолството на Русия в Турция съобщиха, че разговорите между представителя на САЩ за Афганистан Залмай Халилзад и руския му колега Замир Кабулов са се състояли в дипломатическото представителство и в преговорите са участвали руския посланик и други официални лица от двете страни. \r\nКакто пише изданието, Халилзад активизира усилията си за намиране на мирно споразумение за Афганистан и проведе няколко кръга преки преговори с талибаните. Той ще проведе още един разговор с тях в понеделник. Разговорите между двете страни бе фокусиран върху изтеглянето на американските войски и мерките за предотвратяване на това Афганистан отново да се превърне в арена на терористи, които искат да нападнат САЩ. \r\nРусия също се превърна във влиятелен играч с организирането на своя платформа за мирни преговори за Афганистан, отбелязва вестникът. \r\nНезависимо, че движението „Талибан“ преговарят с политици от Афганистан и представители на САЩ, то категорично отказва да признае или преговаря с правителството в Кабул – сериозен проблем, който всички страни се стремят да разрешат, посочва Sabah. Кабул пък настоява, че всеки мирен план трябва да бъде обственост на афганците и ръководен от афганците. \r\n***  Частичното преразглеждане на плана за изтегляне от Сирия на Доналд Тръмп цели да привлече до 1000 европейски войници в театъра на военните действия, заяви влиятелен американски сенатор в петък, цитиран от  електронното издание Daily Star Lebanon . \r\nКакто пише изданието, Белият Дом тихо обяви късно в четвъртък, че 200 американски „миротворци“ ще останат в Сирия за неопределено време, което е значително отстъпление от плана на американския президент за изтегляне на наброяващия две хиляди войници американски контингент до 30 април. \r\nСенатор Линдзи Греъм, влиятелен Републиканец, прекара последните седмици в публични призиви към Тръмп да коригира плана за оттегляне. \r\nВ интервю пред Fox News той заяви, че оставащите за постоянно 200 американски военнослужещи ще катализират по-голямо присъствие от европейските съюзници. \r\n„Тези 200 вероятно ще привлекат 1000 американци“, твърди Греъм. \r\n„Хиляди европейци бяха убити от терористи от „Ислямска държава“ дошли в Европа от Сирия. Сега тежестта ще падне върху Европа. 80% от операцията трябва да бъде европейска, може би 20% от нас“. \r\nВестникът отбелязва, че твърдението на Греъм за „хиляди“ убити европейци от „Ислямска държава“ е силно преувеличение. \r\nСпоред различни мониторингови групи, загиналите при атаки на ислямисти от всякакъв вид в Европа след 2014 година са доста по-малко от 1000. \r\nНо такава реторика се влива в една от любимите теми на Тръмп - неговото схващане, че европейските съюзници на НАТО не допринасят достатъчно за глобалната сигурност, посочва Daily Star Lebanon. \r\nГреъм каза, че е говорил с Тръмп \"непрекъснато\" за оттеглянето и го е убедил, че трябва да се създаде буферна зона, за да се защитят подкрепяните от САЩ кюрдски бойци от евентуална атака от Турция. \r\n„Не искате да завършите една война и да започнете друга”, е казал сенаторът на държавния глава. \r\nДействащият министър на отбраната Патрик Шанахан миналата седмица отиде в Европа и се опита да убеди съюзниците да запазят присъствието на войски в Сирия, след като САЩ се оттеглят. \r\nНо, както отбелязва изданието, на него му е било трудно да убеди другите страни защо трябва да рискуват своите войници, когато Америка се е изтеглила. \r\nСпоред съобщенията Греъм е казал на Шанахан, че е „тъпа“ идея да се каже на съюзниците, че САЩ планират да се изтеглят до 30 април. \r\nШанахан трябваше да се срещне с турския министър на отбраната Хулуси Акар в Пентагона по-късно в петък.", "date": "2019.02.23", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/23/2626956/izvestiya-polsha-zapodozrya-evropeyskata-komisiya-v-podkrepa-za-rusiya.html", "text": "Разногласията в Европейската комисия (ЕК) по повод изграждането на канал през Висленската коса се появиха заради позицията на Русия, пише руският вестник „Известия“, като цитира думи на полския министър по морска икономика и вътрешна навигация Марек Грубарчик, казани на 22 февруари в интервю за полското радио.   \r\n«Представител на Русия се обърна към ЕК, а след това тя изрази съмнения, въз основа на руските твърдения“. При това Грубарчик е призовал да не се поддават на руската позиция за въпроса.   \r\nКанал трябва да съедини Балтийско море с Висленския залив. Полският клон на „Грийнпийс“ смята, че ще се наруши околната среда.  \r\nНа 13 януари губернаторът на Калининградска област Антон Алиханов реагира остро на намерението на Полша да строи изкуствен остров в Калининградския залив, за да се  гарантира държавната сигурност и икономическото развитие на региона. По думите му така полските власти обаче имат желание да спестят средства при сторителството на навигационния канал през Висленската коса.   \r\nРазногласията в Европейската комисия (ЕК) по повод изграждането на канал през Висленската коса се появиха заради позицията на Русия, пише руският вестник „Известия“, като цитира думи на полския министър по морска икономика и вътрешна навигация Марек Грубарчик, казани на 22 февруари в интервю за полското радио.   \r\n«Представител на Русия се обърна към ЕК, а след това тя изрази съмнения, въз основа на руските твърдения“. При това Грубарчик е призовал да не се поддават на руската позиция за въпроса.   \r\nКанал трябва да съедини Балтийско море с Висленския залив. Полският клон на „Грийнпийс“ смята, че ще се наруши околната среда.  \r\nНа 13 януари губернаторът на Калининградска област Антон Алиханов реагира остро на намерението на Полша да изгражда  изкуствен остров в Калининградския залив, заради държавната сигурност и икономическото развитие на региона. По думите му така полските власти имат желание да спестят средства при строителството на навигационния канал през Висленската коса.    Ивелина Ватова", "date": "2019.02.23", "title": "„Известия“: Полша заподозря Европейската комисия в подкрепа за Русия"}
{"url": "http://www.focus-news.net/news/2019/02/23/2627228/telesur-venetsuela-osazhda-organiziranata-operatsiya-na-granitsata-s-kolumbiya.html", "text": "Венецуела осъжда „организираната операция“ на границата с Колумбия, съобщава латиноамериканската агенция  Telesur . \r\nГрупа военнослужещи от венецуелската национална гвардия на ниско ниво завзе няколко  бронирани превозни средства, които принадлежат на венецуелските сили и премина граничните  бариери на венецуелско-колумбийската граница в организирана операция, поръчана от десни опозиционни членове в Колумбия. \r\nСпоред репортери на агенцията на място, бронираните превозни средства на Боливарската национална гвардия (ГНБ) са счупили венецуелската бариера за сигурност, инсталирана на моста „Симон Боливар“, след което тримата военни са избягали в Колумбия, където са посрещнати от десни опозиционни лидери от Венецуела \r\nКореспондентът на Тelesur във Венецуела Маделин Гарсия заяви, че венецуелската имиграционна полиция  осигурява охраната на граничния пункт и че членовете на венецуелската армия са разположени на мястото. \"Трима войници са преминали  колумбийска територия, но не става дума за масови действия във Венецуела.\" \r\nГарсия заяви, че поне един от членовете на граничните сили за сигурност е бил ранен при организираната акция, както и чилийски фотограф, който е бил на мястото на събитието. \r\nИнцидентът идва, когато дясната опозиция се опитва да внесе в страната така  наречената хуманитарна помощ, предоставена от Съединените щати.  Юлиян Марков", "date": "2019.02.23", "title": "Telesur : Венецуела осъжда „организираната операция“ на границата с Колумбия"}
{"url": "http://www.focus-news.net/news/2019/02/23/2627240/albanian-daily-news-albaniya-premierat-edi-rama-obvini-opozitsiyata-vav-vrazki-s-organiziranata-prestapnost.html", "text": "В събота след обед Еди Рама е имал среща в град Пермет, на която е обвинил опозицията за връзки с организираната престъпност, пише тиранската медия  Albanian Daily News .   \r\nПо думите му, опозицията в страната обвинява правителството, а в същото време тя самата си сътрудничи с трафикантите от село Лазарат. \r\n„Отсичаме всички нездрави дървета от джунглата на правосъдието, които от 30 години разяждат духа на албанците. Борим се с корупцията, както никой досега не го е правил. Воюваме с канабиса, докато опозицията се сдружава с плъховете от село Лазарат. Днес, в 2019 година, стигнахме дотам, че страната да е застрашена от духовете от 1997 година, за да може Сали Бериша да избегне от правосъдието, а Лулзим Баша да опази поста си“, е обявил албанският премиер \r\nЕди Рама е говорил и за кмета на град Пермет, Нико Шупули, който е от опозиционната Демократическа партия. Според Рама време е той да напусне поста, който заема.  Ивелина Ватова", "date": "2019.02.23", "title": "Albanian Daily News (Албания): Премиерът Еди Рама обвини опозицията във връзки с организираната престъпност"}
{"url": "http://www.focus-news.net/news/2019/02/23/2626957/afp-tramp-izbra-diplomaticheskiya-predstavitel-na-sasht-v-kanada-keli-nayt-kraft-za-poslanik-v-oon.html", "text": "В петък президентът Доналд Тръмп обяви, че номинира Кели Найт Крафт, своя дипломатически представител в Канада, за следващия посланик на САЩ в ООН, като наследничка на Ники Хейли, предава  AFP . \r\n\"Кели свърши чудесна работа, представлявайки нашата Нация. Не се съмнявам, че под нейно ръководство нашата Страна ще бъде представена на най-високото равнище,\" е написал Тръмп в две съобщения в Туитър, чрез които е обявил своето решение.   \r\nКели Найт Крафт беше предложена една седмица след като предишният избор на Тръмп, бившата водеща на новините във Фокс Нюз и говорителка на Държавния департамент Хедър Науерт отпадна от сметките му заради критиката, която й бе отправена, че й липсва разум за един от най-високите дипломатически постове.    Ивелина Ватова", "date": "2019.02.23", "title": "AFP: Тръмп избра дипломатическия представител на САЩ в Канада Кели Найт Крафт за посланик в ООН"}
{"url": "http://www.focus-news.net/news/2019/02/23/2626959/mkd-makedoniya-makedonski-ezik-makedonska-kultura-makedonski-narod-nikakvo-severnomakedonski.html", "text": "След промяната на конституционното име на страната в Република Северна Македония,, Министерството на външните работи е изготвило ръководство за чуждите журналисти в съответствие с Договора от Преспа, информира скопската електронна медия МКД.  \r\nГражданите на Република Северна Македония, т.е. Северна Македония, са македонски  граждани, официалният език е македонски, а кодовете за страната са МК и МКД. \r\nВ пътната карта се обяснява, че прилагателното \"македонски\" трябва да се използва за етническата и културна идентичност на гражданите, за езика, културата, наследството, територията и други. Дават се примери като македонска етническа идентичност, македонски език, македонска култура, македонска територия, македонски народ, македонска история, македонски планини, македонска литература, македонска кирилица, македонска храна, македонски църкви и т.н. \r\nПогрешно е да се казва  \"северномакедонец\" и нейните разновидности. \r\nПравилно е да се каже министър на външните работи на Северна Македония, Университет \"Св. Кирил и Методи \"- Северна Македония и т.н., но в никакъв случай \"северномакедонски \" министър или „северномакедонски“ университет.  Ивелина Ватова", "date": "2019.02.23", "title": "МКД (Македония): „Македонски език\", \"македонска култура \", \"македонски народ \"... никакво \" северномакедонски \"."}
{"url": "http://www.focus-news.net/news/2019/02/23/2626958/afp-siriyskite-sili-izvezhdat-zheni-i-detsa-ot-rayonite-koito-sa-v-ratsete-na-islyamistite.html", "text": "Поддържаните от американците бойци, силно желаещи да влязат в последна битка с джихадистите, са започнали в петък да извеждат цивилните лица от последната крепост на организацията „Ислямска държава“ (ИД) в Сирия, предава AFP.  \r\nПовече от четири години след като ИД заграби огромни територии от Сирия и съседен Ирак и обяви „халифат“, тя изгуби всичко, като в момента държи в ръцете си едно малко село Багхоуз до иракската граница.   \r\nПовече от 40 камиона са извозвали мъже , жени и деца от анклава в петък, съобщават кореспондентите на AFP, които в този ден заедно с части от Сирийските демократични сили (СДС), подкрепяни от САЩ,  са се намирали на позиция извън селото.   \r\nКогато е бил попитан за ситуацията, един млад мъж от напускащите е отговорил съвсем кратко: „Не е на добро“.   \r\nГоворителят на СДС Аднан Африн е казал пред журналистите, че вътре има още 2000 души и се очакват нови камиони да пристигнат, за да могат да ги изведат всички.   'Война или капитулация' \r\nСлед края на тази евакуация джихадистите трябва да решат дали ще продължат да защитават територия, по-малка от половин квадратен километър. \r\nПо-рано в петък друг говорител на СДС Мустефа Бали е изразил надежда, че до събота ще приключи евакуацията на цивилните лица. „Те са предимно иракчани и от републиките от бившия Съветски съюз, но има и европейци“.   \r\nМеждународната организация за човешки права Human Rights Watch е предупредила военните да превърнат в свой приоритет закрилата на цивилните. От началото на декември до момента близо 45 хиляди души са напуснали територията, заета от ИД, по данни на базираната в Лондон Сирийска обсерватория за човешки права.   „Миротворците“ от САЩ  \r\nВ момента Багхоуз се оказва единствената „жива“ фронтова линия в сирийската война, която отне живота на повече от 360 000 души и прогони милиони от 2011 година насам.   \r\nСирийските кюрди изразяват притеснение, че при евентуално пълно напускане на американските войници, те ще могат да се окажат изложени на дълго подготвяна и плашеща ги атака от страна на Турция. Според тях „много е важно да се запази стабилността и защитата на нашия регион от турските закани и да гарантираме, че тероризмът няма да се завърне“, е заявил пред репортерите кюрдският отговорник за международните въпроси Абдулкарим Омар.   \r\nОтвъд Багхоуз, ИД може да запази позициите си само в сирийската пустиня и от там да напада.    Ивелина Ватова", "date": "2019.02.23", "title": "AFP: Сирийските сили извеждат жени и деца от  районите, които са в ръцете на ислямистите"}
{"url": "http://www.focus-news.net/news/2019/02/23/2626961/tanyug-sarbiya-vuchich-preduprezhdava-sarbite-da-ne-se-prisaedinyavat-kam-kosovskata-armiya.html", "text": "„Прищина иска колкото е възможно повече сърби от косовския Поморавски окръг да се присъединят към косовската армия“, предава агенция   думите на сръбския президент Александър Вучич, които е казал в петък в Рашка, централна Сърбия, след среща с политически сръбски представители от  Косовскска Митровица. Той е предупредил косовските сърби да не обръщат внимание на призивите да се присъединяват към косовската армия.   \r\nПрищина предстои да проведе подбор за назначения в косовската армия или етническата албанска армия. Настоява се специално кандидати да се явяват от сръбските села в косовския Поморавски окръг, от Горни Кусач  до Ново Бърдо, Пасяне, и останалите села. „Те искат да наемат в армията мнозинството сърби“, е заявил Вучич пред белградската Първа телевизия.    Ивелина Ватова", "date": "2019.02.23", "title": "ТАНЮГ (Сърбия): Вучич предупреждава сърбите да не се присъединяват към косовската армия"}
{"url": "http://www.focus-news.net/news/2019/02/23/2626960/nova-makedoniya-osmani-nepotizam-ne-oznachava-semeystvata-na-darzhavnite-sluzhiteli-da-si-stoyat-vkashti.html", "text": "Според вицепремиера по европейските въпроси Буяр Османи, „Антикорупционната комисия трябва да каже дали сегашните назначения на роднините на държавните служители са партийни\", пише вестник  \"Нова Македония\"  и допълва, че Османи е на мнение, че \"трябва да се знае дали сЕ изпълняват критериите, дали за всяко свободно място се обявява конкурс. За всички нарушения в обществото трябва да се говори, да се провеждат прес-конференции, да се организират дебати. Непотизъм не означава, че семействата на държавните служители трябва да си седят в къщи.  \r\nОтклонения има, но те трябва да се констатират. В същото време не трябва да има лов на вещици“.   Ивелина Ватова", "date": "2019.02.23", "title": "„Нова Македония“: Османи: Непотизъм не означава семействата на държавните служители да си стоят вкъщи"}
{"url": "http://www.focus-news.net/news/2019/02/23/2626953/afp-antonio-guteresh-prizovava-da-se-izbegne-nasilieto-vav-venetsuela.html", "text": "Генералният секретар на ООН Антонио Гутереш призова всички страни във Венецуела да избегнат насилието, след като в петък войниците убиха поне двама души, които са се опитвали да спрат войските да не блокират маршрута на помощта на бразилската граница, предава  AFP .     \r\n\"Загубата на всеки един човешки живот е тежка,\" е заявил пред репортерите неговият говорител Стефан Дуджарич, като е добавил, че „гледайки напред в утрешния ден, генералният секретар ясно и силно призовава да се избягва насилието.\" \r\nТой е обявил, че посланието е споделено с американския държавен секретар Майк Помпео и ще бъде връчено на неговия венецуелски колега Хорхе Ареаса. \r\nАмерикански и венецуелски висши дипломати са помолили за среща с Гутереш. \r\nРъководителят на ООН до този момент се въздържа да оказва натиск и да взема страна. Неговата позиция е да се търсят начини да се постигне разрешаване на кризата чрез преговори и настоява доставянето на хуманитарна помощ да не се политизира.   \r\n\"Генералният секретар прави каквото е по възможностите му“, е казал Дуджарич, като не е споменал, че всъщност той има малко място за маневриране. „Помощта трябва да се използва целесъобразно и без намеса на военните“. Така той е намекнал за петъчния инцидент.  \r\nОт началото на февруари Гутереш се е срещал два пъти с Ареаса. \r\nСлед обед венецуелският външен министър е трябвало да председателства среща с 46 държави, сред които са Русия, Китай, Куба, Иран, Никарагуа, Северна Корея и Сирия. Те са част от група, създадена през миналата седмица в ООН за защита на принципите, залегнали в Хартата на ООН.  Ивелина Ватова", "date": "2019.02.23", "title": "AFP:  Антонио Гутереш призовава да се избегне насилието във Венецуела"}
{"url": "http://www.focus-news.net/news/2019/02/23/2626962/the-telegraph-iskam-da-se-varna-u-doma-se-moli-dzhihadistat-dzhek-britanets-obvinen-che-se-bie-na-stranata-na-islyamska-darzhava.html", "text": "„Липсва ми мама, питките и Доктор Ху“, твърди той, както пише вестник  The Telegraph .  \r\nТой е приел мюсюлманската вяра, известен е като джихадистът Джек. Бил е пленен в Сирия и повтаря непрекъснато, че ми липсва майка му и че иска да се върне у дома във Великобритания. \r\nИмето му е Джек Летс, 23-годишен е. Младеж от средната класа. Напуснал е дома си в Оксфорд през 2014 година. Обвинен е, че се е присъединил към терористичната организация „Ислямска държава“ (ИД). Твърди, че сега вече знае, че домът му е в Обединеното кралство. Вярва, че ще му позволят да се върне там.    \r\nОт две години се намира в кюрдски затворнически лагер в Северна Сирия, отрича „Ислямска държава“, но смята, че терористичните нападения в зала „Батаклан“, Париж през 2015 година, са били „нещо добро“.   \r\nГовори, че много от нещата, които домашният уют на британския начин на живот са му давали, му липсват.  Пред камерите на ITV News заявява: \"Чувствам се британец, аз съм британец“.  \r\nКогато го попитали от телевизията дали иска да се върне на Острова, той отговорил: „Да, ако Обединеното кралство ме приеме, ще се върна у дома, но не мисля, че това някога ще се случи.\" \r\nИнтервюто му е излъчено по телевизията няколко дни след като неговата сънародничка, британката Шамима Бегум, след пътуване в Сирия, беше лишена от британско поданство от вътрешния министър Саджид Джавид. Тя е 19-годишна майка, за която се предполага, че е приела гражданство в Бангладеш. Шамима помоли да й разрешат да се върне у дома, за да отгледа сина си на спокойствие сред сигурността на Британия. \r\nКогато отхвърляше нейната молба, министърът каза, че ще направи каквото трябва, за да запази сигурността на Британия.  Ивелина Ватова", "date": "2019.02.23", "title": "The Telegraph: „Искам да се върна у дома“, се моли джихадистът Джек, британец, обвинен, че се бие на страната на „Ислямска държава“."}
{"url": "http://www.focus-news.net/news/2019/02/23/2626963/the-daily-express-visshi-tori-napuskat-mey-za-da-otidat-v-partiyata-na-naydzhal-faradzh.html", "text": "Тори от „сърцето на Консервативната партия“ са готови да се присъединят към новата партия „Брекзит“, ако напускането на Великобритания от Евросъюза се отложи. Това беше обявено в петък, пише  The Daily Express .   \r\n„Известни имена“  може да се обединят с Найджъл Фарадж в нова анти-Брекзит партия за европейските избори през май. Смята се, че в нея ще отидат стотици, ако сделката „Брекзит“ се отложи твърде много след 29 март. Лидерът й Катрин Блеклок заяви, че тя изчаква само да види какъв ще е резултатът от парламентарния вот за сделката на Тереза Мей.   \r\nИзглежда, чe премиерът Мей е била предупредена, че дузина от нейните депутати планират да подкрепят заговор за отлагане на Брекзит, ако тя остави страната да напусне без сделка. \r\nЕвроскептиците сред консерваторите се противопоставят на премиерския план за излизане, като рискуват да „извадят от релси“ целия процес на Брекзит. \r\n\"Всичко зависи от вота през следващата седмица. Ако има вот или когато и да се случи той,” казва Блеклок: „Ако има европейски избори, ние ще се впуснем с пълна сила в тях. Вече разполагаме със стабилна кандидатска листа, много повече са от 20-та, за които беше съобщено.“ Лидерката обяснява, че те идват от целия политически спектър, макар че никой като че ли не мисли да става депутат.   \r\n“Има много хора, които искат нова партия, има евродепутати, всякакви бизнесмени и хора, които са нови за политиката. Списъкът все повече набъбва“. \r\n“Говоря за хора, които са от сърцето на Консервативната партия, много добре известни имена.” \r\nГоспожа Блеклок, дъщеря на Кенет Блеклок, който е участник в първата експедиция, прекосила Антарктика, твърди, че членовете на новата партия вече са над 150 хиляди, а финансовата подкрепа идва несекващо.   \r\nЕвродепутати се присъединиха към партията Найджъл Фарадж и я превърнаха в четвъртата най-голяма британска политическа група в Европейския парламент. Следващите европейски избори са от 23 до 26 май.  \r\n Госпожа Мей непрекъснато повтаря, че тя иска Великобритания да напусне Ес на 29 март, каквото е планирано, но редица министри от кабинета й предполагат, че ще има известно закъснение.   \r\nПремиерът се опитва да помири враждуващите фракции в собствената си партия. Твърди се, че повече от десетина нейни членове се подготвят да гласуват за мерките за отлагане на датата за излизане, ако отново британските депутати отхвърлят проекта на Тереза Мей.   \r\nПоредното изпитание е планирано за сряда, но едва ли Мей ще успее до тогава да им предложи обновен вариант на проекта си за сделка.  \r\nЕвропейската изследователска група сред торите, която е предимно от привърженици на Брекзит, вече е предупредена, че  рискуват изобщо той да не се случи, ако не направят компромис и не подкрепят сделката. Те все пак трябва да осъзнаят, че играта, която водят, няма да свърши добре за тях и вероятно ще приключи с отлагане, а дори може и да няма Брекзит.  Ивелина Ватова", "date": "2019.02.23", "title": "The Daily Express: Висши тори напускат Мей, за да отидат в партията на Найджъл Фарадж"}
{"url": "http://www.focus-news.net/news/2019/02/23/2626955/the-guardian-britanskite-shofyorski-knizhki-nyama-da-vazhat-v-irlandiya-pri-brekzit-bez-sdelka.html", "text": "В случай на напускане на ЕС от Великобритания без да има споразумение, Ирландия няма да признава британските шофьорски книжки на гражданите на Обединеното кралство, които живеят в нея, пише  The Guardian .   \r\nСлужбата по пътна сигурност в Република Ирландия, която е държавна агенция обяви, че двустранното споразумение за взаимно признаване на тези документи ще престане да действа и притежателите на британски шофьорски книжки ще бъдат задължени да ги сменят с ирландски преди датата 29 март.   \r\nПо този повод Службата е направила съобщение, в което се казва: “В случай на Брекзит без сделка шофьорските книжки на британците, които живеят тук в Ирландия няма да са валидни и притежателите им няма да могат да шофират тук, в Ирландия.”  \r\n“Съветваме тези водачи на МПС да сменят досегашните си документи за правоспособност за ирландски преди 29 март.” \r\nСпоред сега действащите правила притежателите на британски документ за шофиране могат да ги подменят, като запазват различните категории, които притежават, както и разрешителни.  Процедурата отнема 17 дни и таксата е 55 евро (48 паунда). \r\nПри вариант Брекзит със сделка, който миналият месец беше отхвърлен от Уестминстър, Ирландия и други държави, членки на ЕС ще продължат да признават документите през преходния период. През януари ирландските мотористи узнаха, че за да управляват МПС в Северна Ирландия и във Великобритания след Брекзит без сделка, ще се нуждаят от „зелени карти“, за да гарантират, че имат застраховка.   \r\nИрландското Бюро за застраховане на превозните средства е изпратило 400,000 зелени карти на застрахователните агенции. При сега действащите правила, съгласно Директивата на ЕС за застраховане на МПС, те имаха право свободно да се придвижват в блока без да се нуждаят от подобен документ.   \r\nИрландското правителство започна да се подготвя за Брекзит без сделка, като обяви в петък Общ закон за Брекзит, в който са инкорпорирани 16 законодателни елемента, предвиждащи как Ирландия да се защити от шок при излизането на Великобритания от Евросъюза. \r\nВицепремиерът Саймън Ковни изрази надежда, че законът ще се окаже „излишен“ и никога няма да се приложи.  “Моето единствено желание е да го видя да си стои само на рафта.”  Ивелина Ватова", "date": "2019.02.23", "title": "The Guardian: Британските шофьорски книжки няма да важат в Ирландия при Брекзит без сделка"}
{"url": "http://www.focus-news.net/news/2019/02/23/2626965/sport-rezultati-ot-natsionalnite-futbolni-shampionati-v-evropa.html", "text": "В петък вечерта се играха мачове от поредните кръгове в европейските национални  футболни първенства. Ето резултатите: \r\n25 кръг от италианската Серия А:  Милан-Емполи 3:0. Два отменени гола за Милан чрез системата за видеоповторения. \r\n27 кръг от английската Висша лига: Кардиф-Уотфорд 1:5  и  Уест Хям-Фулъм 3:1 \r\n23 кръг от германската Бундеслига: Вердер Бремен-Щутгарт 1:1 \r\n25 кръг от испанската ЛаЛига: Еспаньол-Уеска 1:1 \r\n26 кръг от френската Лига 1:   Дижон-Сен Етиен 0:1  и Страсбург-Лил 1:1", "date": "2019.02.23", "title": "Спорт: Резултати от националните футболни шампионати в Европа."}
{"url": "http://www.focus-news.net/news/2019/02/23/2626968/aa-turskiyat-voenen-ministar-se-sreshta-s-amerikanskiya-si-kolega.html", "text": "Турският министър на отбраната Хулуси Акар пристигна в петък във Вашингтон заедно с главнокомандващия Генералния щаб Ясар Гюлер, за разговори с американските си партньори по въпросите за Сирия и други теми, предава  АА . \r\nТой бе посрещнат от военния министър на САЩ Патрик Шанахан и с церемония, в която се включваха военен оркестър и три оръдейни салюта в негова чест. След това двамата гости влязоха в Пентагона, за да се подготвят за предстоящата среща \r\nШанахан е подчертал специално колко важна е тази среща, като е изтъкнал, че иска да работи с Анкара, за да се намери решение на сирийския проблем.   \r\n“Нашето посещение е важно не само за двустранните отношения, но и за сигурността и стабилността на целия регион“ е отговорил Акар и е благодарил за поканата, после е използвал възможността да обсъди въпроса и за терористичните организации, които са във фокуса на вниманието на турската страна.   \r\nАкар и Шанахан са обсъдили сътрудничеството в сферата на отбраната, операциите срещу терористичната организация „Ислямска държава“ (ИД) и загрижеността на Турция за американската помощ в Сирия.  \r\nАкар е изтъкнал необходимостта от сътрудничество между двете държави, за да се насърчи политическия и териториалния интегритет на Сирия, както и волята на Турция да води война с терористичните организации, в това число ПКК, ИД, ФЕТО.   \r\nДвамата политици са акцентирали на дълбокото стратегическо сътрудничество между двете държави и НАТО, особено в Афганистан, Косово и Ирак.  \r\nТе ще обсъждат и сделката на Турция с Русия за ракетната отбранителна система С-400. Анкара планира да купи 100 самолета F-35  от САЩ, 30 вече са одобрени от американския Конгрес.  .  Ивелина Ватова", "date": "2019.02.23", "title": "AA: Турският военен министър се среща с американския си колега"}
{"url": "http://www.focus-news.net/news/2019/02/23/2626964/pregled-na-mezhdunarodnite-novini-do-6-chasa-agentsiya-fokus.html", "text": "„Прищина иска колкото е възможно повече сърби от косовския Поморавски окръг да се присъединят към косовската армия“, предава агенция   думите на сръбския президент Александър Вучич, които е казал в петък в Рашка, централна Сърбия, след среща с политически сръбски представители от  Косовскска Митровица. Той е предупредил косовските сърби да не обръщат внимание на призивите да се присъединяват към косовската армия.   \r\nПрищина предстои да проведе подбор за назначения в косовската армия или етническата албанска армия. Настоява се специално кандидати да се явяват от сръбските села в косовския Поморавски окръг, от Горни Кусач  до Ново Бърдо, Пасяне, и останалите села. „Те искат да наемат в армията мнозинството сърби“, е заявил Вучич пред белградската Първа телевизия.   \r\n*** Поддържаните от американците бойци, силно желаещи да влязат в последна битка с джихадистите, са започнали в петък да извеждат цивилните лица от последната крепост на организацията „Ислямска държава“ (ИД) в Сирия, предава AFP .  \r\nПовече от четири години след като ИД заграби огромни територии от Сирия и съседен Ирак и обяви „халифат“, тя изгуби всичко, като в момента държи в ръцете си едно малко село Багхоуз до иракската граница.   \r\nПовече от 40 камиона са извозвали мъже , жени и деца от анклава в петък, съобщават кореспондентите на AFP, които в този ден заедно с части от Сирийските демократични сили (СДС), подкрепяни от САЩ,  са се намирали на позиция извън селото.   \r\nКогато е бил попитан за ситуацията, един млад мъж от напускащите е отговорил съвсем кратко: „Не е на добро“.   \r\nГоворителят на СДС Аднан Африн е казал пред журналистите, че вътре има още 2000 души и се очакват нови камиони да пристигнат, за да могат да ги изведат всички.   'Война или капитулация' \r\nСлед края на тази евакуация джихадистите трябва да решат дали ще продължат да защитават територия, по-малка от половин квадратен километър. \r\nПо-рано в петък друг говорител на СДС Мустефа Бали е изразил надежда, че до събота ще приключи евакуацията на цивилните лица. „Те са предимно иракчани и от републиките от бившия Съветски съюз, но има и европейци“.   \r\nМеждународната организация за човешки права Human Rights Watch е предупредила военните да превърнат в свой приоритет закрилата на цивилните. От началото на декември до момента близо 45 хиляди души са напуснали територията, заета от ИД, по данни на базираната в Лондон Сирийска обсерватория за човешки права.   „Миротворците“ от САЩ  \r\nВ момента Багхоуз се оказва единствената „жива“ фронтова линия в сирийската война, която отне живота на повече от 360 000 души и прогони милиони от 2011 година насам.   \r\nСирийските кюрди изразяват притеснение, че при евентуално пълно напускане на американските войници, те ще могат да се окажат изложени на дълго подготвяна и плашеща ги атака от страна на Турция. Според тях „много е важно да се запази стабилността и защитата на нашия регион от турските закани и да гарантираме, че тероризмът няма да се завърне“, е заявил пред репортерите кюрдският отговорник за международните въпроси Абдулкарим Омар.   \r\nОтвъд Багхоуз, ИД може да запази позициите си само в сирийската пустиня и от там да напада.  \r\n*** След промяната на конституционното име на страната в Република Северна Македония,, Министерството на външните работи е изготвило ръководство за чуждите журналисти в съответствие с Договора от Преспа, информира скопската електронна медия МКД.  \r\nГражданите на Република Северна Македония, т.е. Северна Македония, са македонски  граждани, официалният език е македонски, а кодовете за страната са МК и МКД. \r\nВ пътната карта се обяснява, че прилагателното \"македонски\" трябва да се използва за етническата и културна идентичност на гражданите, за езика, културата, наследството, територията и други. Дават се примери като македонска етническа идентичност, македонски език, македонска култура, македонска територия, македонски народ, македонска история, македонски планини, македонска литература, македонска кирилица, македонска храна, македонски църкви и т.н. \r\nПогрешно е да се казва  \"северномакедонец\" и нейните разновидности. \r\nПравилно е да се каже министър на външните работи на Северна Македония, Университет \"Св. Кирил и Методи \"- Северна Македония и т.н., но в никакъв случай \"северномакедонски \" министър или „северномакедонски“ университет. \r\n*** В петък президентът Доналд Тръмп обяви, че номинира Кели Найт Крафт, своя дипломатически представител в Канада, за следващия посланик на САЩ в ООН, като наследничка на Ники Хейли, предава  AFP . \r\n\"Кели свърши чудесна работа, представлявайки нашата Нация. Не се съмнявам, че под нейно ръководство нашата Страна ще бъде представена на най-високото равнище,\" е написал Тръмп в две съобщения в Туитър, чрез които е обявил своето решение.   \r\nКели Найт Крафт беше предложена една седмица след като предишният избор на Тръмп, бившата водеща на новините във Фокс Нюз и говорителка на Държавния департамент Хедър Науерт отпадна от сметките му заради критиката, която й бе отправена, че й липсва разум за един от най-високите дипломатически постове.    \r\n*** Разногласията в Европейската комисия (ЕК) по повод изграждането на канал през Висленската коса се появиха заради позицията на Русия, пише руският вестник „Известия“, като цитира думи на полския министър по морска икономика и вътрешна навигация Марек Грубарчик, казани на 22 февруари в интервю за полското радио.   \r\n«Представител на Русия се обърна към ЕК, а след това тя изрази съмнения, въз основа на руските твърдения“. При това Грубарчик е призовал да не се поддават на руската позиция за въпроса.   \r\nКанал трябва да съедини Балтийско море с Висленския залив. Полският клон на „Грийнпийс“ смята, че ще се наруши околната среда.  \r\nНа 13 януари губернаторът на Калининградска област Антон Алиханов реагира остро на намерението на Полша да строи изкуствен остров в Калининградския залив, за да се  гарантира държавната сигурност и икономическото развитие на региона. По думите му така полските власти обаче имат желание да спестят средства при сторителството на навигационния канал през Висленската коса.   \r\nРазногласията в Европейската комисия (ЕК) по повод изграждането на канал през Висленската коса се появиха заради позицията на Русия, пише руският вестник „Известия“, като цитира думи на полския министър по морска икономика и вътрешна навигация Марек Грубарчик, казани на 22 февруари в интервю за полското радио.   \r\n«Представител на Русия се обърна към ЕК, а след това тя изрази съмнения, въз основа на руските твърдения“. При това Грубарчик е призовал да не се поддават на руската позиция за въпроса.   \r\nКанал трябва да съедини Балтийско море с Висленския залив. Полският клон на „Грийнпийс“ смята, че ще се наруши околната среда.  \r\nНа 13 януари губернаторът на Калининградска област Антон Алиханов реагира остро на намерението на Полша да изгражда  изкуствен остров в Калининградския залив, заради държавната сигурност и икономическото развитие на региона. По думите му така полските власти имат желание да спестят средства при строителството на навигационния канал през Висленската коса.   \r\n*** Генералният секретар на ООН Антонио Гутереш призова всички страни във Венецуела да избегнат насилието, след като в петък войниците убиха поне двама души, които са се опитвали да спрат войските да не блокират маршрута на помощта на бразилската граница, предава  AFP .     \r\n\"Загубата на всеки един човешки живот е тежка,\" е заявил пред репортерите неговият говорител Стефан Дуджарич, като е добавил, че „гледайки напред в утрешния ден, генералният секретар ясно и силно призовава да се избягва насилието.\" \r\nТой е обявил, че посланието е споделено с американския държавен секретар Майк Помпео и ще бъде връчено на неговия венецуелски колега Хорхе Ареаса. \r\nАмерикански и венецуелски висши дипломати са помолили за среща с Гутереш. \r\nРъководителят на ООН до този момент се въздържа да оказва натиск и да взема страна. Неговата позиция е да се търсят начини да се постигне разрешаване на кризата чрез преговори и настоява доставянето на хуманитарна помощ да не се политизира.   \r\n\"Генералният секретар прави каквото е по възможностите му“, е казал Дуджарич, като не е споменал, че всъщност той има малко място за маневриране. „Помощта трябва да се използва целесъобразно и без намеса на военните“. Така той е намекнал за петъчния инцидент.  \r\nОт началото на февруари Гутереш се е срещал два пъти с Ареаса. \r\nСлед обед венецуелският външен министър е трябвало да председателства среща с 46 държави, сред които са Русия, Китай, Куба, Иран, Никарагуа, Северна Корея и Сирия. Те са част от група, създадена през миналата седмица в ООН за защита на принципите, залегнали в Хартата на ООН. \r\n*** В петък американският президент Доналд Тръмп заяви, че ще наложи вето на всяка мярка, предвиждаща да блокира декларацията за националното извънредно положение, която той обяви, за да построи стената по границата с Мексико, предава  Reuters .    \r\nПо-рано пак в петък, Камарата на представителите, където мнозинство имат демократите, обсъди резолюция, с която се спира прилагането на декларацията. Очаква се във вторник тя да бъде гласувана. Ако бъде одобрена и в двете камари, ще е нужно две трети мнозинство, за да може Конгресът да не се съобрази с президентското вето. \r\n  *** Съвместна българо-американска подготовка на въоръжените сили започва на полигон „Ново село“ в България, предава  ТАСС . Тя ще продължи до 19 октомври. В петък пресцентърът на Министерството на отбраната на България е съобщил, че вече е започнала предислокацията на американския военен контингент в Европа на територията на балканската държава, пояснява руската телеграфна агенция \r\nВ съобщението се казва: \"С цел подготовка, смятано от днес, 22 февруари, започна предислокация [в България] на до 400 военни с необходимата екипировка, въоръжение по щат и боеприпаси от състава на Въоръжените сили на САЩ в Европа. Включени са също и бойни пехотни машини М2 Bradley, вертолети Blackhawk (многоцелеви вертолет \"Черен ястреб\" – бел. ТАСС) и Pave Hawk (многоцелеви вертолет за специални операции), самоходни миномети М1064, транспортна, помощна и ремонтна техника \". \r\nВ рамките на съвместната подготовка на учебния полигон ще се провеждат стрелби и тренировъчни полети на военни вертолети. \r\n***  Над Балтийско море руски изтребител Су-27 се е приближил до шведски самолет от радиотехническото разузнаване на по-малко от 20 метра, съобщават на сайта си въоръжените сили на Кралство Швеция, предава  ТАСС .  \r\nВ съобщението се казва: „ По време на полета в международното пространство над Балтийско море в началото на седмицата зад шведския сигнален самолет се движеше руски Су 27. Руският самолет прелетя на по-малко от 20 метра разстояние \". За инцидента от въоръжените сили са съобщили на правителството в Стокхолм, се уточнява в документа.   \r\n\"Това не е приемливо поведение. Министерството на отбраната оценява тези действия като излизащи извън рамките на нормите“, е коментирал в интервю за шведското радио Петер Хултквист, министър на отбраната на Швеция.   \r\nПо-рано руските власти неведнъж са обявявали, че всички полети на руските военни самолети и движението на корабите се извършват при строго спазване на международните правни норми. \r\n*** В петък висши американски и китайски представители се срещнаха, за да приключат седмицата на обсъждания в рамките на търговските преговори между двете държави, предава  Reuters .  \r\nПрез изминалите дни двете делегации дебатираха детайли по ангажиментите на Китай за структурна реформа и като че ли все по-ясно става, че датата 1 март, определена от САЩ като карен срок за сделката, ще бъде променена.  \r\nНалага се мнението, че има нужда от още време за разговори и обсъждания, тъй като през седмицата стана ясна съпротивата на Китай срещу настояванията на САЩ Пекин да предприеме специални мерки, за да се прекрати принудителният трансфер на американска технология, да се контролират субсидиите в промишлеността и други политики, даващи по нечестен път предимство на някои американски компании.   \r\nАко двете страни не постигнат никаква договореност на полунощ на 1 март, Доналд Тръмп планира да повиши митата до 25 процента за китайски внос в САЩ на стойност от 200 милиарди щатски долара.   \r\nКъсно вечерта в петък американският президент трябва да се срещне с китайският вицепремиер Лиу Хъ в Овалната зала, за да уточнят подробности за следващите етапи от преговорите.   \r\nОптимизмът за изхода от преговорите оживи борсите, особено за акции в технологичния сектор. Цените на петрола скочиха до най-високи нива нива от средата на ноември, като при марка „Бренд“ се стигна до 67.73 долара за барел.   \r\n“Двете страни ще трябва да променят обаче този карен срок, защото мисля, че двамата президенти трябва да се срещнат и да обсъдят някои аспекти от сделката преди тя да бъде финализирана“, е съобщил на репортерите шефът на Международния отдел на Американската Търговска Камара Мирон Брилиънт. \r\nПо-рано, пак в петък, американският президент е заявил, че може да включи, но може и да не включи в двустранното споразумение китайските телекомуникационни компании Хуауей и ZTE. \r\nПравосъдното министерство на САЩ обвини Хуауей и главният финансист на компанията за заговор, целящ да се нарушат американските санкции срещу Иран, като се правят опити да се прави бизнес чрез субсидиране, което се скрива. \r\n*** САЩ и техните съюзници от НАТО се готвят да купят от една източноевропейска държава оръжия, които да доставят на опозицията във Венецуела. Това е заявила на брифинг в петък официалният представител на МВнР на РФ Мария Захарова, предава  ТАСС .   \r\nСпоред нея „става дума за образци и аналози на едрокалибрени картечници, гранатомети и автомати за изстрелване на гранати, преносими зенитни ракетни системи, боеприпаси и различни малки артилерийски оръжия. Това е, което се разбира под доставка на хуманитарна помощ \". \r\nМария Захарова е добавила, че САЩ и техните съюзници възнамеряват да доставят оръжията на няколко пъти във Венецуела в началото на март „през територията на съседна държава, като използват транспортни самолети на международна експедиторска компания \". По нейни думи в тази история се открива и украинска следа: според информация, която притежава руската страна, в операцията ще се включи и държавното предприятие „Антонов“. \r\n*** Ислямският революционен гвардейски корпус (ИРГК) е взривил летящи над Сирия и Иран американски безпилотни самолети. Това е заявил главнокомандващият въздушно-космическите сили на ИРГК Али Хаджизаде пред агенция Fars, която  РИА „Новости“  цитира. \r\nСпоред него става дума за седем или осем дрона. Той е казал, че в Иран са следели тяхната информация и сега са успели да я получат от първа ръка.   \r\nВ потвърждение на думите на Хаджизаде агенция Fars са публикували видео за дроновете, като не се съобщава къде и кога е направено то. \r\nРИА „Новости“ припомня, че в 2017 година ИРГК бяха съобщили, че са успели да проникнат в командни американски центрове. Тогава Хаджизаде беше заявил, че така иранските военни са получили доказателство за подкрепата на организацията „Ислямска държава“ от Вашингтон.", "date": "2019.02.23", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/23/2626966/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "В случай на напускане на ЕС от Великобритания без да има споразумение, Ирландия няма да признава британските шофьорски книжки на гражданите на Обединеното кралство, които живеят в нея, пише  The Guardian .   \r\nСлужбата по пътна сигурност в Република Ирландия, която е държавна агенция обяви, че двустранното споразумение за взаимно признаване на тези документи ще престане да действа и притежателите на британски шофьорски книжки ще бъдат задължени да ги сменят с ирландски преди датата 29 март.   \r\nПо този повод Службата е направила съобщение, в което се казва: “В случай на Брекзит без сделка шофьорските книжки на британците, които живеят тук в Ирландия няма да са валидни и притежателите им няма да могат да шофират тук, в Ирландия.”  \r\n“Съветваме тези водачи на МПС да сменят досегашните си документи за правоспособност за ирландски преди 29 март.” \r\nСпоред сега действащите правила притежателите на британски документ за шофиране могат да ги подменят, като запазват различните категории, които притежават, както и разрешителни.  Процедурата отнема 17 дни и таксата е 55 евро (48 паунда). \r\nПри вариант Брекзит със сделка, който миналият месец беше отхвърлен от Уестминстър, Ирландия и други държави, членки на ЕС ще продължат да признават документите през преходния период. През януари ирландските мотористи узнаха, че за да управляват МПС в Северна Ирландия и във Великобритания след Брекзит без сделка, ще се нуждаят от „зелени карти“, за да гарантират, че имат застраховка.   \r\nИрландското Бюро за застраховане на превозните средства е изпратило 400,000 зелени карти на застрахователните агенции. При сега действащите правила, съгласно Директивата на ЕС за застраховане на МПС, те имаха право свободно да се придвижват в блока без да се нуждаят от подобен документ.   \r\nИрландското правителство започна да се подготвя за Брекзит без сделка, като обяви в петък Общ закон за Брекзит, в който са инкорпорирани 16 законодателни елемента, предвиждащи как Ирландия да се защити от шок при излизането на Великобритания от Евросъюза. \r\nВицепремиерът Саймън Ковни изрази надежда, че законът ще се окаже „излишен“ и никога няма да се приложи.  “Моето единствено желание е да го видя да си стои само на рафта.” \r\n*** Тори от „сърцето на Консервативната партия“ са готови да се присъединят към новата партия „Брекзит“, ако напускането на Великобритания от Евросъюза се отложи. Това беше обявено в петък, пише  The Daily Express .   \r\n„Известни имена“  може да се обединят с Найджъл Фарадж в нова анти-Брекзит партия за европейските избори през май. Смята се, че в нея ще отидат стотици, ако сделката „Брекзит“ се отложи твърде много след 29 март. Лидерът й Катрин Блеклок заяви, че тя изчаква само да види какъв ще е резултатът от парламентарния вот за сделката на Тереза Мей.   \r\nИзглежда, чe премиерът Мей е била предупредена, че дузина от нейните депутати планират да подкрепят заговор за отлагане на Брекзит, ако тя остави страната да напусне без сделка. \r\nЕвроскептиците сред консерваторите се противопоставят на премиерския план за излизане, като рискуват да „извадят от релси“ целия процес на Брекзит. \r\n\"Всичко зависи от вота през следващата седмица. Ако има вот или когато и да се случи той,” казва Блеклок: „Ако има европейски избори, ние ще се впуснем с пълна сила в тях. Вече разполагаме със стабилна кандидатска листа, много повече са от 20-та, за които беше съобщено.“ Лидерката обяснява, че те идват от целия политически спектър, макар че никой като че ли не мисли да става депутат.   \r\n“Има много хора, които искат нова партия, има евродепутати, всякакви бизнесмени и хора, които са нови за политиката. Списъкът все повече набъбва“. \r\n“Говоря за хора, които са от сърцето на Консервативната партия, много добре известни имена.” \r\nГоспожа Блеклок, дъщеря на Кенет Блеклок, участник в първата експедиция, прекосила Антарктика, твърди, че членовете на новата партия вече са над 150 хиляди, а финансовата подкрепа идва несекващо.   \r\nЕвродепутати се присъединиха към партията Найджъл Фарадж и я превърнаха в четвъртата най-голяма британска политическа група в Европейския парламент. Следващите европейски избори са от 23 до 26 май.  \r\n Госпожа Мей непрекъснато повтаря, че тя иска Великобритания да напусне Ес на 29 март, каквото е планирано, но редица министри от кабинета й предполагат, че ще има известно закъснение.   \r\nПремиерът се опитва да помири враждуващите фракции в собствената си партия. Твърди се, че повече от десетина нейни членове се подготвят да гласуват за мерките за отлагане на датата за излизане, ако отново британските депутати отхвърлят проекта на Тереза Мей.   \r\nПоредното изпитание е планирано за сряда, но едва ли Мей ще успее до тогава да им предложи обновен вариант на проекта си за сделка.  \r\nЕвропейската изследователска група сред торите, която е предимно от привърженици на Брекзит, вече е предупредена, че  рискуват изобщо той да не се случи, ако не направят компромис и не подкрепят сделката. Те все пак трябва да осъзнаят, че играта, която водят, няма да свърши добре за тях и вероятно ще приключи с отлагане, а дори може и да няма Брекзит. \r\n*** „Липсва ми мама, питките и Доктор Ху“, твърди той, както пише вестник  The Telegraph .  \r\nТой е приел мюсюлманската вяра, известен е като джихадистът Джек. Бил е пленен в Сирия и повтаря непрекъснато, че ми липсва майка му и че иска да се върне у дома във Великобритания. \r\nИмето му е Джек Летс, 23-годишен е. Младеж от средната класа. Напуснал е дома си в Оксфорд през 2014 година. Обвинен е, че се е присъединил към терористичната организация „Ислямска държава“ (ИД). Твърди, че сега вече знае, че домът му е в Обединеното кралство. Вярва, че ще му позволят да се върне там.    \r\nОт две години се намира в кюрдски затворнически лагер в Северна Сирия, отрича „Ислямска държава“, но смята, че терористичните нападения в зала „Батаклан“, Париж през 2015 година, са били „нещо добро“.   \r\nГовори, че много от нещата, които домашният уют на британския начин на живот са му давали, му липсват.  Пред камерите на ITV News заявява: \"Чувствам се британец, аз съм британец“.  \r\nКогато го попитали от телевизията дали иска да се върне на Острова, той отговорил: „Да, ако Обединеното кралство ме приеме, ще се върна у дома, но не мисля, че това някога ще се случи.\" \r\nИнтервюто му е излъчено по телевизията няколко дни след като неговата сънародничка, британката Шамима Бегум, след пътуване в Сирия, беше лишена от британско поданство от вътрешния министър Саджид Джавид. Тя е 19-годишна майка, за която се предполага, че е приела гражданство в Бангладеш. Шамима помоли да й разрешат да се върне у дома, за да отгледа сина си на спокойствие сред сигурността на Британия. \r\nКогато отхвърляше нейната молба, министърът каза, че ще направи каквото трябва, за да запази сигурността на Британия.", "date": "2019.02.23", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/23/2626969/api-ogranicheno-e-preminavaneto-na-prevozni-sredstva-nad-12-t-prez-prohoda-prevala-kakto-i-tegleneto-na-remarketa-i-poluremarketa.html", "text": "Ограничено е преминаването на моторни превозни средства над 12 т през прохода Превала, както и тегленето на ремаркета и полуремаркета. Това съобщиха от  пресцентъра на Агенция \"Пътна инфраструктура\".", "date": "2019.02.23", "title": "АПИ: Ограничено е преминаването на превозни средства над 12 т през прохода Превала, както и тегленето на ремаркета и полуремаркета"}
{"url": "http://www.focus-news.net/news/2019/02/23/2627237/afp-chetiri-kamiona-s-pomoshti-se-opitvat-da-prekosyat-venetsuelskata-granitsa.html", "text": "Четири камиона, натоварени с хуманитарна помощ се опитват да си пробият път през венецуелската граница с Колумбия. На тях има и около 12-тина доброволци, предава  AFP .   \r\nКамионите се опитват да минат по моста Тиендитас, свързващ колумбийския град Кукута, който е сборен пункт за международната хуманитарна помощ, и венецуелския Урена, където по-рано в събота избухнаха бунтове. \r\nПак според информация на AFP, по-рано в събота опозиционният лидер Хуан Гуайдо е обявил в Туитър, че първата доставка на хуманитарна помощ е преминала на венецуелска територия през границата с Бразилия, въпреки блокадата, организирана от президента Николас Мадуро.  Ивелина Ватова", "date": "2019.02.23", "title": "AFP: Четири камиона с помощи се опитват да прекосят венецуелската граница"}
{"url": "http://www.focus-news.net/news/2019/02/23/2626970/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.02.23", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/02/23/2626974/sport-novo-otlichie-za-balgarskata-federatsiya-po-hudozhestvena-gimnastika.html", "text": "Българската федерация по художествена гимнастика е шеста сред първите 10 за 2018-та година на Международната федерация по гимнастика за най-добър организатор на състезания. През миналата година София беше домакин на световно първенство и на Световна купа по художествена гимнастика. \r\nТова беше обявено на среща на изпълнителния комитет на ФИГ.  \r\nЛидер в тази класация е Азербайджан. През 2019 година Баку ще бъде домакин на  европейското и световното първенство по художествена гимнастика и на Световна купа по художествена гимнастика.  \r\nВ подреждането след Азербайджан са Португалия, Русия, Австралия, Беларус, България, Япония, осмо място се поделя от Германия и Франция, а на десето са Великобритания и Испания.", "date": "2019.02.23", "title": "Спорт:  Ново отличие за Българската федерация по художествена гимнастика"}
{"url": "http://www.focus-news.net/news/2019/02/23/2626973/predstoyashti-sabitiya-v-stranata-za-23-fevruari-agentsiya-fokus.html", "text": "*** \r\nОт 09.30 часа в Софийския университет \"Св. Климент Охридски\", 272-ра аудитория, се свиква Общо събрание на адвокатите от страната. \r\n*** \r\nОт 10.00 часа в литературен клуб „Перото“ в София образователната организация ERP Academy и водещата HR компания в България JobTiger организират отворено събитие и дискусия на тема „ИТ професиите на бъдещето“.  \r\n*** \r\nОт 10.00 часа до 17.00 часа в зала 3 на Националния дворец на културата ще се състои изложение „Световно образование“.  \r\n*** \r\nОт 11.00 до 14.00 часа в ж.к. „Манастирски ливади” на улица “Иван Кирков”, блок 10 А, по инициатива на младите социалисти от столичния район „Триадица“, ще се проведе протест срещу липсата на места в детските градини и ясли в района. \r\n*** \r\nОт 11.00 часа в сградата на Етнографския музей ще се проведе работилница за мартеници. В събитието ще участва зам.-министърът на труда и социалната политика г-жа Зорница Русинова, председателят на парламентарната комисия по образованието и науката г-жа Милена Дамянова, зам.-министърът на образованието и науката г-жа Деница Сачева, зам.-кметът на Столична община г-жа Албена Атанасова, председателят на ДАЗД д-р Елеонора Лилова, директорът на УНИЦЕФ за България д-р Джейн Муита. Покани са изпратени и до посланици в България. Около 11.30 часа е предвиден брифинг за медиите в Зала 11 на Етнографския музей. Преди това официалните гости ще разгледат експозицията „Времена и хора“, която ще им бъде представена от директора на музея доц. д-р Петко Христов.  \r\n*** \r\nОт 12.30 часа в Аула Максима на Университета по архитектура, строителство и геодезия (УАСГ) ще се състои официалното представяне на листата с кандидатите на Европейска партия Волт за евроизборите. \r\n*** \r\nОт 14.00 часа пред посолството на Боливарска република Венецуела („Патриарх Евтимий“ 27) ще се състои протест в подкрепа на президента Николас Мадуро.  \r\n*** \r\nОт 19.00 часа в зала „България“ музикална формация Кварто Квартет към Софийската филхармония и аржентинските звезди Леонардо Санчес - китара и Матиас Гонзалес - бандонеон, ще представят най-доброто от латино-американската музика.                \r\n*** \r\nОт 19.00 часа в зала 1 на НДК певецът Мирослав Илич ще отбележи 45 години на сцената с концерт.  \r\n*** \r\nОт 15.30 часа в Каменна зала Държавен културен институт – Културен център „Двореца” – Балчик организира безплатни прожекции на новия документален петсериен филм Deus Nobiscum / „Съ нами Богъ“. \r\n*** \r\nНа централния градски площад кметът на Банско Георги Икономов ще участва в приготвянето на най-голямата капама. \r\n*** \r\nОт 18.00 часа в зала „22 септември“ ще се състои концерт „Изкуството създава приятелства“. \r\n*** \r\nОт 10.00 часа до 11.00 часа ще се проведе състезание по английски език “We love English“.  \r\n*** \r\nОт 11.00 часа в Читалище „Съгласие-1905“ – Българово ще бъде отбелязан Световния ден на водата. \r\n*** \r\nОт 11.00 часа в сградата на Младежкия културен център Професионалният фолклорен ансамбъл \"Странджа\" обявява началото на конкурс за длъжността балетист. \r\n*** \r\nОт 11.30 часа в Етнографската експозиция на Регионалния исторически музей ще бъде представена лектория на тема \"Образованието в Бургас през втората половина на 20 в.\" \r\n*** \r\nОт 14.00 часа ще се проведе градското футболно дерби между отборите на \"Черноморец 1919\" и \"Нефтохимик\".  \r\n*** \r\nОт 16.00 часа в Културен дом на нефтохимика ще се проведе регионален кръг от Националния фолклорен фестивал-конкурс „Бъдност за талантите на България“. \r\n*** \r\nОт 10.00 часа от паркинга на ресторант „Горски кът“ членове на 6 туристически дружества ще се включат в почистване на ПП „Златни пясъци“ край Варна. \r\n*** \r\nВ 12.30 часа в хотел „Голдън тюлип” ще се състои двудневна Конференция по демокрация 2019, организирана от Екологично сдружение „За Земята“ и Обществен център за околна среда и устойчиво развитие (ОЦОСУР).  \r\n*** \r\nОт 19.30 часа в Двореца на културата и спорта ще се проведе професионална бойна гала вечер по кикбокс Senshi.  \r\n***  \r\nОт 10.00 часа в Мол – Велико Търново ще бъде открит Фестивал на настолните игри. \r\n*** \r\nОт 11.00 часа в читалище „Искра“ ще гостува спектакъл на Сливенския куклен театър – „Малкото джудже“.  \r\n*** \r\nОт 18.00 часа в конферентната зала на Областната администрация архимандрит Пахомий ще изнесе беседа на тема „Лични впечатления за дядо Назарий“, в която ще разкаже за живота и личността на блаженопочиналия дългогодишен игумен на Кокалянския манастир „Св. Арх. Михаил\" архимандрит Назарий. \r\n*** \r\nОт 9.30 часа в Концертна зала „Добрич“, Огледална зала „Нели Божкова“,  Драматичен театър „Йордан Йовков“ ще се състои Трети областен конкурс рецитал „За да я има България“. \r\n*** \r\nОт 9.30 часа в Концертна зала  „Добрич“, Огледална зала  „Нели Божкова“ и Драматичен театър „Йордан Йовков“ ще се проведе Областен конкурс рецитал „За да я има България“. \r\n***   \r\nОт  10.30 часа в Доспат ще бъде открита гостуваща изложба „Българската държава след Освобождението - граници и символи”  на РИМ „Стою Шишков” – Смолян по повод 3 март-националния празник на Република България. \r\n*** \r\nОт 11.30 часа по ски писта номер 7 в курорта с финал при Туристически център Пампорово ще се проведе зимно вело състезание “Winter Bike Duel” 2019. \r\n*** \r\nОт 10.00 часа в Гребната база ще се проведе Спортен празник. \r\n*** \r\nОт 10.30 часа в зала „Пресклуб“ на Международен панаир Пловдив ще се проведе семинар на тема \"Иновативни решения и политики за развитие на сектор \"Плодове и зеленчуци\". \r\n*** \r\nОт 11.00 часа в сградата на Областна администрация – Пловдив ще се проведе образователна кампания „Пловдив се учи да гласува“. \r\n*** \r\nОт 13.30 часа във фоайето на Дом на културата „Борис Христов“ ще бъде открита изложба на курсовите проекти в рамките на курса за професионално обучение на архитекти по опазване на недвижимото културно наследство. \r\n*** \r\nОт 10.00 часа евродепутатът от групата на ЕНП/ГЕРБ Андрей Новаков и народният представител от ГЕРБ в 19-и МИР – Русе Пламен Нунев ще участват в откриването на обновената сграда на поликлиниката в град Сливо поле. В 11.30 часа те ще се включат във фолклорния празник „Греяна ракия и зелева чорба от старовремска софра”. Той ще се проведе пред читалището в центъра на село Бабово /Община Сливо поле/. \r\n*** \r\nОт 09.30 часа в парк-хотел „Пирин“ ще се проведе 10-ия Зимен университет на Младежки ГЕРБ, който ще бъде открит от председателя на ПГ на ГЕРБ и заместник-председател на партията Цветан Цветанов, председателя на МГЕРБ и заместник-министър на външните работи Георг Георгиев и представителя на \"Ханс Зайдел\" за България Богдан Мирчев. Приветствие към участниците ще отправят и кметовете на Сандански и Благоевград Кирил Котев и Атанас Камбитов, както и областният координатор на ГЕРБ - Благоевград и народен представител Даниела Савеклиева.  \r\n*** \r\nОт 18.00 часа в зала „Петър Стайков” на КДК, на бул. „България” 43 в Смолян ще бъде открита юбилейна изложба на смолянския художник Никола Николов.  \r\n*** \r\nОт 10.00 часа до 12.00 часа в къща-музей „Гео Милев“ ще се проведе ателие за изработване на мартеници „Хей ръчички, хей ги две, мартенички правят те“.  \r\n*** \r\nОт 11.00 часа в РБ „Захарий Княжески“ ще бъде представен филм запис на DVD „Песните на Мусотгски“.", "date": "2019.02.23", "title": "Предстоящи събития в страната за 23 февруари (Агенция „Фокус“)"}
{"url": "http://www.focus-news.net/news/2019/02/23/2626975/lovech-otpadat-ogranicheniyata-za-dvizhenie-na-mps-nad-12-t-po-patishta-i-3-i-i-4-na-teritoriyata-na-oblastta.html", "text": "Отпадат ограниченията за движение на МПС над 12 т по пътища I-3 и I-4 на територията на Област Ловеч, съобщиха от  пресцентъра на Агенция \"Пътна инфраструктура\".  Автомобилите се пропускат поетапно.", "date": "2019.02.23", "title": "Ловеч: Отпадат ограниченията за движение на МПС над 12 т по пътища I-3 и I-4 на територията на областта"}
{"url": "http://www.focus-news.net/news/2019/02/23/2626967/afp-venetsuela-zatvarya-granitsata-s-kolumbiya-sled-kato-guaydo-ya-prekosi.html", "text": "Венецуелският вицепрезидент Делси Родригес обяви, че се затваря границата с Колумбия в западния щат Тачира няколко часа след като опозиционният лидер Хуан Гуайдо не се подчини на забраната за пътуване и отиде на концерт в подкрепа на Венецуела в граничния колумбийски град Кукута, съобщава  AFP .   \r\n\"Поради сериозни и правно неосновани заплахи от страна на правителството на Колумбия срещу мира и суверенитета на Венецуела, (венецуелското правителство) взе решение за временно затваряне  изцяло на всички мостове, които свързват двете държави в Тачира“, е написала тя в Туитър.   Ивелина Ватова", "date": "2019.02.23", "title": "AFP: Венецуела затваря границата с Колумбия, след като Гуайдо я прекоси"}
{"url": "http://www.focus-news.net/news/2019/02/23/2626976/predstoyashti-mezhdunarodni-sabitiya-za-23-fevruari-agentsiya-fokus.html", "text": "Очаква се пристигането на американската хуманитарна помощ на границите на Венецуела с Колумбия и Бразилия \r\n*** 15-и пореден протест на „жълтите жилетки“ в цяла Франция \r\n*** Трябва да се проведат отложените от миналата седмица президентски и парламентарни избори в Нигерия", "date": "2019.02.23", "title": "Предстоящи международни събития за 23 февруари (Агенция „Фокус“)"}
{"url": "http://www.focus-news.net/news/2019/02/23/2626972/aktualna-patna-obstanovka.html", "text": "Информация за състоянието на републиканските пътища  \r\nкъм 05.30 часа на 23 февруари, предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 10 ° до + 3°. Времето над страната е облачно. Вятър духа в цялата страна.  Дъжд вали в област Смолян. Сняг вали в цялата страна. Пътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м. в района на гр. Ст.Загора. \r\n- до 100 м. в района на гр.Враца, гр.Плевен и гр. Сливен. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 24.02.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижение с повишено внимание по път I-9 Обзор - Баня от км 167 +100 до км 181+100 в участъка се извършват строително-ремонтни дейности на банкета.Участъка е сигнализиран с пътни знаци. Срок до 05.03.2019 г.                                                                 Движението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир-Айтос от км 52+000 до км 92+000 в участъка се осъществява в една лента на определени участъци поради частични ремонтни дейности на асфалтовата настилка.Участъкът е сигнализиран с пътни знаци. Срок: до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново - Айтос от км 23+900 до км 25+100 поради довършителни дейности свързани с работа по банкети, и поставяне на ОСП полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.                 \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово - Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.                 \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово - Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.                                                                                         \r\nОПУ-Варна \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради  ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.23", "title": "Актуална пътна обстановка"}
{"url": "http://www.focus-news.net/news/2019/02/23/2626983/sofiya-vavezhda-se-vremenna-reorganizatsiya-na-dvizhenieto-za-izgrazhdane-na-inzhenerna-infrastruktura-na-bul-slivnitsa.html", "text": "Временна реорганизация на движението за изграждане на инженерна инфраструктура се въвежда на бул.“Сливница“. Това съобщиха от пресцентъра на  Столична община . Забранява се влизането на пътни превозни средства по крайната дясна лента на бул.“Сливница“ в посока център:  \r\n- От 23 февруари до 3 март в участък от ул.“Минск“ до ул.“Ветрен“;  \r\n- От 4 март до 12 март в участък от ул.“Ветрен“ до ул.“Беравица“;  \r\n- От 13 март до 21 март в участък от ул.“Беравица“ до ул.“Иван Бойчев“;  \r\n- От 22 март до 30 март от ул.“Иван Бойчев“ до ул.“Цветница“.  \r\nЗа същия период от време се измества временно автобусна спирка по маршрута на автобусни линии №82, 108 и 309 на бул.“Сливница“ с код 0512 „Читалище Св.св.Кирил и Методий“.", "date": "2019.02.23", "title": "София: Въвежда се временна реорганизация на движението за изграждане на инженерна инфраструктура на бул. “Сливница“"}
{"url": "http://www.focus-news.net/news/2019/02/23/2626982/izvestiya-bivsh-satrudnik-na-tsru-obyasnyava-reshenieto-na-kim-chen-un-za-denuklearizatsiya-na-kndr.html", "text": "Бившият директор на американския център на ЦРУ по въпросите  на Корейския полуостров Андрю Ким разказва защо севернокорейският лидер е взел решението за денуклеаризация, пише вестник „Известия“.  \r\nСпоред него, докато разговарял с държавния секретар на САЩ Майк Помпео Ким Чен-ун съобщил, че иска да направи това заради своите деца, той казал, че не иска „децата да носят в чантите си ядрено оръжие“ в името на мирния живот.   \r\nКакто информират медиите, Ким Чен-ун и съпругата му Ли Сол-чжу имат две деца – първото се ражда през есента-зимата на 2010 или зимата на 2011, а второто – в края на декември 2012 г.   \r\nНа 21 февруари Тръмп обяви, че САЩ може да отменят санкциите срещу КНДР, ако забележат, че от нейна страна се правят съответните стъпки. Според него, Северна Корея притежава огромен икономически потенциал заради своето местоположение.   \r\nСрещата на американския президент със севернокорейския лидер ще се проведе в Ханой на 27 и 28 февруари. Първата им среща беше през лятото на 2018-та в Сингапур.  Тогава те се договориха Вашингтон да предостави гаранции за сигурност, а Пхенян да се придвижва по пътя към пълна денуклеаризация на полуострова. На тази среща ще се обсъждат конкретни действия и срокове.   Ивелина Ватова", "date": "2019.02.23", "title": "„Известия“:  Бивш сътрудник на ЦРУ обяснява решението на Ким Чен-ун за денуклеаризация на КНДР"}
{"url": "http://www.focus-news.net/news/2019/02/23/2626981/vidin-negovo-visokoprepodobie-arhimandrit-pahomiy-shte-poseti-grada.html", "text": "Ректорът на Софийската духовна семинария „Св. Йоан Рилски Чудотворец“ Негово високопреподобие архимандрит Пахомий ще посети Видин на, предаде репортер на  Агенция „Фокус“ . Посещението е по покана на Негово Високопреосвещенство Видинския митрополит Даниил. От 18.00 часа в конферентната зала на Областната администрация архимандрит Пахомий ще изнесе беседа на тема „Лични впечатления за дядо Назарий“, в която ще разкаже за живота и личността на блаженопочиналия дългогодишен игумен на Кокалянския манастир „Св. Арх. Михаил\" архимандрит Назарий. Това събитие ще постави началото на поредица от беседи относно живота на духовници от най-новата история на Православната църква,  представляващи пример за християнски живот.  \r\nНа 24 февруари в митрополитския храм „Св. Николай Мирликийски Чудотворец“ ще бъде отслужена Божествана света Литургия, която ще бъде оглавена от митрополит Даниил. С него ще съслужат архимандрит Пахомий, храмовото свещенство и др. духовници.   \r\nНикола ПЕТКОВ", "date": "2019.02.23", "title": "Видин: Негово високопреподобие архимандрит Пахомий ще посети града"}
{"url": "http://www.focus-news.net/news/2019/02/23/2626980/bsp-sofiya-mladi-roditeli-ot-triaditsa-shte-protestirat-sreshtu-lipsata-mesta-v-detskite-gradini-i-yasli-v-rayona.html", "text": "По инициатива на младите социалисти от столичния район „Триадица“, ще се проведе протест срещу липсата на места в детските градини и ясли в района. Това съобщиха от пресцентъра на  БСП - София . Акцията е в подкрепа на млади родители, които са организирали петиция, в която само за два дни са се сключили над 300 граждани. Те ще поставят 3 въпроса на районния кмет Николай Терзиев:  \r\n- защо за миналата година на територията на района имаше само 50 свободни места в детските ясли;  \r\n- защо за поредна година се обещава, че ще се строят така нужните за жителите на района детски градини и ясли, но това така и не се случва, а общинските терени си стоят обрасли и запустели; \r\n- ще започне ли изобщо в близко бъдеще строеж на нови детски градини и ясли или те ще останат мираж. \r\nСъбитието ще се проведе от 11.00 до 14.00 часа, в ж.к. „Манастирски ливади”, на улица “Иван Кирков”, блок 10 А.", "date": "2019.02.23", "title": "БСП - София: Млади родители от „Триадица“ ще протестират срещу липсата места в детските градини и ясли в района"}
{"url": "http://www.focus-news.net/news/2019/02/23/2626979/blagoevgrad-v-sandanski-shte-se-provede-10-iya-zimen-universitet-na-mladezhki-gerb.html", "text": "В Сандански ще се проведе 10-ия Зимен университет на Младежки ГЕРБ. Това съобщиха от пресцентъра на  ПП ГЕРБ . Събитието ще премине под мотото #EU.bg. Форумът ще се проведе на 23 и 24 февруари в град Сандански и събира над 140 младежи от цялата страна. Обучението се организира с подкрепата на Сдружение \"Граждани за европейско развитие на България\" и фондация \"Ханс Зайдел\". Официалното откриване на Зимния университет на МГЕРБ ще бъде от 9.30 часа в парк-хотел \"Пирин\" в гр. Сандански. \r\nДесетият Зимен университет на МГЕРБ ще бъде открит от председателя на ПГ на ГЕРБ и заместник-председател на партията Цветан Цветанов, председателя на МГЕРБ и заместник-министър на външните работи Георг Георгиев и представителя на \"Ханс Зайдел\" за България Богдан Мирчев. Приветствие към участниците ще отправят и кметовете на Сандански и Благоевград Кирил Котев и Атанас Камбитов, както и областният координатор на ГЕРБ - Благоевград и народен представител Даниела Савеклиева.  \r\nПо време на форума участниците ще дебатират по теми, свързани с национални и местни приоритети в контекста на глобалната европейска политика, с икономиката, с генезиса и съдържанието на българския политически процес в условията на демокрация, както и с бъдещето на Европа. Сред гостите на Зимния университет на МГЕРБ са председателят на Народното събрание Цвета Караянчева, българският еврокомисар Мария Габриел, заместник-министърът на икономиката Александър Манолев, евродепутатите от ГЕРБ/ЕНП, депутатът и актьор Евгени Будинов, политологът Румяна Коларова и журналистът и документалист Христо Христов.", "date": "2019.02.23", "title": "Благоевград: В Сандански ще се проведе 10-ия Зимен университет на Младежки ГЕРБ"}
{"url": "http://www.focus-news.net/news/2019/02/23/2626971/snegopochistvane-i-snegonavyavaniya-zatvoriha-reditsa-patni-arterii-ot-republikanskata-patna-mrezha-poetapno-prez-izminalata-nosht.html", "text": "Снегопочистване и снегонавявания затвориха редица пътни артерии от републиканската пътна мрежа поетапно през изминалата нощ, съобщават от пресцентъра на  Агенция „Пътна инфраструктура“ .  \r\nСъс започване на снеговалежите от пътната агенция предупредиха за ограничение на движението на МПС над 12 т в областите Видин, Монтана, Враца, Плевен, София и Ловеч поради ограничена видимост и снегопочистване.  \r\nВодачите на МПС над 12 т. изчакваха на място по път I-1 Видин – София в района гр. Враца в двете посоки, както и по път I-3 Плевен – Русе в участъка от с. Телиш - с. Радомирци и в отсечката с. Славяново – пътен възел Гривица във двете посоки за всички МПС. Водачите изчакват на място. В сила беше ограничение на движението за водачите на тежкотоварни автомобили над 12 т в двете посоки и по АМ „Тракия“ София-Бургас.  \r\nСнегонавявания и снегопочистване ограничиха преминаването и на всички МПС по II-81 Монтана - Лом от км 97 до км 145 в двете посоки, трафикът се пренасочваше по алтернативен маршрут по път II-114 Ружинци – Тополовец – Лом. \r\nВременно беше ограничено движението и в областите Видин – Монтана – Враца – Плевен – Ловеч , и по АМ „Хемус“ и път  I-4 до гр.Ловеч и по път I-3 до гр. Плевен, във двете посоки, за всички МПС. \r\nДвижението в тези участъци вече е възстановено.  Към този час поради снегопочистване и снегонавявания остават в сила следните ограничения за тежкотоварни автомобили над 12т:  \r\n•\tпо АМ „Струма“ от км 0 до км 20 и в двете посоки, \r\n•\tпо АМ „Тракия“ на територията на гр. София и област София в двете посоки. \r\n•\tпрез проход „Превала“, където е ограничено и тегленето на ремаркета и полуремаркета", "date": "2019.02.23", "title": "Снегопочистване и снегонавявания затвориха редица пътни артерии от републиканската пътна мрежа поетапно през изминалата нощ"}
{"url": "http://www.focus-news.net/news/2019/02/23/2626984/burgas-predstoi-gradskoto-futbolno-derbi-mezhdu-otborite-na-chernomorets-1919-i-neftohimik.html", "text": "От 14.00 часа ще се играе градското футболно дерби между отборите на „Черноморец 1919“ и „Нефтохимик“. Това съобщиха от пресцентъра на  Община Бургас . Мачът е от 18-ия кръг в Югоизточната трета лига и се очаква с голям интерес. Двубоят е на стадион „Черноморец“ в квартал „Акациите“.  \r\nВъв връзка с организацията на предстоящото дерби, ръководството на „Черноморец 1919“ уведомява за създадения пропускателен режим, свързан с изискванията за сигурност на спортни мероприятия от такова ниво. Привържениците на „Черноморец“ (домакини) ще могат да влизат през вход 1, на сектор „А“ (до бариерата). За привържениците на „Нефтохимик“ (гости) е осигурен достъп през вход 3 на сектор „В“ (откъм ул. „Индустриална“). На стадиона няма да бъдат допускани лица във видимо нетрезво състояние и под въздействието на упойващи вещества. В района на стадиона няма да бъде разрешено внасянето на пиротехнически средства. Почитателите на футбола е важно да знаят, че всички зрители, желаещи да наблюдават срещата на стадиона, трябва да носят в себе си документ за самоличност, по изискване на органите на МВР. В противен случай няма да бъдат допуснати на спортното съоръжение. Влизането в стадиона ще става чрез безплатни пропуски. Част от тях ще бъдат раздадени предварително чрез ръководствата на двата отбора и чрез фенклубовете. За останалите зрители, пропуските ще бъдат достъпни на стадиона в деня на срещата. Достъпът до паркинга на стадион „Черноморец“ ще бъде ограничен. Ще се допускат автомобили, които са били заявени в предварително изготвен списък. Стадионът ще бъде отворен за публиката в 13.00 часа.  \r\nВъв временното класиране след есенния полусезон отборът на „Черноморец 1919“ заема пето място с актив от 31 точки (9 победи, 4 равни и 4 загуби при голова разлика 38:18). „Нефтохимик 1962“ е лидер с 41 точки (13 победи, 2 равни, 2 загуби и голова разлика 40:10).", "date": "2019.02.23", "title": "Бургас: Предстои градското футболно дерби между отборите на „Черноморец 1919“ и „Нефтохимик“"}
{"url": "http://www.focus-news.net/news/2019/02/23/2626987/pravoslavnata-tsarkva-proslavya-sv-sveshtenomachenik-polikarp-episkop-smirnenski.html", "text": "На 23 февруари, всяка година Православната църква прославя св. свещеномъченик Поликарп, епископ Смирненски, предаде репортер на  Агенция \"Фокус\" . По този повод с благословението на Негово светейшество Българския патриарх и Софийски митрополит Неофит, от 9.30 часа в митрополитския катедрален храм \"Св. вмца Неделя\", Архиерейска св. Литургия, в чест на своя небесен покровител, ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.02.23", "title": "Православната църква прославя св. свещеномъченик Поликарп, епископ Смирненски"}
{"url": "http://www.focus-news.net/news/2019/02/23/2626985/denyat-23-fevruari-v-balgarskata-istoriya.html", "text": "През 1871 г. в Цариград тържествено е открит църковно-народния събор.  \r\nНа този ден през 1905 г. е подписан е договорът за корабоплаване и търговия между България и Русия. По този начин Петербург повторно се отказва от капитулационните привилегии по Берлинския договор.  \r\nЕдна година по-късно е формирано въздухоплавателно отделение към железопътната дружина в българската армия с командир капитан Васил Златарев, завършил Въздухоплавателна школа в Санкт Петербург.  \r\nНа този ден са родени: Найден Геров - възрожденски филолог, фолклорист, педагог и общественик; акад,Венцеслав Хараламбиев Андрейчев - ядрен физик; \r\nНа този ден умират:  Тончо Жечев – литературовед; Рачо Петков Славейков - военен деец, публицист, писател, син на П. Р. Славейков.  \r\n2018 г.  \r\nПроф. д-р Радослав Гайдарски и проф. д-р Темелко Темелков са наградени с орден „Св. Св. Кирил и Методий“ – огърлие, за значимия им принос в областта на медицинската наука в България. \r\n2011 г.  \r\nПрезидентът на КНСБ Пламен Димитров изнася стряскаща статистика за пазара на труда през 2010 г. в България. Наетите през 2010 г. са с 295 хиляди по-малко в сравнение през 2009 г., а платените работни заплати са смъкнати от 17, 573 милиарда лв. на 16,380 млрд. лв. \r\n2006 г.  \r\nПрезидентът  Георги Първанов присъжда Орден „Стара планина“ - първа степен на академик Чудомир Начев (посмъртно) „за изключително големите му заслуги към Република България като учен, лекар, преподавател и общественик и по повод 70 години от рождението му“. \r\n2006 г.  \r\nЗа главен прокурор на Република България е избран Борис Велчев. \r\n2005 г.  \r\nЗа председател на 39-ото Народно събрание е избран Борислав Великов. \r\n2001 г.  \r\nПредседателят на СДС Иван Костов, председателят на Демократическата партия Александър Праматарски и главният секретар на БЗНС-Народен съюз Анастасия Мозер подписват предизборно \"Споразумение 2001\" за явяване на изборите като коалиция ОДС. \r\n1963 г.  \r\nБългарската телевизия става член на основаната през 1960 г. Интервизия – международна система за обмен на телевизионни програми в рамките на Международната организация за радио и телевизия (ОИРТ). \r\n1923 г.  \r\nПрието е изменение на Избирателния закон: за избирателна колегия е определена околията вместо окръга. \r\n1914 г.  \r\nПровеждат се избори за XVII ОНС. Изборите са спечелени от управляващата Либерална коалиция. Разпределението на депутатските места е както следва: Либерална коалиция – 129, БЗНС - 51, демократи - 31, за БРСДП (т. с.) 11, 10 за БРСДП (ш. с.), 9 за народняци, 5 за радикалдемократи и 2 за прогресивнолиберали. \r\nОткриването на XVII ОНС е на 20 март 1914 г. с председател либерала Димитър Вачов. \r\n1906 г.  \r\nФормирано е въздухоплавателно отделение към железопътната дружина в българската армия с командир капитан Васил Златарев, завършил Въздухоплавателна школа в Санкт Петербург. \r\n1905 г.  \r\nПодписан е договор за корабоплаване и търговия между България и Русия. По този начин Петербург повторно се отказва от капитулационните привилегии по Берлинския договор.  \r\nСлед Освобождението на България Берлинският договор регламентира оставането в сила на Режима на капитулациите за Княжество България и Източна Румелия. Според него в Княжеството и Областта продължават да действат всички договори, сключени от Османската империя преди Руско-турската война. Това пречи за нормалното политическо и икономическо развитие на страната ни, поради което българските правителства си поставят за задача да го премахнат. Важна стъпка в тази насока са сключените от Княжество България през 1889–1890 г. търговски договори с редица европейски държави. След провъзгласяването на независимостта на България през 1908 г. е отхвърлена васалната й обвързаност със султана. Независимо от това по-голямата част от Великите сили се противопоставят на отмяната на чл. 8-ми и 20-ти от Берлинския договор, които регламентират капитулационните й задължения. През 1911–1912 г. България успява да сключи консулски и съдебни конвенции с европейските държави. Едва по време на Първата световна война 1914–1918 г. страната ни успява изцяло да отхвърли Режима на капитулациите. \r\n1903 г.  \r\nСлед продължителен български натиск (ноти от 9 април, 24 юни и 3 юли 1902 г.) султанът приема австро-руския проект за реформи в Македония (пъдарските реформи). Според Виенската програма, одобрена на 8 февруари от Великите сили с помощта на чуждестранни офицери трябва да се реорганизират турската жандармерия и полиция. Предвижда се заменяне на натуралния десятък с поземлен данък и обособяване на отделен бюджет за вилаетите. В християнските села за пъдари трябва да бъдат назначавани само християни. Турското правителство възприема предложените реформи, но не ги прилага на практика. Проектът е изработен след Горноджумайското въстание и има за цел да предотврати ново революционно надигане на християнското население в Македония. \r\n1902 г.  \r\nЕлън Стоун, протестантска мисионерка, и нейната помощничка Катерина Цилка са освободени край Струмица, след като са отвлечени на 3 септември (21 август по стар стил) 1901 г. Техните похитители са четници на Яне Сандански и Христо Чернопеев, които искат откуп от 100 000 щатски долара. На 1 февруари 1902 откупът от 104 кг злато е изплатен на Яне Сандански, след което заложничките са освободени. \r\n1894 г.  \r\nИздаден Указ за откриване на военни съдилища към всяка дивизия. \r\n1878 г.  \r\nГлавнокомандващият княз Николай Николаевич и щабът на Действащата армия тръгват от Одрин за Сан Стефано. Това става ден след като Високата порта дава съгласие за влизането на руски части в Сан Стефано. Княз Николай Николаевич е посрещнат от военния министър Реуф паша. \r\nКняз Николай Николаевич е руски княз, генерал фелдмаршал. Той е по-малкият брат на Александър II и син на Николай I. Постъпва в армията на 16-годишна възраст. Участва в Кримската война. От 1861 г. е командир на гвардейски корпус. От 1864 до 1880 г. е командващ гвардията и Петербургския военен окръг. По време на Руско-турската война Николай Николаевич командва Дунавската армия. В края на войната е заместен от ген. Е. И. Тотлебен. \r\n1873 г.  \r\nЕкзархийският синод в Цариград въздига Врачанската епископия в митрополия. За владика е определен Аверкий Петрович. Поради разногласия с местните власти през следващата година Аверкий Петрович напуска епархията си и става предстоятел на българския храм \"Св. Стефан\" в Цариград. \r\nАверкий Петрович е роден в Сопот. Образованието си получава в Духовната семинария в Белград и в Духовната академия в Киев. Занимава се с активна преводаческа дейност, подпомага и българчета, които желаят да се учат в Русия. След 1877 г. липсват сведения за живота и дейността му. \r\n1873 г.  \r\nСпира издаването на в. \"Свобода\" и в Букурещ започва да излиза в. “Независимост”. Редактор на изданието е Любен Каравелов. От вестника излизат 23 броя. В \"Свобода\" и \"Независимост\" се публикуват всички повести и разкази на Любен Каравелов. На вестника сътрудничи и Христо Ботев. \r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. \r\n1871 г.  \r\nВ Цариград тържествено е открит църковно-народния събор. Заседава от 23 февруари до 24 юли. В работата му участват 50 народни избраници, от които 11 духовни и 39 мирски (светски) лица. Църковно-народния събор се занимава с изработване на екзархийския устав и редица други въпроси около организационното устройство на Българската екзархия - кандидатурите за бъдещия екзарх, териториалното преустройство на отделните екзархии и пр. Българската екзархия е учредена със султански ферман от 28 февруари 1870 г. и просъществува до 1953 г. \r\nНа тази дата са родени:  \r\n1941 г.  \r\nРоден е академик Венцеслав Хараламбиев Андрейчев - български ядрен физик. Андрейчев завършва специалност \"Ядрена физика\" в Техническия университет в Дрезден, след което защитава дисертация и работи като сътрудник в Централния институт за ядрени изчисления на АН на ГДР в Розендорф. От 1975 г. той е старши научен сътрудник II степен в Института за ядрени изследвания и ядрена енергетика към БАН. От 1978 г. Андрейчев е ръководител на проблемна група \"Ядрена спектроскопия\". Работи и в Лаборатория по ядрена физика на университета в Ню Джърси, САЩ (1979 г.), където е и гост-професор (1980-1981 г.). Автор е на над 100 научни труда в областта на структурата на атомното ядро, на радиоактивния разпад, на електро-магнитните преходи и теоретичните ядрени модели. \r\n1921 г.  \r\nРоден е Стоян Несторов Каролев - български литературовед. През 1943 г. Каролев завършва славянска филология в СУ “Св. Климент Охридски”, след което работи като учител в Горна Оряховица и София. Той е редактор и главен редактор в Изданията на БКП (1945-1948 г.). Преподавател е в СУ, а от 1960 г. е професор в Института за литература при БАН. Редактира на съчинения на Г. Кирков, П. П. Славейков, Д. Талев, Д. Дебелянов и др. Каролев издава книгите “Д. Благоев - литературен теоретик и критик” (1951 г.), “Замисъл и образ” (1959 г.), “Д. Дебелянов” (очерк, 1961 г.), “Въпроси на художественото майсторство” (1963 г.), “В света на прозата” (1968 г.), “Жрецът воин” (2 т., 1976 г.), “Неутолимият. Книга за Емилиян Станев” (1982 г.), “Портрети и скици” (1986 г.), “Преображенията на поета. Жрецът воин” (3 т., 1988 г.), “Близки и непостижими” (1996 г.), “Мигове от течащото време. Спомени и наблюдения” (кн. 1, 2001 г.). Каролев получава литературна награда “Пенчо Славейков” през 2001 г. \r\n1882 г.  \r\nРоден е Димитър Христакиев Дичев - деец на македоно-одринското революционно движение. Родом е от Смолян. От 1901 г. е санитарен подофицер в Бургас. По време на Илинденско-преображенското въстание 1903 г. води санитарна чета, която действа с отряда на Ст. Камилски и Г. Калканджиев в Малкотърновско. Димитър Дичев умира през 1930 г. в с. Райково. \r\n1867 г.  \r\nРоден е генерал-лейтенант Александър Николов Протогеров – деец на Вътрешната македонска революционна организация. Роден е в Охрид. Завършва Военното училище в София и от 1887 до 1918 г. служи в редовете на Българската армия. След избухването на Войнишкото въстание е назначен от цар Фердинанд I за комендант на столицата и ръководил неговото потушаване. Включва се още в началото на 90-те г. на XIX в. в националнореволюционното движение на българското население в Македония и Одринско. Член е на Върховния македоно-одрински комитет. По време на Горноджумайското въстание, а след това и в Илинденско-Преображенското въстание е войвода на чета. След потушаване на тези въстания става ръководител на Върховната емиграционна македоно-одринска комисия. През 1911 г. е избран за запасен член на ЦК на ВМОРО. Заедно с Т. Александров организира атентатите в Щип през ноември 1911 г. и Кочани през август 1912 г., които служат като повод за Балканската война. Разгръща значителна дейност за организиране на Македоно-одринското опълчение и като командир на трета бригада от опълчението ръководи неговата разузнавателна служба по време на войната. От 1912 г. до 1918 г. Протогеров е председател на Изпълнителния комитет на Съюза на македоно-одринските благотворителни братства. След като Христо Чернопеев пада убит на фронта (на 6номври 1915 г.), Протогеров заема неговото място като член на ЦК на ВМОРО. Като висш български офицер е назначен и за командващ Военно-инспекционната област в Моравско. През 1917-1918 г. е директор на Дирекцията за стопански грижи и обществена предвидливост. След Първата световна война взема активно участие във възстановяването на ВМРО и заедно с Т. Александров и П. Чаулев възглавяват нейното ръководство. Възложена му е организацията на четническата дейност във Вардарска Македония и по-голямата част от времето си прекарва вън от България. През 1924 г. подписва Майския манифест на ВМРО за сътрудничество с революционните организации на Балканите, но през август същата година се отказва от подписа си. След убийството на Т. Александров (август 1924 г.) запазва членството си в ЦК на ВМРО, но в отношенията му с Ив. Михайлов настъпва охлаждане, което довежда до убийството му през лятото на 1928 г. \r\nОсвен в македоно-одринското движение Протогеров влиза и в редовете на българското масонство, където се издигнал до негов велик майстор. \r\n1864 г.  \r\nРоден е генерал-лейтенант Кръстю Златарев - командир на 11-та пехотна македонска дивизия в Първата световна война. Златарев завършва Софийското военно училище. В Сръбско-българската война (1885 г.) участва като юнкер. През Балканската война (1912-1913 г.) командва ХХIХ пехотен Ямболски полк, който на 4 ноември 1912 г. заема форта Иллери табия от Чаталджанската позиция, а на 13 март 1913 г. - форта Илдъз табия от крепостта Одрин. По-късно командваният от него полк се бие при Кукуш (20-21 юни 1913 г. ) и в боевете до Горна Джумая. При формирането на 11. пехотна Македонска дивизия през 1915 г. му е поверено командването й. Златарев участва във военните действия около Криволак, Бистренци и Богданци през 1915 г., както и по Беласица планина през 1918 г. Два пъти е раняван - при Чаталджа и Горна Джумая. Убит при Атентата в църквата “Св. Неделя\". \r\n1837 г.  \r\nРоден е Димитър Тачев Душанов - български възрожденски просветител. Той е роден в Казанлък. Работи в Галац и Тулча, развива активна обществена дейност. Учителства в Карнобат, Хасково, Плевен, Севлиево, Пловдив. Активен просветен деятел, съставител на учебни помагала. Сътрудник на \"Цариградски вестник\", \"Македония\", \"Напредък\", \"Читалище\", \"Българска сбирка и др. Един от първите преводачи на Омир в България. Умира в Пловдив на 15 август 1904 г. \r\n1823 г.  \r\nРоден е Найден Геров - български възрожденски филолог, фолклорист, педагог и общественик. Родом е от Копривщица. В Одеса Геров завършва Ришельовския лицей (1841-1945 г.). След завръщането си учителства в Копривщица (1846-1950 г.) и Пловдив (до 1853 г.). Сътрудник е на \"Цариградски вестник\" и \"Македония\". По време на Кримската война Геров живее в Русия. От 1857 г. е вицеконсул на Пловдив, а след Освобождението е губернатор на Свищов. Той е автор на първата българска поема \"Стоян и Рада\" (1845 г.) и първия художествен пътепис. Като фолклорист Геров записва около 500 народни песни. Най-забележителният му филологически труд е \"Речник на блъгарский язик с тлъкование речити на блъгарски и руски\" (1895-1904 г.), под редакторството на Т. Панчев. През 1908 г. излиза Допълнение към речника на Найден Геров. Найден Геров умира на 9 октомври 1900 г. в Пловдив. \r\nНа тази дата умират:  \r\n2000 г.  \r\nУмира Тончо Жечев - български литературовед. Той е роден на 6 юли 1929 г. в с. Дивдядово, дн. кв. на Шумен. От края на 1956 г. той е заместник-главен редактор на сп. \"Родна реч\". Като аспирант в Академия за обществени науки в Москва защитава кандидатска дисертация на тема \"Проблеми на съвременния роман\". През 1977 г. е доктор на филологически науки . Завежда отдел \"Критика\" в сп. \"Септември\" (1962-1963 г.). През 1974-1982 г. е директор на БАН. Главен редактор е на сп. \"Септември\" от 1990 г, а от 1991 г. на \"Летописи\". Представен е в Х юбилейно издание на \"Men of Achievement\" (1984 г.), International Biographical Center, Cambridge, от поредицата \"Who is who\". Интересите му са насочени към проблемите на съвременната българска белетристика, към образи и проблеми от Възраждането. Съчинения \"Съвременни образи и идеи\" (1964 г.), \"Идеи на прозата\" (1967 г.), \"Критически погледи\" (1971 г.), \"Българският Великден, или Страстите български\" (1975 г.), \"Литература и общество\" (1976 г.), \"История и литература\" (1979 г.), \"Българският роман след Девети септември 1944 г.\" (1980 г.), \"Историята и теориите на един Пигмалион\" (1983 г.), \"Христо Радевски. Творчески портрет\" (1983 г.), \"Митът за Одисей\" (1985 г.), \"Родно място\" (1987 г.), \"Критически дневник\" (1987 г.), \"Въведение в изучаването на новата българска литература (1878-1944 г.)\" (1990 г.),\"Лебедът и смъртта\" (1993 г.), \"Какво иска свободата\" (1999 г.) и др. 1931 г.  \r\nУмира Рачо Петков Славейков - български военен деец, публицист, писател. Син е на П. Р. Славейков. Рачо Славейков е роден на 15 май 1857 г. в Трявна. Учи в Робърт колеж в Цариград, а след това заминава за Русия, където постъпва в гимназията в гр. Николаев. При обявяването на Руско-турската освободителна война 1877–1878 г. напуска училище и се записва доброволец в руската армия. Участва в боевете на Шипка. След Освобождението продължава образованието си в Русия и през 1883 г. завършва Военното кавалерийско училище в Екатеринославъл. Завръща се в България и взема участие в Сръбско-българската война 1885 г.. Убеден русофил, Славейков се включва през 1887 г. в организирането на Русенския бунт, поради което е осъден на смърт. Успява да избяга в Русия. Там завършва висша кавалерийска школа в Санкт Петербург. През 1895 г. правителството му разрешава да се завърне в родината, но без право да заема военна или каквато и да било държавна работа. Става член на Демократическата партия. Отдава се на публицистична и преводаческа дейност. Публикува материали в редица вестници и списания: \"Пряпорец\", \"Знаме\", \"Мир\", \"Демократически преглед\" и др. Издава \"Отбраната на Шипка на 9-и, 10-и и 11-и август 1877 год.\", \"Български народни обичаи и вярвания\", \"Петко Рачов Славейков\" и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.23", "title": "Денят 23 февруари в българската история"}
{"url": "http://www.focus-news.net/news/2019/02/23/2626986/dobrich-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия. Това съобщи дежурният в Областния съвет за сигурност, предаде кореспондентът на  Радио „Фокус” – Варна . На места пътните настилки са леко заснежени и заледени. Времето в Добрич облачно, духа умерен до силен вятър на моменти, температурата на въздуха е минус 8 градуса, без превалявания. Няма данни за бедстващи граждани в областта. Не са въведени промени в организацията на движение на автомобили.  \r\nЖулиета НИКОЛОВА", "date": "2019.02.23", "title": "Добрич: Пътищата в областта са проходими при зимни условия"}
{"url": "http://www.focus-news.net/news/2019/02/23/2626989/dobrich-bezplatni-prozhektsii-na-noviya-petserien-film-sa-nami-boga-organizira-darzhavniyat-kulturen-institut-dvoretsa-v-balchik.html", "text": "Държавен културен институт – Културен център „Двореца” – Балчик организира безплатни прожекции на новия документален петсериен филм Deus Nobiscum / „Съ нами Богъ“ от 15.30 часа в Каменна зала. Това съобщи Галя Георгиева, организатор международни фестивали, културна дейност и специални събития в „Двореца“, предаде кореспондентът на  Радио „Фокус” – Варна . Преди прожекцията е организирана среща с творческия екип – режисьорът Степан Поляков и Митко Щерев, автор на музиката към филма. Тази година популярната българска рок група “Диана Експрес”, чиито създател е композиторът – легенда, празнува 45 години от своето създаване, поради което маестрото е изключително зает и е невъзможно да присъства, но с него ще бъде направена ексклузивна онлайн връзка. Режисьорът Степан Поляков е създател на най-популярния филм за София, гледан от милиони по света – „Sofia the History of Europe“. Deus Nobiscum е документална поредица за историята на Третото Българско царство. Тя е заснета в над 15 европейски държави, в над 35 града и в някои от най-знаковите дворци на Европа – от Петерхоф и Ермитажа, през Шьонбрун и Версай до Бъкингам. Филмът е заснет с кинокамера, използвани са уникални видео и фотоархиви. Това е най-очакваният документален проект за 2019-а, с участието на единствения коронован монарх в света, който играе себе си. Петте серии на филма ще бъдат прожектирани последователно една след друга. Всяка серия е с продължителност 40 мин. „Какво не чу Старият континент от собствената си история през 19-и и 20-и век? Кое остана скрито зад позлатените портали и кристалните прозорци на европейските дворци? Защо всичко се обърка толкова безнадеждно точно след най-обещаващия период в историята ни – Belle Epoque? Къде пропуснахме да наблюдаваме внимателно събитията? Кои държавници бяха обречени да развалят отношенията си? Тези и други въпроси са в основата „Съ нами Богъ“- впечатляваща фреска за Третото българско царство“, посочват организаторите. \r\nЖулиета НИКОЛОВА", "date": "2019.02.23", "title": "Добрич: Безплатни прожекции на новия петсериен филм „Съ нами Богъ“ организира Държавният културен институт „Двореца“ в Балчик"}
{"url": "http://www.focus-news.net/news/2019/02/23/2626992/burgas-v-doma-na-neftohimika-shte-se-provede-krag-ot-natsionalniya-folkloren-konkurs-badnost-za-talantite-na-balgariya.html", "text": "На 23 февруари от 16.00 часа в Културен дом на нефтохимика ще се проведе регионален кръг от Националния фолклорен фестивал-конкурс „Бъдност за талантите на България“. Това съобщиха от пресцентъра на  Община Бургас . Конкурсът се провежда в шест квалификационни етапи. Фолклорната надпревара ще приключи в София на 10, 11 и 12 май и е част от Националната кампания „Да запалим и съхраним огъня български…!“.  \r\nКонкурсът се организира от Български арт и фолклорен център „Нестия“, фондация „Бъдност за талантите на България“ и Делта център за изкуства и култура. Първите районни кръгове се състояха в Добринище, Гоце Делчев, Сандански, Ботевград, Хасково, Пловдив и Пазарджик. След Бургас фестивалът продължава в Сливен, Ямбол и Стара Загора.", "date": "2019.02.23", "title": "Бургас: В Дома на нефтохимика ще се проведе кръг от националния фолклорен конкурс „Бъдност за талантите на България“"}
{"url": "http://www.focus-news.net/news/2019/02/23/2626993/api-ogranicheno-e-dvizhenieto-na-avtomobili-nad-12-t-v-prohod-pechinsko-kakto-i-tegleneto-na-remarketa-i-poluremarketa.html", "text": "Ограничено е движението на автомобили над 12 т в проход Печинско, както и тегленето на ремаркета и полуремаркета. Това съобщиха от  пресцентъра на Агенция \"Пътна инфраструктура\".", "date": "2019.02.23", "title": "АПИ: Ограничено е движението на автомобили над 12 т в проход Печинско, както и тегленето на ремаркета и полуремаркета"}
{"url": "http://www.focus-news.net/news/2019/02/23/2626991/denyat-23-fevruari-v-svetovnata-istoriya.html", "text": "На този ден през 303 г. римският император Диоклетиан заповядва да започнат масови гонения срещу християните. Периодът до 311 г. е наречен \"ера на мъченичествата\". През 1861 г. на референдум за отделяне на щата Тексас от САЩ три четвърти от избирателите гласуват положително. Рудолф Дизел получава германски патент за създадения от него двигател през 1893 г. Дизеловият двигател е с вътрешно горене, работи с тежко течно гориво, като изгарянето на горивната смес става чрез самозапалване. През 1997 г. на руската орбитална станция “Мир” възниква пожар. \r\nНа този ден са родени:  Ерих Кестнер - немски писател и поет и др.  \r\nНа този ден умират: Алексей Николаевич Толстой - руски писател; Станислав Лешчински - полски крал и др.  \r\n2018 г.  \r\nСирийски военни самолети извършват въздушни удари в предградията Гаута, като убиват 32 души. Броят на жертвите от една седмица бомбардировки достига над 400 души. \r\n2018 г.  \r\nАмериканският президент Доналд Тръмп се среща с австралийския премиер Малкълм Търнбул в Белия дом. Тръмп посочва, че ще има нови санкции срещу севернокорейския режим. \r\n2018 г.  \r\nЗабъркалият се в скандали австралийски вицепремиер Барнаби Джойс заявява, че ще подаде оставка от поста, както и като лидер на партията \"Националистите\", която участва в управляващата коалиция. \r\n2017 г.  \r\nШест души загиват при взрив на бомба в пакистанския град Лахор. \r\n2015 г.  \r\nБойци на Ислямска държава взривяват централната библиотека на иракския град Мосул. \r\n2014 г.  \r\nПредседателят на Върховната рада в Украйна Александър Турчинов е новият временен президент на страната. \r\n2013 г.  \r\nАгенцията за кредитен рейтинг Moody’s понижава рейтинга на Великобритания с една степен от Ааа на Aа1. \r\n2012 г.  \r\nВ Афганистан се превеждат протести срещу изгарянето на мюсюлмански религиозни книги от американските войници. \r\n2012 г.  \r\nВ Сирия при серия от атентати загиват 60 човека. Според някои източници от началото на размириците до тогава погиват около 7 000 човека. \r\n2011 г.  \r\nПеру е първата страна която скъсва дипломатическите си отношения с Либия. Президентът на Перу Алан Гарсия заявява, че \"Перу изразява своя най-енергичен протест срещу репресиите, осъществявани от либийската диктатура на Муамар Кадафи срещу народа си, който иска демократични реформи и смяна на правителството, което вече 40 години се ръководи от едно и също лице\". \r\n2011 г.  \r\nСъветът за сигурност на ООН осъжда насилието на либийските власти срещу протестиращите и призовава виновните да бъдат наказани. Вторият човек в държавата - министърът на вътрешните работи на Либия, подава оставка и в пряко излъчване на \"Ал Джазира\" призовава въоръжените сили да подкрепят народното недоволство срещу Муамар Кадафи, който късно вечерта по националната телевизия заявява „Няма да напусна тази страна, ще умра тук като мъченик“. Министърът на правосъдието в оставка заявява по \"Ал Джазира\", че случаят със заразяването на 400 деца със СПИН, в който са обвинени българските медици е само един от случаите за многобройните престъпления на режима на Кадафи. \r\n2008 г.  \r\n„Зов тигра“ в Приморски край на Русия е обявен за национален парк. \r\n1997 г.  \r\nНа руската орбитална станция “Мир” възниква пожар. \r\n1945 г.  \r\nЯпонският остров Иво Джима е окупиран от американските сили след ожесточени сражения. Американският флаг е издигнат на връх Сурибачи. \r\n1919 г.  \r\nМусолини основава италианската фашистка партия.  \r\nБенито Мусолини е италиански държавник. Емигрира в Швейцария, където се занимава със социалистическа дейност. Изгонен е за пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически в-к “Аванти”. Избухването на Първата световна война го отдалечава от официалния социализъм. Основава в-к “Пополо д’Италия”, в който се обявява за намеса във войната на страната на Съглашението. Когато Италия влиза във войната, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските националистични амбиции, а после - да противодейства със сила на напредъка на болшевизма. След 2-годишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. От 1922 г. до 1943 г. е министър-председател на Италия. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на ез. Комо. Осъден е от импровизиран съд, с председател партизанския командир Валтер на разстрел. Трупът му е окачен с главата надолу на една бензиностанция на Пиаца Лорето, Милано. \r\n1905 г.  \r\nВ Чикаго от Пол Харис е основан международният клуб на бизнесмените – Ротъри-клуб. Ротъри-клуб е международно движение, което има за цел да прокара в търговията, индустрията, свободните професии идеи на честност, лоялност, доверие, солидарност и др. Техният девиз е \"Service Above Self\" (\"Служи не само на себе си\"). Съществуват повече от 1 500 такива сдружения. Името на клуба идва от принципа на ротационните срещи на членовете. Символът и значката на Ротъри клуб изобразяват зъбчато колело. През 20-те години на ХХ в. се създават клубове на шест континента. От 1978 г. клуба е достъпен и за жени. През втората половина на ХХ и в началото на XXI в. мисията на Ротъри клуб е работа срещу бедността, глада, неграмотността. Основен приоритет е ликвидирането на детския паралич. В България Ротъри клуб се създава през 1933 г., но е разформирован през 1941 под германския натиск. Възстановен е през 1991 г. \r\n1893 г.  \r\nРудолф Дизел получава германски патент за създадения от него двигател. Дизеловият двигател е с вътрешно горене, работи с тежко течно гориво, като изгарянето на горивната смес става чрез самозапалване. \r\n1887 г.  \r\nАмериканецът Чарлз Мартин Хол създава капки алуминий чрез електролиза на алуминиев оксид, разтворен в смес от криолит и алуминиев флуорид. \r\n1876 г.  \r\nОткрита е библиотеката на парламента в Канада. \r\n1861 г.  \r\nНа референдум за отделяне на щата Тексас от САЩ три четвърти от избирателите гласуват положително. \r\n1854 г. / \r\nАнглия признава независимостта на Оранжевата република ( Южна Африка). \r\nРепублика Южна Африка (ЮАР) има площ 1 221.0 хил. кв. км. Административното е разделена на 9 провинции - Квазулу-Натал, Сев. Капска, Северна, Северозападна, Източна Капска, Мпумаланга (бивша Изт. Трансваал), Свободна област (бивша Оранжева), Гаутенг, Западна Капска. През Х в. е обитавана от племената хотентоти и банту. През 1652 г. е основана холандска Капска колония на нос Добра Надежда. През 1806 г. колонията е завзета от англичани. През 1834 г. на север се преселват холандците. През 1836 г. е образувана първата бурска република – Натал, която през 1843 г. е анексира от Англия. През 1850 г. са образувани на нови бурски държави - Оранжева република и Трансваал. Годините 1899-1902 г. са белязани от англо-бурска война. През 1910 г. е създадена единна британска колония Южноафрикански съюз (ЮАС). В годините 1939-1945 г. войските на ЮАС вземат участие във Втората световна война срещу Германия. През 1948 г. е официално провъзгласена политиката на апартейд. На 31 май 1961 г. е провъзгласена ЮАР. През 1990 г. е фактическото ликвидиране на апартейда. \r\n1848 г. \r\nКрал Луи Филип е принуден да приеме оставката на министър-председателя Гизо(на снимката), по време на Февруарската революция, която унищожава монархията във Франция и довежда до създаването на Втората република. Ден по- рано е организиран антиправителствен митинг в Париж. Той е забранен от властите, в отговор на което хиляди парижани излизат на улиците и започват улични боеве с войската и полицията. Започват да се строят барикади и уличната борба обхваща целия град. Свиканите от правителството батальони на националната гвардия отказват да воюват с народа. През нощта срещу 24 февруари в Париж има повече от 1 500 барикади. Крал Луи Филип се отрича от престола и избягва в Англия. На 2 март е издаден декрет за намаляване на работния ден с 1 час до 10 часа в Париж и до 11 часа в провинцията. Два дни по- късно е публикуван декрет за въвеждане на всеобщо избирателно право за мъжете, навършили 21 години. Проведените на 23 април избори за Учредително събрание са спечелени от републиканците. На 4 април 1848 г. Учредителното събрание започва своята сесия. На 4 ноември е приета конституцията на Втората република. Тя създава силна изпълнителна власт и дава големи правомощия на президента. На 10 декември 1848 г. се провеждат президентски избори, които са спечелени от кандидата на монархистите Луи Наполеон Бонапарт, племенник на Наполеон I. Проведените на 13 май 1849 г. законодателни избори са спечелени от т. нар. Партия на реда.", "date": "2019.02.23", "title": "Денят 23 февруари в световната история"}
{"url": "http://www.focus-news.net/news/2019/02/23/2626977/nimh-sled-obyad-ot-sever-valezhite-shte-spirat-i-oblachnostta-shte-se-namalyava.html", "text": "Днес преди обяд ще остане облачно с валежи от сняг, по-значителни в планинските райони. След обяд от север валежите ще спират и облачността ще се разкъсва и намалява, най-късно в Рило-Родопската област.  Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус“  дежурният синоптик Красимир Стоев. Ще духа умерен, в източната половина от страната - силен североизточен вятър и на много места в планинските райони ще има виелици и ще се образуват навявания. Ще бъде студено, в по-голямата част от страната, с отрицателни дневни температури - между минус 5° и 0°, но заради вятъра усещането ще е за по-студено време. Атмосферното налягане бързо ще се повишава и ще бъде значително по-високо от средното за месеца. \r\nНад Черноморието ще бъде облачно, много ветровито и на места, главно по южното крайбрежие, ще превалява сняг. Максималните температури ще са между минус 2 и 0°. Температурата на морската вода е 7 - 8°. Вълнението на морето ще е 3-4 бала, по южното крайбрежие - временно до 5 бала. \r\nВ планините ще бъде неподходящо за туризъм. Ще бъде предимно облачно, с валежи от сняг. Привечер валежите ще спират. Ще е ветровито със силен до бурен североизточен вятър. Мразовито време с максимална температура на височина 1200 метра - около минус 8°, на 2000 метра - минус 14°.", "date": "2019.02.23", "title": "НИМХ: След обяд от север валежите ще спират и облачността ще се намалява"}
{"url": "http://www.focus-news.net/news/2019/02/23/2626978/sofiya-188-stegopochistvashti-mashini-izvarshvat-obrabotki-v-stolitsata.html", "text": "В София 188 стегопочистващи машини са извършвали обработки със смеси срещу заледяване през нощта във връзка с обилния снеговалеж и понижение на температурите във всички 24 райони. Това съобщиха от  пресцентър на Столична община.  Обработките продължават и към момента, като се изпълнява разпръскване на смеси и на места избутване на снежна маса по трасетата на градския транспорт, опасни и стръмни участъци, основни улици в кварталите, общинските пътища. Обработена е и Южната дъга на Околовръстен път.  \r\nОпесъчени са планинските пътища във Витоша: „Драгалевци – Алеко” и „Бояна – Златни мостове”.  \r\nЗапочна почистването на прилежащите пространства на спирките на градския транспорт, както и на тротоари и подходи към подлези. Към момента градският транспорт се движи навсякъде по обичайните си маршрути.  \r\nОбстановката следят екипи на Столичен инспекторат и дирекция „Аварийна помощ и превенция”, които извършват обходи на терен.  \r\nОт Столична община напомнят на шофьорите да използват автомобилите си оборудвани за движение при зимни условия и да карат със съобразена скорост.", "date": "2019.02.23", "title": "София: 188 стегопочистващи машини извършват обработки в столицата"}
{"url": "http://www.focus-news.net/news/2019/02/23/2626990/kardzhali-zasnezheni-no-obraboteni-i-prohodimi-sa-patishtata-v-oblastta.html", "text": "Заснежени, но обработени и проходими са пътищата в област Кърджали. Това съобщиха от Областно пътно управление-Кърджали за  Радио „Фокус“ . В цялата област вали сняг,  но няма затворени пътища, дежурните екипи са работили цяла нощ по почистването, опесъчаването и осоляването на пътните настилки. Снежната покривка през нощта е достигала до 20 см на места, където има по-силен вятър – в районите на Даладжа, Мост, Звездел, Чал и Овчево. По-слабо вали в Черноочене, Кърджали и Кирково, където снега е до 4 см. Мъгла с видимост до 150 м има на Звездел. Продължава да вали, температурите са от  - 7  до  - 3 градуса.  \r\nДарина ДЕЕНИЧИНА", "date": "2019.02.23", "title": "Кърджали: Заснежени, но обработени и проходими са пътищата в областта"}
{"url": "http://www.focus-news.net/news/2019/02/23/2626997/blagoevgrad-shte-se-provede-kontsert-izkustvoto-sazdava-priyatelstva.html", "text": "Концерт „Изкуството създава приятелства“ ще се проведе в Благоевград. Това съобщи за  Радио „Фокус“ – Пирин  Илиян Юручки, секретар на Народно читалище „Никола Вапцаров“ – Благоевград. Събитието ще се проведе в зала „22 септември“ от 18.00 часа. Участие в програмата ще вземат женски народен хор към Ансамбъл „Гоце Делчев“ – София и Вокален ансамбъл „Езерец“ към читалище „Никола Вапцаров“. Диригенти на двата състава са Марек Дяков и Илиян Юручки. \r\nДенис НИКИФОРОВ", "date": "2019.02.23", "title": "Благоевград: Ще се проведе концерт „Изкуството създава приятелства“"}
{"url": "http://www.focus-news.net/news/2019/02/23/2626995/blagoevgrad-kmetat-na-bansko-georgi-ikonomov-shte-uchastva-v-prigotvyaneto-na-nay-golyamata-kapama-po-vreme-na-svetovnata-kupa-po-ski.html", "text": "Най-голямата капама ще готви кметът на Банско Георги Икономов заедно с кулинарния виртуоз Ути Бъчваров. Това ще се случи на централния градски площад на 23 февруари по време на Световната купа по ски в курорта, съобщават от пресцентъра на  Общината . Под напътствията на банските баби, кметът и шеф Бъчваров ще приготвят вкусни бански ястия за удоволствие на събралата се публика.", "date": "2019.02.23", "title": "Благоевград: Кметът на Банско Георги Икономов ще участва в приготвянето на най-голямата капама по време на Световната купа по ски"}
{"url": "http://www.focus-news.net/news/2019/02/23/2626996/plovdiv-sporten-praznik-shte-se-provede-v-grebnata-baza.html", "text": "Спортен празник ще се проведе в Гребната база в Пловдив. Това съобщиха за  Радио „Фокус“ – Пловдив  от Общината. Празникът ще започне от 10.00 часа, а поканени да вземат участие са всички граждани и гости на града. Организирано е любителско бягане на Гребната база, като най-активните участници ще бъдат наградени. \r\nДенят на зимното предизвикателство е проява от Националната програма за физическа активност и развитие на българското население и се организира в партньорство с Министерството на младежта и спорта и Българска асоциация „Спорт за всички“.", "date": "2019.02.23", "title": "Пловдив: Спортен празник ще се проведе в Гребната база"}
{"url": "http://www.focus-news.net/news/2019/02/23/2626998/kyustendil-zhitelite-na-selo-dzherman-organizirat-protest-sreshtu-namerenieto-da-se-izgradi-regionalen-tsentar-za-neopasni-otpadatsi-v-zemlishteto-na-naselenoto-myasto.html", "text": "Жителите на село Джерман организират протест срещу намерението да се изгради регионален център за неопасни отпадъци в землището на населеното място. Това съобщиха за  Радио „Фокус” – Кюстендил  от създадения Инициативен комитет. Протестът е насрочен за 11.00 часа в центъра на селото. Предвижда се хората да отидат до път Е-79. Намерението е за кратко да бъде блокирано движението по пътя, в знак на протест. Община Дупница е в напреднала фаза по проектиране на регионалния център. Изготвен е ОВОС, чиито доклад е одобрен от всички отговорни институции. В същото време общините Дупница, Сапарева баня и Бобов дол са започнали процедура за изграждане на инсталации за компостиране и предварително третиране на битовите отпадъци. Вече е подписан договор между трите общини и Министерство на околната среда и водите, в качеството му на Управляващ орган на Оперативна програма „Околна среда”, за предоставяне на безвъзмездна финансова помощ по „Комбинирана процедура за проектиране и изграждане на компостиращи инсталации и на инсталации за предварително третиране на битовите отпадъци”. По проекта се предвижда изграждане на двата вида инсталации. Общата цел е да се намали количеството на депонираните отпадъци от трите общини, чрез изграждане на инфраструктура за разделно събиране и оползотворяване на зелените битови отпадъци и предварително третиране на смесените битови отпадъци, което да доведе до поетапното намаляване на количествата биораградими битови отпадъци за депониране.  \r\nВенцеслав ИЛЧЕВ", "date": "2019.02.23", "title": "Кюстендил: Жителите на село Джерман организират протест срещу намерението да се изгради регионален център за неопасни отпадъци в землището на населеното място"}
{"url": "http://www.focus-news.net/news/2019/02/23/2627000/varna-chlenove-na-6-turisticheski-druzhestva-shte-se-vklyuchat-v-pochistvane-na-pp-zlatni-pyasatsi.html", "text": "Представители на шестте туристически дружества във Варна се очаква да се включат в пролетното почистване на Дирекцията на Природен парк „Златни пясъци“. Това каза за  Радио „Фокус“ – Варна  директорът на звеното инж. Даринка Сарова. По думите й в инициативата ще се включат също представители на районната администрация в „Приморски“, много любители на разходките в Парка, а и природолюбители от града и областта. Всяка година Дирекцията на Природен парк „Златни пясъци“, съгласно заложените мероприятия от годишния план за работа, създава организация за пролетно и есенно почистване от битови и строителни отпадъци с помощта на доброволци. Тази година пролетното почистване е обявено за 23 февруари. Сборният пункт е на паркинга на ресторант „Горски кът“ от 10.00 часа. Очаква се поне 40 души да помогнат в инициативата. От Дирекцията имат ангажимент да осигурят на участниците чували и ръкавици. Инж. Сарова призова посетителите на Парка да бъдат по-съвестни и да не изхвърлят своите отпадъци в гората и по поляните. Тя припомни и, че през пожароопасния сезон в активните летни месец, е забранено паленето на огън. „Допустимо е да се пали огън само на регламентираните места, на които има барбекюта. Но иначе в гората това не се прави и ние много стриктно следим и охраняваме да не се предизвика пожар“, обясни още инж. Сарова. \r\nДиана СТОЕВА", "date": "2019.02.23", "title": "Варна: Членове на 6 туристически дружества ще се включат в почистване на ПП „Златни пясъци“"}
{"url": "http://www.focus-news.net/news/2019/02/23/2627001/burgas-v-balgarovo-shte-otbelezhat-praznichno-svetovniya-den-na-vodata.html", "text": "Световният ден на водата за шеста поредна година ще бъде отбелязан в град Българово, община Бургас. Това съобщиха от пресцентъра на  Общината . Организатори на събитието са Кметство гр. Българово, Читалище „Съгласие 1905“, Основно училище „Васил Левски“ и Пенсионерски клуб „Тодор Първанов“. През годините темите, посветени на Световния ден на водата, с които Българово е отбелязал празника, са „Чешмите на Българово“ (2014 г.), „Децата и водата“(2015 г.), „Бистра водица“ (2016 г.), „Силата на водата“ (2017 г.) и „Геотермални води в Българово“ (2018 г.). За 2019 година организаторите се обръщат към българските корени, водата вплетена в българския фолклор. Водата в преданията, легендите, приказките и наричанията. Водата в народните обичаи и традиции. Затова тази година темата на конкурса е „Жива вода“. Желанието е малки и големи, стари и млади да открият и опишат – легенди, ритуали, обичаи свързани с водата от своя роден край, град или село да разкажат легенда или фолклорен празник с водата. Да направят възстановка на народни игри или народни обичаи свързани с водата.  \r\nЛюбителите на изобразителното изкуство и рисуването, на фотографията могат да представят своите рисунки, картини или снимки по темата. Темата за водата и фолклора е тема, която може да провокира идеи и решения, разкази и игри. Организаторите очакват предложения от деца и възрастни, както от град Българово, така и от цялата страна. Отбелязването на Световния ден на водата и конкурса „Жива вода“ ще се състои от 11.00 часа в Читалище „Съгласие-1905“ - Българово. Участниците ще са разделени на групи – разказ, легенда, наричания на водата и фолклора; картина, рисунка, снимка за водата и фолклора и възстановка на обичай, пиеса или друга кратка театрална форма за водата и фолклора. Наградите за всяка група ще имат финансово и материално измерение. Участниците могат да изпращат своите работи на адрес: гр. Българово, „Читалище – Съгласие 1905“, ул. „Първи май“ № 1, до 20 март 2019 година – 17.00 часа.  \r\nОтбелязването на Световния ден на водата 2019 в Българово ще се проведе под патронажа на госпожа Ивелина Василева – председател на комисията по околна среда и води в Народното събрание.", "date": "2019.02.23", "title": "Бургас: В Българово ще отбележат празнично Световния ден на водата"}
{"url": "http://www.focus-news.net/news/2019/02/23/2626988/api-napalno-e-vazstanoveno-dvizhenieto-na-mps-nad-12-tona-po-avtomagistralite-struma-i-trakiya.html", "text": "АПИ: Напълно е възстановено движението на МПС над 12 тона по автомагистралите \"Струма\" и \"Тракия\", съобщиха от  пресцентъра на Агенция \"Пътна инфраструктура\".", "date": "2019.02.23", "title": "АПИ: Напълно е възстановено движението на МПС над 12 тона по автомагистралите \"Струма\" и \"Тракия\""}
{"url": "http://www.focus-news.net/news/2019/02/23/2627002/dobrich-shte-se-provede-tretoto-izdanie-na-oblasten-konkurs-retsital-za-da-ya-ima-balgariya.html", "text": "Ще се проведе третото издание на Областен конкурс рецитал „За да я има България“, организиран от Община Добрич и ДТ „Йордан Йовков“. Рецитатори от общините Добрич, Добричка, Тервел, Крушари, Балчик, Генерал Тошево и Каварна ще покажат своите умения в областта на художественото слово. Това съобщиха от пресцентъра на  Община Добрич . Произведения от българската поезия, проза и драматургия, посветени на България, нейните герои, природни красоти, забележителности, обичаи и традиции ще пресъздадат талантливите деца и млади хора на областта. Конкурсът, посветен на 3 март – Национален празник на България ще даде възможност за изява на индивидуални изпълнители от четири възрастови групи – подготвителна група, I-IV клас, V-VII клас, VIII-XII клас.", "date": "2019.02.23", "title": "Добрич: Ще се проведе третото издание на Областен конкурс рецитал „За да я има България“"}
{"url": "http://www.focus-news.net/news/2019/02/23/2627005/burgas-v-grada-shte-se-provede-lektsiya-na-yana-ivanova-posvetena-na-razvitieto-na-obrazovanieto-v-oblastta-prez-vtorata-polovina-na-20-vek.html", "text": "В града ще се проведе лекция на Яна Иванова, посветена на развитието на образованието в областта през втората половина на 20 век. Това съобщиха от пресцентъра на  Община Бургас . Автор е специалистът по най-нова история Яна Иванова. Тя ще представи развитието на учебното дело и разгръщането на училищната мрежа в Бургас и региона през миналия век. През втората половина на 20 век значително се увеличава броят на заведенията за предучилищно възпитание и целодневните детски градини. Подемът на образованието е повлиян и от динамиката в икономиката, поради нарасналите изисквания за квалифицирани специалисти. За целта се създават техникуми и средни професионално – технически училища, които дават необходимата професионална подготовка.  Голям е и броят на новопостроените учебни заведения и подновената материална база.  През 60-те години се открива и първото академично учебно заведение в града – Висшият химико-технологичен институт „Проф. д-р Асен Златаров“. Традиционната музейна лектория се провежда всяка събота от 11.30 часа в Етнографската експозиция (ул. Славянска 69, зад църквата „Св. св. Кирил и Методий“). Входната такса е преференциална – за възрастни 2 лв., а за учащи и пенсионери – 1 лв.", "date": "2019.02.23", "title": "Бургас: В града ще се проведе лекция на Яна Иванова, посветена на развитието на образованието в областта през втората половина на 20 век"}
{"url": "http://www.focus-news.net/news/2019/02/23/2627004/afp-v-nigeriya-glasuvat-za-prezident-sled-ednosedmichno-otlagane.html", "text": "В Нигерия гласуват за президент след едноседмично отлагане, предава  AFP . \r\nОтлагането, обявено часове преди началото на вота миналата седмица повиши политическото напрежение  в страната, предизвика слухове за конспирации и разпали страхове за насилие, пише агенцията. \r\nОколо 120 000 избирателни секции трябва да бъдат отворени в 8:00 местно време (9:00 българско време) в цялата страна. Резултатите се очакват от началото на следващата седмица, като победителят ще получи контрол над най-населената страна в Африка и водещ производител на петрол в продължение на четири години. \r\nКандидатите за президент са общо 73, но претендентите са двама - настоящият президент Мухамаду Бухари, на 76 г., и бившият вицепрезидент Атику Абубакар, на 72 г., които се очаква да гласуват в родните си градове. \r\nИзбирателите също избират 360 членове на Камарата на представителите и 109 сенатори от 6500 кандидати.  Юлиян Марков", "date": "2019.02.23", "title": "AFP: В Нигерия гласуват за президент след едноседмично отлагане"}
{"url": "http://www.focus-news.net/news/2019/02/23/2627003/ruse-vremenno-dvizhenieto-po-pat-i-5-ruse-byala-v-rayona-na-obretenik-se-osashtestvyava-v-edna-lenta-poradi-katastrofiral-tezhkotovaren-avtomobil.html", "text": "Временно движението по път I-5 Русе - Бяла в района на Обретеник се осъществява в една лента поради катастрофирал тежкотоварен автомобил. Това съобщиха от  пресцентъра на Агенция \"Пътна инфраструктура\".  Трафикът се осъществява с пропускателен режим и се регулира от \"Пътна полиция\".", "date": "2019.02.23", "title": "Русе: Временно движението по път I-5 Русе - Бяла в района на Обретеник се осъществява в една лента поради катастрофирал тежкотоварен автомобил"}
{"url": "http://www.focus-news.net/news/2019/02/23/2626999/nimh-zhalt-kod-za-valezhi-ot-snyag-i-silen-vyatar-e-v-sila-za-tsyalata-stranata.html", "text": "Жълт код за валежи от сняг и вятър е в сила за цялата страната, сочи справка на сайта на  Националния институт по метеорология и хидрология (НИМХ) .  До обяд ще има валежи от сняг в комбинация със силния североизточен вятър със скорост 14-19 м/сек и пориви около 24 м/сек. В планинските райони ще има условия за виелици и навявяния. Очаква се образуване на неравномерна снежна покривка,  която ще бъде около 5 – 10 сантиметра, а по планинските проходи и повече. В Бургаска област има оранжев код за силен вятър над морето. Там ще духа силен северен вятър със скорост 15 – 20 м/сек (7 – 8 бала по Босфор), пориви 20-24 м/сек (9 бала по Босфор), а увеличението на вълнението ще бъде до 4 – 5 бала. По останалото Черноморие ще духа силен северен вятър със скорост от 15-20 м/сек. (7-8 бала по Босфор), пориви 20-24 м/сек (9 бала по Босфор), а увеличението на вълнението ще бъде до 3-4 бала.", "date": "2019.02.23", "title": "НИМХ: Жълт код за валежи от сняг и силен вятър е в сила за цялата страната"}
{"url": "http://www.focus-news.net/news/2019/02/23/2627006/na-24-fevruari-se-navarshvat-6-godini-ot-intronizatsiyata-na-negovo-sveteyshestvo-balgarskiya-patriarh-i-sofiyski-mitropolit-neofit.html", "text": "На 24 февруари се навършват 6 години от интронизацията на Негово светейшество Българския патриарх и Софийски митрополит Неофит. По този повод в Патриаршеската катедрала \"Св. Александър Невски\" ще бъде отслужена тържествена архиерейска св. Литургия в неделя - 24 февруари, предаде репортер на  Агенция \"Фокус\".  Началото на св. литургия е от 9.30 часа. \r\nНикола ПЕТКОВ", "date": "2019.02.23", "title": "На 24 февруари се навършват 6 години от интронизацията на Негово светейшество Българския патриарх и Софийски митрополит Неофит"}
{"url": "http://www.focus-news.net/news/2019/02/23/2627007/sport-gustavo-kampanyaro-be-predstaven-v-shapekoenze.html", "text": "Футбол: Бившият футболист на Лудогорец Густаво Кампаняро официално бе представен за нов футболист на бразилския Шапекоензе на специален бринфинг.  В края на януари халфът парафира за две години с опция за продължаване с още една. В новия си тим бразилецът ще носи фланелка с номер 10.  \r\nПрипомняме, че през 2016 почти целият отбор на Шапекоензе загина в самолетна катастрофа на път за колумбийския град Меделин за финала на Копа Судамерикана с тима на Атлетико Насионал, като след трагедията купата бе присъдена на бразилския клуб с решение на Южноамериканската футболна федерация КОНЕМБОЛ.", "date": "2019.02.23", "title": "Спорт:  Густаво Кампаняро бе представен в Шапекоензе"}
{"url": "http://www.focus-news.net/news/2019/02/23/2627009/api-vazstanoveno-e-dvizhenieto-po-pat-ii-81-montana-lom.html", "text": "Възстановено е движението по път II-81 Монтана – Лом. Това съобщиха от  пресцентъра на Агенция \"Пътна инфраструктура\".", "date": "2019.02.23", "title": "АПИ: Възстановено е движението по път II-81 Монтана – Лом"}
{"url": "http://www.focus-news.net/news/2019/02/23/2627008/konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-georgi-selo-tserovo-tazi-nedelya.html", "text": "В село Церово на 24 февруари, неделя, от 9.00 часа ще бъде отслужена Архиерейска света Литургия в храм „Св. вмчк Георги“, предаде репортер на  Агенция \"Фокус\" . С благословението на Негово Високопреосвещенство Пловдивския митрополит Николай, богослужението ще оглави Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия. Началото е 9.00 часа.  \r\nНикола ПЕТКОВ", "date": "2019.02.23", "title": "Константийският епископ Яков ще оглави Архиерейска света Литургия в храм \"Св. Георги\", село Церово, тази неделя"}
{"url": "http://www.focus-news.net/news/2019/02/23/2627010/ruse-vazstanoveno-e-dvizhenieto-po-pat-i-5-ruse-byala-v-rayona-na-obretenik.html", "text": "Възстановено е движението по път I-5 Русе - Бяла в района на Обретеник. Това съобщиха от  пресцентъра на Агенция \"Пътна инфраструктура\".", "date": "2019.02.23", "title": "Русе: Възстановено е движението по път I-5 Русе - Бяла в района на Обретеник"}
{"url": "http://www.focus-news.net/news/2019/02/23/2627011/shumen-patnite-nastilki-v-oblastta-sa-obraboteni.html", "text": "Пътните настилки в област Шумен са обработени, съобщи за  Радио „Фокус“- Шумен  дежурният в Областното пътно управление. Движението в региона се извършва нормално при зимни условия. 40 машини са били на терен за обработване на пътищата. Времето е облачно, без валежи и мъгла, духа слаб вятър. Температурата на въздуха е от минус 7 до минус 4 градуса. Ришки проход е отворен за движение. \r\nИвелина ИВАНОВА", "date": "2019.02.23", "title": "Шумен: Пътните настилки в областта са обработени"}
{"url": "http://www.focus-news.net/news/2019/02/23/2627013/targovishte-patnite-nastilki-v-oblastta-sa-pochisteni-i-opesacheni.html", "text": "Пътните настилки в област Търговище са почистени и опесъчени. Това съобщи за  Радио „Фокус“- Шумен  дежурният в Областното пътно управление. Снежната покривка е 3-4 см. 51 машини са били на терен за почистване и опесъчаване. Времето е облачно, без валежи и мъгли. Температурата на въздуха е отрицателна. Движението се извършва при зимни условия. Няма затворени или ограничени участъци. Котленският проход е отворен за движение. \r\nИвелина ИВАНОВА", "date": "2019.02.23", "title": "Търговище: Пътните настилки в областта са почистени и опесъчени"}
{"url": "http://www.focus-news.net/news/2019/02/23/2627014/pazardzhik-zaledeni-i-zasnezheni-sa-patnite-nastilki-po-planinskite-patishta-v-oblastta.html", "text": "С нормална интензивност е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки в равниннaта част са мокри, в планинската – заледени, заснежени, но обработени и опесъчени. Движението по пътя от село Дюлево до разклона за Стрелча се извършва в една лента в района на 35 км. поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.23", "title": "Пазарджик: Заледени и заснежени са пътните настилки по планинските пътища в областта"}
{"url": "http://www.focus-news.net/news/2019/02/23/2627015/silistra-patnite-nastilki-v-oblastta-sa-zaledeni-no-opesacheni.html", "text": "Пътните настилки в област Силистра са заледени, но опесъчени. Това съобщи за  Радио „Фокус“- Шумен  дежурният в Областното пътно управление. 22 машини са участвали в обработката на пътищата. Движението се извършва при зимни условия. Няма въведени ограничения или затворени пътни участъци. Времето е с разкъсана облачност, видимостта е добра. Температурата на въздуха е от минус 4 до минус 2 градуса. \r\nИвелина ИВАНОВА", "date": "2019.02.23", "title": "Силистра: Пътните настилки в областта са заледени, но опесъчени"}
{"url": "http://www.focus-news.net/news/2019/02/23/2626994/gazeta-express-kosovo-opozitsionen-lider-v-kosovo-nastoyava-za-upravleniebazirano-na-shiroka-osnova.html", "text": "Председателят на най-голямата опозиционна партия в Косово, Демократичната лига на Косово (ДЛК), Иса Мустафа, настоява за управление на широка основа и политически парламентарен баланс. Той е изтъкнал, че ДЛК има най-много депутати, което му дава право да излъчи премиер на страната, информира англоезичното електронно издание  Gazeta Express   \r\n“Да, аз подкрепят правителство, основано на политическото парламентарно представителство. Като имам пред вид сегашното разпределение на депутатите в Парламента, ДЛК е най-голямата и очевидно има право да разчита на премиерския пост“. Иса Мустафа обясни, че партията все още няма концепция. Като бивш министър председател според него правителството трябва да се ангажира с преговорния процес със Сърбия,а да не го оставя на президента: “Според нас правителството, а не президента, трябва да представлява държавата в диалога с Белград. Не можем да спрем президента, ако иска да се ангажира и той, но правителството е институцията, която трябва да има водеща ровя и да организира този процес, а всяко постигнато споразумение трябва да се ратифицира от две трети от парламентаристите,” Неговата партия често критикува Рамуш Харадинай за това, че губи парламентарното мнозинство. Той го призова да свика предсрочни избори, за да се сформира правителство, което да може да проведе диалога със Сърбия.  Ивелина Ватова", "date": "2019.02.23", "title": "Gazeta Express (Косово): опозиционен лидер в Косово настоява за управление,базирано на широка основа"}
{"url": "http://www.focus-news.net/news/2019/02/23/2627018/veliko-tarnovo-mokri-i-hlazgavi-sa-patnite-nastilki-v-oblastta-na-mesta-ima-zaledeni-uchastatsi.html", "text": "Мокри и хлъзгави са пътните настилки във Велико Търново, предаде репортер на  Радио „Фокус“ – Велико Търново . На места има заледени участъци. Времето е облачно. Температурата  на въздуха е минус 6 градуса. Трафикът в почивния ден e покоен. По-интензивно е движението в района на пътен възел „Качица“ и Южен пътен възел, както и по ул. „Магистрална“ – част от главен път София – Варна. С нормална интензивност се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nМокри са пътните настилки на територията на цялата областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.02.23", "title": "Велико Търново: Мокри и хлъзгави са пътните настилки в областта, на места има заледени участъци"}
{"url": "http://www.focus-news.net/news/2019/02/23/2627017/razgrad-patnite-nastilki-v-oblastta-sa-zasnezheni-i-obraboteni.html", "text": "Пътните настилки в област Разград са заснежени и обработени. Това съобщи за  Радио „Фокус“- Шумен  дежурният в Областното пътно управление. 23 машини са били на терен. Работено е преp цялата нощ. Снежната покривка не е голяма, но снощи вятърът е създавал условия за навявания по откритите части в областта. Получени са случаи за единични закъсали автомобили през нощта. В района на  Цар Калоян преди полунощ е било отстранявано паднало от силния вятър дърво. Времето в региона е облачно, без валежи. Температурата на въздуха е от минус 7 до минус 5 градуса. \r\nИвелина ИВАНОВА", "date": "2019.02.23", "title": "Разград: Пътните настилки в областта са заснежени и обработени"}
{"url": "http://www.focus-news.net/news/2019/02/23/2627012/burgas-obshtinata-organizira-sastezanie-po-angliyski-ezik-za-vsichki-zhelaeshti-uchenitsi-ot-vtori-klas.html", "text": "Община Бургас организира състезание по английски език за всички желаещи ученици от втори клас. То се нарича \"We love English\" и ще се проведе от 10.00 до 11.00 часа. Това съобщиха от пресцентъра на  Общината \r\nРазпределението по зали е публикувано в   и  . \r\nЕдна от целите на състезанието е да провери развитието и устойчивостта на програмата за ранно чуждоезиково обучение, която бе въведена преди няколко години по идея на кмета Димитър Николов. Тогава часове по английски език бяха включени в занятията на абсолютно всички детски градини в Бургас, както и при първокласниците. Именно първите обхванати деца в програмата, тогава 4 и 5-годишни, сега са второкласници. Състезанието ще провери техните знания и ще покаже резултатите от работата на техните учители. Община Бургас настоятелно ще развива през следващите години програмата си за ранно чуждоезиково обучение, тъй като е важна за реализацията на новите поколения на пазара на труда. \r\nУчастниците в \"We love English\" ще бъдат разпределени в училища по райони, според тяхното местоживеене. Разпределението ще бъде предоставено на директорите на училищата, които ще уведомят участниците в кое училище ще се състезават. Учениците, записани за участие в състезанието, следва да се явят в съответното училище в 09.30 ч., като носят със себе си синя химикалка и входящ номер на заявлението. Право на участие в състезанието имат ученици, записани във II клас за учебната 2018/2019 година, от всички училища на територията на община Бургас. Участието е безплатно.  \r\nСъстезанието се провежда чрез тест с продължителност за решаването му 60 минути. Тестът се състои от езикови задачи за четене и писане и обхваща лексикалния и граматически материал по Английски език за II клас, съобразен с учебната програма на Министерството на образованието и науката за II клас по Английски език. \r\nТестът съдържа 11 задачи, като всяка от тях носи различен брой точки. \r\nТестовете ще бъдат предоставени от Община Бургас. Класирането се извършва по брой точки. \r\nКласирането ще бъде публикувано не по-късно от 10 март 2019 г. на   и  . При класиране на участниците в състезанието ще бъдат публикувани само входящият номер, под който участва ученикът, и неговият резултат. \r\nКласираните участници на призови места ще бъдат отличени с награден фонд от страна на Община Бургас. Наградите включват: \r\n- едногодишна стипендия по Общинска програма \"Бургаски деца\" за учениците, класирани на І място; \r\n- участие в летен градски лагер по английски език за учениците, класирани на II и III място, с много игри, интересни проекти, еднодневни екскурзии и забавления; \r\n- много предметни награди. \r\nВсички участници в състезанието ще получат грамоти за участие. \r\nДатата на връчването на наградите ще бъде обявена с публикуването на резултатите. \r\nДопълнителна информация можете да получите: \r\n- на телефон 0877 43 64 11 - Кичка Стефанова - зам.-директор на Център за подкрепа на личностното развитие - Бургас, учебна дейност; \r\n- е-mail:  cplr_burgas@abv.bg; \r\n- адрес : Бургас 8 000, ул. \"Райна Княгиня\" 11, Център за подкрепа на личностното развитие - Бургас.", "date": "2019.02.23", "title": "Бургас: Общината организира състезание по английски език за всички желаещи ученици от втори клас"}
{"url": "http://www.focus-news.net/news/2019/02/23/2627016/plovdiv-obraboteni-i-normalno-prohodimi-sa-patishtata-na-teritoriyata-na-oblastta-snezhnata-pokrivka-e-5-12-sm.html", "text": "Обработени и нормално проходими са пътищата на територията на Пловдивска област. Това съобщи за  Радио „Фокус“ – Пловдив  дежурният в Областното пътно управление. Над цялата област вали сняг, снежната покривка е от 4-5 сантиметра в равнинните до 11-12 сантиметра в планинските райони. Заради вятъра на много места са се образували навявания и заледявания. „Снегопочистващата техника работи постоянно, пътищата се почистват. Заледени пъти участъци има по високите части, също по пътя Пловдив - Асеновград. Те са опесъчени и са нормално проходими“, каза дежурният. Водачите трябва да шофират с подготвени за зимни условия автомобили, с повишено внимание и съобразена скорост, както и да не предприемат рискови маневри. \r\nКъм този час трафикът на територията на областта се извършва с нормална интензивност. По-засилено автомобилно движение се отчита по пловдивския участък на АМ „Тракия“. Проходът Троян - Кърнаре остава затворен за движение на всички моторни превозни средства. Опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец, предупреждават от Областното пътно управление. Ограничено е движението за моторни превозни средства над 5 тона в района на км 6 по пътя Плодовитово - Първомай, поради намален габарит на пътното платно на стоманен мост на река Марица. Обходният маршрут е по път Стара Загора - Поповица и път І-8 София - Пловдив - Свиленград. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nДвижението на територията на град Пловдив също се извършва с нормална интензивност към този час. По-засилен е трафикът в централната градска част. Главните градски булеварди са почистени, обработени и нормално проходими, вътрешнокварталните улици са заснежени. \r\nТони МИХАЙЛОВ", "date": "2019.02.23", "title": "Пловдив: Обработени и нормално проходими са пътищата на територията на областта, снежната покривка е 5-12 см."}
{"url": "http://www.focus-news.net/news/2019/02/23/2627024/deputatat-ot-gerb-evgeniya-angelova-provede-parvata-sreshta-ot-kampaniyata-za-preventsiya-na-alo-izmamite.html", "text": "Днешният 22 февруари - Световен ден в подкрепа на жертвите на престъпления, бе избран от народния представител от ГЕРБ Хасково Евгения Ангелова за старт на кампанията й „Заедно срещу ало-измамниците“. Това съобщиха от пресцентъра на  ПП ГЕРБ . Членовете на сдружение „Диабет 2012“ посрещнаха Евгения Ангелова в офиса на организацията. Пред десетките, предимно възрастни хора, народният представител съобщи, че при телефонно обаждане те не трябва да се поддават на паника, а да запазят спокойствие, да споделят с близките или съседите, да сигнализират полицията на тел.112. \r\n\"През 2018 г. случаите на телефонни измами в България са 1 100, т. е. средно по трима души на ден стават жертва на телефонните измамници. Над 5 милиона лева са попаднали в ръцете на престъпниците само за 2017 г.\", съобщи Евгения Ангелова.  \r\nВ хода на дискусията служител на МВР Хасково съобщи, че в момента най-актуалният „сценарий“ е „съдействие на полицията“. Униформеният разигра пред хората няколко варианта за действие при обаждане по телефона, както и сценариите, по които стават измамите.  \r\n„Моята идея е да стигна до всяко село, до всеки дом на областта, за да помогна на повече хора. Защото щетите от тези престъпления са не само материални. Психологическите травми са много сериозни и именно затова смятам, че моята кампания трябва да продължи“, категорична бе Евгения Ангелова. Тя благодари на хасковските полицаи за съдействието и подкрепата, както и на общинските съветници от ГЕРБ Гергана Бояджиева и Румен Стоянов, които също участваха в дискусията. „Заедно срещу ало-измамниците“ ще продължи  по график в Хасковска област. Тя е в подкрепа на кампанията МВР за превенция и предотвратяване на телефонните измами.", "date": "2019.02.23", "title": "Депутатът от ГЕРБ Евгения Ангелова проведе първата среща от кампанията за превенция на ало-измамите"}
{"url": "http://www.focus-news.net/news/2019/02/23/2627022/sofiya-svetofarat-na-krastovishteto-mezhdu-ul-oborishte-i-bul-evlogi-i-hristo-georgievi-ne-raboti.html", "text": "Светофарът на кръстовището между ул. \"Оборище\" и бул. \"Евлоги и Христо Георгиеви\" не работи, предаде репортер на  Агенция \"Фокус\" . \"Фокус\" призовава водачите да бъдат внимателни и да се движат със съобразена скорост.", "date": "2019.02.23", "title": "София: Светофарът на кръстовището между ул. \"Оборище\" и бул. \"Евлоги и Христо Георгиеви\" не работи"}
{"url": "http://www.focus-news.net/news/2019/02/23/2627020/narodniyat-predstavitel-ot-gerb-haskovo-evgeniya-angelova-organizira-priemna-v-harmanli.html", "text": "Народният представител от ГЕРБ Хасково Евгения Ангелова организира приемна в Харманли. Това съобщиха от  пресцентъра на ГЕРБ.  Срещата на хасковския депутат с жителите на община Харманли ще се проведе в понеделник, 25 февруари 2019 година от 10.00 часа в офиса на ПП ГЕРБ Харманли. Това е поредната среща на Евгения Ангелова с хората от област Хасково. На приемните в Хасково и Димитровград бяха поставени редица важни за общините проблеми, с чието разрешаване се ангажира Евгения Ангелова. Предстои приемната да продължи по всички общински центрове в региона.", "date": "2019.02.23", "title": "Народният представител от ГЕРБ Хасково Евгения Ангелова организира приемна в Харманли"}
{"url": "http://www.focus-news.net/news/2019/02/23/2627021/blagoevgrad-prekasnalo-e-elektrichestvoto-v-kriviya-tunel-pri-kresnenskoto-defile-poradi-povreda-v-elektrozahranvaneto.html", "text": "Прекъснало е електричеството в „Кривия тунел“ при Кресненското дефиле поради повреда в електрозахранването. Това съобщиха за  Радио „Фокус“ – Пирин  от Областно пътно управление – Благоевград. Пътните настилки в областта са заснежени като са почистени и обработени против заледявания. На някои места продължават да се почистват и обработват. Повишена опасност от падащи камъни има в Кресненското дефиле и в района на Предел. До този момент няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Oграничение за преминаването на всички моторни превозни средства е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на ЖП линия „София – Кулата“. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.23", "title": "Благоевград: Прекъснало е електричеството в „Кривия тунел“ при Кресненското дефиле поради повреда в електрозахранването"}
{"url": "http://www.focus-news.net/news/2019/02/23/2627026/shumen-razkriti-sa-33-ot-telefonnite-izmami-izvarsheni-prez-2018-godina-v-oblastta.html", "text": "44 са регистрираните телефонни измами на територията на ОДМВР- Шумен през 2018 година. Това съобщиха от  ОДМВР- Шумен . През 2017 г. престъпленията от същия вид са били 37. Увеличението е с 19%. През изминалата година щетите от телефонни измами са малко над 316 000 лева, а за 2017 година - малко над 142 000 лева. Потърпевшите жени са 37 на средна възраст – 74 години, най-младата от тях на 48 години, а най-възрастната - на 93. Мъжете, пострадали от измами, са 7 и средната им възраст е 76 години. Най-честият сценарий е съдействие на полицията за задържане на измамници – случите са 42, а под предлог изгодна сделка с климатици  – 2. Жена на възраст от 65 до 85 години, живееща в широкия център на град Шумен, е профилът на потърпевшия. Разкрити са 33 от телефонните измами, извършени през 2018 година. Всички 13 извършители са мъже на възраст от 18 до 34 години. Шестима от тях живеят на територията на съседни области.", "date": "2019.02.23", "title": "Шумен: Разкрити са 33 от телефонните измами, извършени през 2018 година в областта"}
{"url": "http://www.focus-news.net/news/2019/02/23/2627025/api-vremenno-dvizhenieto-po-pat-i-2-shumen-razgrad-v-rayona-na-s-tvardintsi-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път I-2 Шумен – Разград в района на с. Твърдинци се осъществява в една лента поради аварирал тежкотоварен автомобил. Това съобщиха от  пресцентъра на Агенция \"Пътна инфраструктура\" . Движението се регулира от \"Пътна полиция\".", "date": "2019.02.23", "title": "АПИ: Временно движението по път I-2 Шумен – Разград в района на с. Твърдинци се осъществява в една лента поради аварирал тежкотоварен автомобил"}
{"url": "http://www.focus-news.net/news/2019/02/23/2627030/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите са до минус 18 градуса. На много места вали сняг, има нова снежна покривка от 20 до 40 см. Мъгла се е образувала по високите части на планините. Туристите да се движат само по зимната маркировка. Навсякъде ски пистите са обработени освен в Банско, където от ПСС препоръчват да се кара много внимателно. Лифтовите съоръжения в курортите работят спрямо зимния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.23", "title": "ПСС: Лоши са условията за туризъм в планините"}
{"url": "http://www.focus-news.net/news/2019/02/23/2627023/vidin-20-sm-e-snezhnata-pokrivka-na-prohoda-petrohan.html", "text": "20 см. е снежната покривка на прохода Петрохан, съобщиха за  Радио „Фокус“ – Видин  от Областно пътно управление–Монтана. Пътят през прохода е почистен и опесъчен, остава забраната за преминаване на автомобили над 12 тона. 8 са машините, които са работили за почистването и опесъчването на Петрохан. \r\nОтворен е за преминаване път I-1 Монтана – Видин, който бе затворен през нощта. Отворен за преминаване е и пътят от Монтана до Лом. Пътищата в областта са почистени от сняг и опесъчени. Трафикът е с нормална интензивност.  \r\nАнна ЛОЗАНОВА", "date": "2019.02.23", "title": "Видин: 20 см. е снежната покривка на прохода Петрохан"}
{"url": "http://www.focus-news.net/news/2019/02/23/2627029/evrodeputatat-asim-ademov-se-sreshtna-s-obshtinski-savetnitsi-ot-pp-gerb-yambol.html", "text": "Евродепутатът Асим Адемов се срещна с общински съветници на ПП ГЕРБ от Общински съвет Ямбол, с които разговаря на тема „Предизвикателствата в съвременната образователна система  и възможностите на музейната педагогика за възпитаване в уважение на националните ценности“. Това съобщиха от  пресцентъра на ПП ГЕРБ.  По време на визитата на  Адемов в Културно-информационен център Безистена бяха обсъдени най-новите тенденции в музейната педагогика за достъпност и интерактивност на информацията, изцяло съобразени с интересите и търсенията на младите хора. \r\nВ програмата на посещението на народния представител от Европейския парламент в Ямбол бе включена и среща с учениците и учителския колектив на Професионалната гимназия по строителство и архитектура „Кольо Фичето“. Гимназията е едно от одобрените училища на национално ниво, което се включва в Програмата за училища-посланици на Европейския парламент. С учениците А\tсим Адемов дискутира  дейността на комисията по граждански свободи,правосъдие и вътрешни работи към Европейския парламент. Той  участва и в открит урок, посветен на интерактивен дизайн на сгради. \r\nоболище и евлоги георгиев", "date": "2019.02.23", "title": "Евродепутатът Асим Адемов се срещна с общински съветници от ПП ГЕРБ-Ямбол"}
{"url": "http://www.focus-news.net/news/2019/02/23/2627019/telma-makedoniya-direktorat-na-zatvora-v-shuto-orizari-podade-ostavka.html", "text": "Директорът на затвора „Скопие“ в квартал Шуто Оризари на македонската столица Гьоко Котевски подаде оставка след като министър-председателят Заев заяви, че трябва да се поеме отговорност  за вчерашния инцидент, в който бившите  министри Миле Янакиевски и Спиро Ристовски бяха нападнати в затвора. Оставката ще бъде депозирана в понеделник, когато бъде представен пълният доклад от разследването, съобщава македонският телевизионен канал  “Телма“  . \r\nПодробности за разследването засега не се оповестяват. Котевски твърди, че инцидентът е предизвикан  вербално от Ристовски и Янакиевски, след което те са били физически нападнати. В петък състоянието им се оценява като „добро“ и са прехвърлени в  така нареченото „Хагското\" отделение в затвора, където са взети и допълнителни мерки за сигурност. \r\nИмената на нападателите не се съобщават, а само техните инициали, които съвпадат със статуса в социалната мрежа „Фейсбук“ на Мухамед Красничи, известен като командир Малишева, един от лидерите на кумановската група от инцидента в Диво Населе през 2015 година,  Той е отправил заплахи към бившите функционери, че няма да спре битката за отмъщение. \r\n„Никой албанец не се сети за нас, затова ние ще ги подсетим. Всеки политик, участвали в тази засада … и който попадне в ръцете ни, ще бъде потрошен от бой от всеки член на нашата група. Браво за другарите днес, показахте кои сте. Спиро Ристовски бе нападнат от Лирим Красничи, браво братовчеде! Миле Янакиевски бе нападнат от Есат Кафеджоли. Вие днес прославихте моя образ“, написа Красничи. \r\nБившите министри също са били посетени от съдия от наказателния съд и е направено заключението, че положението в затвора е мирно, ранените се лекуват и на институцията е наредено да предприеме мерки за изясняване на случая, както и да преразгледа графиците за разходките, като в бъдеще няма да се срещат по едно и също време в двора с участниците в инцидента. \r\nМинистър-председателят Заев поиска справедливост и поемане на отговорност \r\nМинистърът на правосъдието Рената Десковска иска омбудсманът да се присъедини към изясняването на случая. \r\nИнцидентът стана късно вчера следобед в първия ден от задържането на двамата бивши министри, заподозрени в събитията от 27 април. Янакиевски бе приведен в градската болница  „8 септември\", докато Ристовски беше прегледан от затворническия лекар, припомня телевизионният канал.  Юлиян Марков", "date": "2019.02.23", "title": "„Телма“ (Македония): Директорът на затвора в Шуто Оризари подаде оставка"}
{"url": "http://www.focus-news.net/news/2019/02/23/2627033/razgrad-istoricheska-vazstanovka-osvobozhdenie-shte-bade-predstavena-v-grada-po-sluchay-3-mart.html", "text": "За първи път в Разград тази година ще бъде представена историческа възстановка „Освобождение“, събитието ще бъде на 3 март от 11.00 часа на площад „Възраждане“ Това съобщи Виолета Антонова, главен експерт „Култура“ в община Разград. Сдружение „Жива история“ – Шумен ще направи реконструкция на военните действия при с. Езерче, посрещане на Освободителите в Разград и дипломатическия акт  Санстефански мирен договор, подписан на 3 март 1878 година. Живата историческа картина ще бъде пресъздадена с участието на Национално дружество „Традиция“ – Шумен, Сдружение „Клуб Миноносец Дръзки“ – Варна и със специалното участие на Христо Драгозов в ролята на княз Дондуков-Корсаков. Във възстановката ще участват 65 гости – реенактори, към тях ще се присъединят артисти от Капански ансамбъл – Разград. Тържеството ще продължи с издигане на националния флаг от новите почетни граждани на Разград – Здравко Душков, Здравко Занков и проф. Пламен Радев. Следва тържествено слово на кмета на Община Разград д-р Валентин Василев, връчване на благодарствени грамоти от Сдружение „Жива история“, като честването ще завърши с ритуал за поднасяне на венци и цветя в памет на загиналите за Освобождението.", "date": "2019.02.23", "title": "Разград: Историческа възстановка „Освобождение“ ще бъде представена в града по случай 3 март"}
{"url": "http://www.focus-news.net/news/2019/02/23/2627035/varna-mazh-e-zaginal-pri-pozhar-v-zhilishtna-sgrada-na-ul-prilep.html", "text": "Мъж е загинал при пожар в жилищна сграда на ул. „Прилеп” във Варна, съобщиха от  пресцентъра на ОДМВР-Варна.  Около 03.45 часа, тази нощ, на телефон 112, е постъпил сигнал за пожар, възникнал в апартамент, заемащ етаж от кооперация на ул. „Прилеп”. На място незабавно са изпратени екипи на РДПБЗН – Варна. Установено е, че цялото жилище е обхванато от пламъците. В апартамента е живеел 70-годишен мъж, който е загинал. Унищожен е целият етаж от кооперацията, нанесени са материални щети по изолацията на сградата, стълбището и дограмата на горния етаж. \r\nИзясняват се причини и обстоятелства за възникването на инцидента.  \r\nПо случая е образувано досъдебно производство.", "date": "2019.02.23", "title": "Варна: Мъж е загинал при пожар в жилищна сграда на ул. „Прилеп”"}
{"url": "http://www.focus-news.net/news/2019/02/23/2627036/plovdiv-obrazovatelna-kampaniya-plovdiv-se-uchi-da-glasuva-shte-se-provede-v-grada.html", "text": "Образователна кампания „Пловдив се учи да гласува“ ще се проведе в града. Това съобщиха за  Радио „Фокус“ – Пловдив  от Областната администрация. Кампанията започва в 11.00 часа във фоайето на Областната администрация, когато консултантски екип ще разясни на всеки желаещ жител на града и областта ползите от машинното гласуване, сигурността и начините за използване на българските машини за гласуване. Днес и утре до 17.00 часа всеки желаещ може да се запознае с българските машини за гласуване и да зададе своите въпроси към създателите. Разяснителни лекции ще се проведат от 11.00 и от 15.00 часа. \r\nТони МИХАЙЛОВ", "date": "2019.02.23", "title": "Пловдив: Образователна кампания „Пловдив се учи да гласува“ ще се проведе в града"}
{"url": "http://www.focus-news.net/news/2019/02/23/2627027/pazardzhik-17-snegopochistvashti-mashini-sa-na-teren-v-oblastta-nad-10-sm-e-snezhnata-pokrivka-v-planinskata-chast.html", "text": "17 снегопочистващи машини са на терен в област Пазарджик, като по-голямата част от тях обработват планинските пътища в Родопите и Средногорието, съобщи за  Радио „Фокус“ – Пазарджик  дежурният в Областно пътно управление - Пазарджик. Слаб сняг към момента вали в района на Картела и село Сестримо. Снежната покривка в планинската час е над 10 см. Пътните настилки са заледени и заснежени, но обработени и опесъчени. Няма затворени пътни направления. Температурите навсякъде в планинската част са минусови. На Каратепе е – 10°, на Картела и Панагюрски колонии е -8°. \r\nАлбена ЖИЛЕКОВА", "date": "2019.02.23", "title": "Пазарджик: 17 снегопочистващи машини са на терен в областта, над 10 см е снежната покривка в планинската част"}
{"url": "http://www.focus-news.net/news/2019/02/23/2627038/shumen-s-panihida-v-pamet-na-zaginalite-za-svobodata-na-balgariya-shte-zapochnat-chestvaniyata-na-3-mart-vav-veliki-preslav.html", "text": "С панихида в памет на загиналите за свободата на България ще започнат честванията на 3 март във Велики Преслав. Това съобщиха от  Oбщината . Богослужението ще започне от 10.00 часа в храм „Св. св. Петър и Павел“ в деня на националния празник. От 10.30 часа пред паметника на загиналите преславяни във войните ще бъдат поднесени венци и цветя. От 12.00 часа на площада пред читалището ще започне празничен концерт „Танцът на свободата“, с участието на КНТ „Жътвари“, Добрич, КХН „Веселото хоро“, Велики Преслав, изпълнители от детска формация „Здравец“, Велики Преслав. От 13.30 часа програмата ще продължи с тържествено издигане на националния флаг и представяне на военно- историческата възстановка „Освобождението на Преслав 1878 г.“", "date": "2019.02.23", "title": "Шумен: С панихида в памет на загиналите за свободата на България ще започнат честванията на 3 март във Велики Преслав"}
{"url": "http://www.focus-news.net/news/2019/02/23/2627039/burgas-prodalzhava-da-vali-snyag-v-rayona-na-malko-tarnovo-bosna-v-ostanalata-chast-ot-oblastta-patishtata-sa-opesacheni.html", "text": "Продължава да вали сняг в района на Малко Търново-Босна, в останалата част от областта пътищата са обработени и опесъчени. Това съобщиха за  Радио „Фокус“ – Бургас  от Областното пътно управление. Почистена е напълно АМ „Тракия“, както и в района на Карнобат. Видимостта е нормална, движението е спокойно. Движението по път ІІ-99 Бургас – Царево при км 14+882 е забранено за МПС с тегло над 12 т. Временно са въведени няколко ограничения за движение на МПС. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г. Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Нормално се осъществява движението в сутрешните часове на съботния ден в град Бургас. Спокойно е движението по централните улици „Иван Вазов“, „Христо Ботев“, „Цар Симеон“, „Генерал Гурго“ и „Булаир“, както и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nДеница ДИМИТРОВА", "date": "2019.02.23", "title": "Бургас: Продължава да вали сняг в района на Малко Търново-Босна, в останалата част от областта пътищата са опесъчени"}
{"url": "http://www.focus-news.net/news/2019/02/23/2627031/blagoevgrad-sedem-snegorina-prodalzhavat-da-pochistvat-patnite-nastilki-v-grada.html", "text": "Седем снегорина продължават да почистват пътните настилки в града. Това каза за  Радио „Фокус“ – Пирин  Васил Бачев, управител на общинска фирма „Биострой“ – Благоевград. По думите му екипът, който се е включил в снегопочистването, е от около 35 души. Той допълни, че при евентуални интензивни валежи от сняг екипите на фирмата разполагат с 15 машини, които са напълно достатъчни, за да се справят с почистването на пътната мрежа в града. „Разполагаме със сол и луга като към момента няма проблемни ситуации“, коментира Васил Бачев. Той допълни, че паркиралите коли пречат за почистването на пътните настилки в някои квартали. „Например в квартал Освобождение има паркирали коли, които възпрепятстват работата на фирмата“, заяви Бачев. Той добави, че въпреки това до този момент там не се създават проблеми, защото участъкът не е стръмен. „В зависимост от времето по-късно ще бъдат почистени и вътрешните улиците в по-крайните квартали“, посочи Васил Бачев. \r\nДенис НИКИФОРОВ", "date": "2019.02.23", "title": "Благоевград: Седем снегорина продължават да почистват пътните настилки в града"}
{"url": "http://www.focus-news.net/news/2019/02/23/2627028/tass-moskva-shte-se-obarne-kam-saveta-za-sigurnost-v-sluchay-na-voenna-agresiya-sreshtu-venetsuela.html", "text": "Москва е готова да се обърне към Съвета за сигурност на ООН в случай на агресия срещу Венецуела от страна на САЩ при доставката на хуманитарна помощ на 23 февруари. Това съобщи в петък за ТАСС руският посланик в ООН Василий Небензя след среща на група от представители на повече от 50 страни от ООН, предава  TACC . \r\n\"Надявам се, че няма да имаме причина, но ако има причина за това,тогава – да (ще се обърнем към Съвета за сигурност)“, каза той, отговаряйки на съответния въпрос. \r\nПостоянният представител също така подчерта, че тази група е създадена не само за подкрепа на законните власти на Венецуела, но и като цяло за защита на международното право. \"Не само във Венецуела, но и като цяло в подхода за решаване на международни проблеми и различни кризи\", подчерта дипломатът.  Юлиян Марков", "date": "2019.02.23", "title": "ТАСС: Москва ще се обърне към Съвета за сигурност в случай на военна агресия срещу Венецуела"}
{"url": "http://www.focus-news.net/news/2019/02/23/2627042/narodniyat-predstavitel-ot-pp-gerb-krasen-krastev-shte-provede-priemen-den-v-byala-slatinana-25-fevruari.html", "text": "Народният представител от ПП ГЕРБ Красен Кръстев организира приемен ден за граждани в Бяла Слатина, съобщиха от  пресцентъра на ПП ГЕРБ.  Той ще се проведе на 25 февруари 2019 г. (понеделник) от 11.00 часа в офиса на партията, намиращ се на ул. \"Климент Охридски\".", "date": "2019.02.23", "title": "Народният представител от ПП ГЕРБ Красен Кръстев ще проведе приемен ден в Бяла Слатинана 25 февруари"}
{"url": "http://www.focus-news.net/news/2019/02/23/2627043/predsedatelyat-na-parlamentarnata-komisiya-po-kulturata-i-mediite-vezhdi-rashidov-shte-bade-na-rabotno-poseshtenie-v-turtsiya-na-25-i-26-fevruari.html", "text": "Председателят на парламентарната Комисия по културата и медиите Вежди Рашидов ще бъде на кратко работно посещение в Турция на 25 и 26 февруари 2019г., съобщиха от  Комисията . В понеделник  в Анкара той ще се срещне с Емруллах Ишлер, председател на Комисията по националното образование, културата, младежта и спорта на Великото национално събрание на Турция. На следващия ден  Вежди Рашидов ще посети Екзархията в Истанбул, българския Музей в Метоха и Желязната църква „Свети Стефан“ и ще разговаря с членове на църковното ни настоятелство.", "date": "2019.02.23", "title": "Председателят на парламентарната Комисия по културата и медиите Вежди Рашидов ще бъде на работно посещение в Турция на 25 и 26 февруари"}
{"url": "http://www.focus-news.net/news/2019/02/23/2627032/kmetat-na-lovech-korneliya-marinova-nyama-postapili-signali-vav-vrazka-s-meteorologichnata-obstanovka-nyama-naseleni-mesta-bez-tok-na-teritoriyata-na-obshtinata.html", "text": "Няма постъпили сигнали във връзка с метеорологичната обстановка, няма населени места без ток на територията на общината. Това каза за  Агенция „Фокус“  кметът на Община Ловеч Корнелия Маринова.  \r\nПо думите й през нощта се е наложило временно затваряне на пътя I – 6 за София по трасето на автомагистрала „Хемус“. „Стресови ситуации през нощта не е имало“, каза още тя.  \r\nДеница КИТАНОВА", "date": "2019.02.23", "title": "Кметът на Ловеч Корнелия Маринова: Няма постъпили сигнали във връзка с метеорологичната обстановка, няма населени места без ток на територията на общината"}
{"url": "http://www.focus-news.net/news/2019/02/23/2627037/varna-ne-sa-konstatirani-seriozni-intsidenti-zaradi-silnite-porivi-na-vyatara-v-oblastta-na-mesta-ima-padnali-kloni.html", "text": "Не са констатирани сериозни инциденти заради силните пориви на вятъра във Варненска област, на места има паднали клони. Това съобщи за  Радио „Фокус“ – Варна  дежурният диспечер на Областна администрация – Варна. Към този час няма сигнали за дървета, паднали върху автомобили, сгради или пътища в областта. Сняг е валял на много места във Варненска област, като най-сериозните валежи са били в града. Според информация на Областната администрация, в по-малките население места в областта, като Вълчи дол и Ветрино, няма снежна покривка, но на места по пътната мрежа има заледявания. Към момента пътищата към Добрия, Бургас, както и автомагистралите „Хемус“ и „Черно море“, са проходими при зимни условия. От сутрешните часове на деня машини хвърлят луга и пясък по пътните настилки. Опесъчава се и участъкът при „Аксаковската панорама“ по пътя Варна – Добрич. Всички населени места са с нормално електрозахранване и водоснабдяване. Пристанището във Варна е отворено за маневриране на кораби. Летището във Варна се почиства и към момента няма данни за закъснели полети поради метеорологичната обстановка. \r\nБояна АТАНАСОВА", "date": "2019.02.23", "title": "Варна: Не са констатирани сериозни инциденти заради силните пориви на вятъра в областта, на места има паднали клони"}
{"url": "http://www.focus-news.net/news/2019/02/23/2627045/ivan-stoyanov-op-chistota-vsichki-osnovni-patni-arterii-v-plovdiv-sa-pochisteni-do-asfalt-prioritetno-se-raboti-pri-spirkite-podlezite-i-trotoarite.html", "text": "Всички основни пътни артерии в град Пловдив са почистени до асфалт, въпреки образувалата се след нощните валежи  над 10 сантиметра снежна покривка. Това съобщи за  Радио „Фокус“ – Пловдив  директорът на ОП „Чистота“ в града Иван Стоянов. По думите му, още в полунощ, когато дъждът е започнал да преминава в сняг, 26 разпръсквача на сол са започнали обработка на мостовете, надлезите, булевардите и улиците в града, а след понижаването на температурите от 03.00 часа към солта е бил добавен разтвор от калциев хлорид. „Поради силния вятър имаше навявания на входно-изходните артерии на Пловдив, което наложи неколкократната им обработка с противообледенителни материали“, каза Стоянов. Шест мултифункционални машини днес почистват вътрешнокварталните улици, пешеходните зони, тротоарите и велоалеите. От 06.00 часа тази сутрин всички служители ръчен труд също са на работа и приоритетно чистят снега около спирките, подлезите и тротоарите. „През целият ден температурата ще остане ниска. Очаква се утре по обед тя да се повиши до -1 градус и снегът да започне да се топи“, каза още Иван Стоянов. \r\nТони МИХАЙЛОВ", "date": "2019.02.23", "title": "Иван Стоянов, ОП „Чистота“: Всички основни пътни артерии в Пловдив са почистени до асфалт, приоритетно се работи при спирките, подлезите и тротоарите"}
{"url": "http://www.focus-news.net/news/2019/02/23/2627046/prof-georgi-rachev-klimatolog-dva-dni-stud-ne-oznachava-che-zimata-se-e-zavarnala.html", "text": "Два дни студ не означава, че зимата се е завърнала. Това каза в интервю за  Агенция „Фокус“  климатологът проф. Георги Рачев. Той уточни, че преди една седмица е свършила зимата. „Днес и утре ще бъде ужасно студено, ще бъде типична зима. Това не означава, че зимата се завръща. Обикновено тези заглавия са приоритет на журналистите, които обичат да доукрасяват нещата“, каза проф. Рачев. По думите му ще има ледени дни и ще бъде много студено. „Особено днес сутрешните температури на много места са от порядъка на минус 6, минус 8, минус 10 градуса. Утре в неделя в някои изолирани места могат да бъдат и по-ниски. Това не означава, че зимата е дошла, защото още утре в неделя следобедните часове температурите значително ще се повишат. Те ще станат положителни и до към четвъртък ни очаква едно нормално време за края на февруари, дори малко по-топло от нормалното“, допълни още климатологът. Проф. Георги Рачев обърна внимание, че февруари и март са месеци на контрастите. Климатологът даде пример с 1 март миналата година. „На 1 март \"загинахме\" от студ. Тогава почти в цяла България бяха отбелязани приблизително рекордни отрицателни температури. Т.е. на 1 март в София беше –  минус 17 градуса, в Кнежа – минус 25 градуса. Веднага в противовес хората дали си спомнят 30 март миналата година. Не 100 години назад, когато в България температурите бяха плюс 22 и стигнаха до 24 градуса в Русе, във Велико Търново“, обясни още проф. Рачев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.02.23", "title": "Проф. Георги Рачев, климатолог: Два дни студ не означава, че зимата се е завърнала"}
{"url": "http://www.focus-news.net/news/2019/02/23/2627048/sport-otborat-na-uotford-postigna-zapomnyashta-se-pobeda-sreshtu-kardif-siti-v-mach-ot-angliyskata-premiar-liga.html", "text": "Футбол: Отборът на Уотфорд победи Кардиф Сити с 5:1 в мач от 27-ия кръг на английската Премиър лига, но гостите се зарадваха на още две постижения, благодарение на запомнящия се  резултат. \r\nПолузащитникът на тима Жерар Деулофеу реализира хеттрик в срещата. Това е първият хеттрик на играч на Уотфорд в елита на Англия от 33 години насам. Последният е бил дело на Марк Фалко срещу Астън Вила през октомври 1986 година. \r\nВ същото време Уотфорд отбелязва 5 гола в един мач във Премиър лигата  за първи път от успеха с 5:1 срещу Лестър през ноември пак през 1986 година.", "date": "2019.02.23", "title": "Спорт: Отборът на Уотфорд постигна запомняща се победа срещу Кардиф Сити в мач от английската Премиър лига"}
{"url": "http://www.focus-news.net/news/2019/02/23/2627040/varna-43-mashini-rabotyat-po-opesachavaneto-na-patishtata-v-oblastta.html", "text": "Пътните настилки на територията на Варненска област са заснежени. Почистват се и се обработват. 43 машини работят по опесъчаването на пътищата в областта. Това съобщиха за  Радио „Фокус“ – Варна  от Областно пътно управление – Варна. По данни на дежурния диспечер, машините преминават в най-заснежените и заледи участъци по няколко пъти. Към момента пътищата към Добрич, Бургас, както и автомагистралите „Хемус“  и „Черно море“, са проходими при зимни условия. Опесъчава се и участъка при „Аксаковската панорама“ по пътя Варна – Добрич. \r\nДвижението от км 0 до км 8 по автомагистрала „Черно море“ се осъществява двупосочно в едно платно посока Варна – Бургас поради ремонтни дейности. Очаква се нормалното преминаване да бъде възстановено до края на март. Въведено ограничение има по път I-9 в участъка Кранево-Варна при км 83. Забранено е преминаването на моторни превозни средства над 10 тона, като обходният маршрут е през Кичево и Оброчище.", "date": "2019.02.23", "title": "Варна: 43 машини работят по опесъчаването на пътищата в областта"}
{"url": "http://www.focus-news.net/news/2019/02/23/2627047/veliko-tarnovo-festivalat-nastolen-grad-shte-se-provede-za-treta-poredna-godina-v-grada.html", "text": "Фестивалът „Настолен град“ ще се проведе за трета поредна година във Велико Търново. Това съобщиха за  Радио „Фокус“ – Велико Търново  организаторите от фондация „Да играем“. Тази година форумът ще се проведе в два дни – днес и утре. Очаква се в старата столица да се съберат любители на настолните игри от цяла България. Предвидени са много игри, демонстрации турнири и награди. Игрите ще се предоставят безплатно, като в тях може да се включи всеки, който проявява интерес. Очакват се едни от най-големите производители да настолни игри в България да представят своите продукти. В рамките на форума ще се проведат и турнири по едни от най-популярните в световен мащаб настолни игри – „CATAN Big Game“,  „Каркасон“,  „Кингдомино“, „Squirrel Attack“ и „Yu-Gi-Oh“. В програмата за двата дни са включени редица събития, като отборни предизвикателства и арт работилници. Ще бъде изтеглена томбола с много награди. \r\nФестивалът „Настолен град“ се организира от фондация „Да играем“, която има за цел да разпространява настолните, социални и ролеви игри като форма на забавление и общуване на живо, да изгради общност от играещи хора като насърчава неагресивен състезателен дух, но и кооперативност.„Да играем“ започва като неформална инициатива през 2014 година и от тогава насам стои зад множество събития с настолни игри в региона на Велико Търново. Предишните две издания на „Настолен град“ – през 2017 и 2018 година, събраха стотици почитатели на игрите от цялата страна. \r\nНадежда КРЪСТЕВА", "date": "2019.02.23", "title": "Велико Търново: Фестивалът „Настолен град“ ще се проведе за трета поредна година в града"}
{"url": "http://www.focus-news.net/news/2019/02/23/2627049/kyustendil-dvizhenieto-po-pat-selo-pastra-rilski-manastir-v-uchastak-ot-50-metra-se-osashtestvyava-v-edna-lenta-poradi-izvarshvane-na-avariyno-vazstanovitelni-deynosti.html", "text": "Движението по третокласен път в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. Това съобщиха за  Радио „Фокус“ – Пирин  от Областно пътно управление – Кюстендил. Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nДенис НИКИФОРОВ", "date": "2019.02.23", "title": "Кюстендил: Движението по път село Пастра – Рилски манастир в участък от 50 метра се осъществява в една лента поради извършване на аварийно-възстановителни дейности"}
{"url": "http://www.focus-news.net/news/2019/02/23/2627041/afp-vlastite-v-kyurasao-blokiraha-korab-s-pomosht-za-venetsuela-ot-chastni-dariteli-ot-sasht.html", "text": "Властите в Кюрасао блокираха кораб с помощ за Венецуела от частни дарители от САЩ, осигурен от поддръжниците на опозицията от Венецуела , подготвен да отпътува за размирната латиноамериканска страна, предава  AFP . \r\nОпозицията подготви контейнери в Кюрасао от частни донори в Съединените щати - част от по-широка помощ от страна на САЩ за Хуан Гуайдо, като инструмент за натиск върху президента Николас Мадуро. \r\nОрганизаторите се опитаха в петък да натоварят помощта на кораба „Седемте морета“, закотвен в пристанището на карибския остров на 40 мили (65 километра) от брега на Венецуела. \r\n\"Властите тук блокираха товаренето на контейнерите с хуманитарна помощ за Венецуела\", каза капитанът на кораба  Карлос Куинтавалле пред AFP в пристанището. \r\nКюрасао се превърна в един от центровете на противопоставяне между Гуайдо и Мадуро, припомня агенцията.  Юлиян Марков", "date": "2019.02.23", "title": "AFP: Властите в Кюрасао блокираха кораб с помощ за Венецуела от частни дарители от САЩ"}
{"url": "http://www.focus-news.net/news/2019/02/23/2627053/razgrad-zaradi-skasani-provodnitsi-6-naseleni-mesta-v-oblastta-sa-bili-bez-tok-prez-noshtta.html", "text": "По данни на дежурния в Областния съвет за сигурност шест населени места в област Разград са останали без електричество през нощта вследствие на скъсани проводници високо напрежение. Това съобщиха от  областната администрация в Разград . Авариите са отстранени за час и половина. Без ток между 21.00 ч. и 22.30 ч. на 22 февруари са били селата: Костанденец, Киченица, Просторно, Побит камък и Топчии, както и ½ от град Цар Калоян. В Топчии е възникнала и втора авария рано тази сутрин, като без ток е било половината село. В Областния съвет за сигурност няма данни за пътни и други инциденти в региона. Машините на пътноподдържащите фирми в областта са излезли да лугират пътищата в 4.00 ч.", "date": "2019.02.23", "title": "Разград: Заради скъсани проводници 6 населени места в областта са били без ток през нощта"}
{"url": "http://www.focus-news.net/news/2019/02/23/2627052/api-vazstanoveno-e-dvizhenieto-po-pat-i-2-shumen-razgrad-v-rayona-na-s-tvardintsi.html", "text": "Възстановено е движението по път I-2 Шумен – Разград в района на с. Твърдинци. Това съобщиха от  пресцентъра на Агенция \"Пътна инфраструктура\".", "date": "2019.02.23", "title": "АПИ: Възстановено е движението по път I-2 Шумен – Разград в района на с. Твърдинци"}
{"url": "http://www.focus-news.net/news/2019/02/23/2627055/rzi-varna-vseki-palnoleten-grazhdanin-mozhe-da-uznae-imunizatsionniya-si-status-sreshtu-morbili-chrez-izsledvane-v-laboratoriya-v-grada.html", "text": "Напомняме на всеки гражданин над 18-годишна възраст, че може да узнае имунизационния си статус срещу морбили чрез изследване в лаборатория в града, съобщават от  Регионалната здравна инспекция (РЗИ) – Варна . „Всеки гражданин на възраст над 18 години, който не е наясно със своя имунизационен статус спрямо морбили, може да го узнае чрез изследване на кръвна проба за титър на антителата (клас IgG) срещу морбили. Това може да бъде направено в немалко от лабораториите във Варна“, гласи част от съобщението на РЗИ – Варна. Според дадената информация от РЗИ, при отрицателен титър или желание за имунизация/реимунизация, ваксината може да бъде поставена от общопрактикуващият лекар на всеки, както и в Имунизационния кабинет на РЗИ-Варна. От институцията напомнят, че биопродуктът за ваксината трябва да бъде закупен предварително от аптечната мрежа чрез заявка. РЗИ – Варна припомнят още, че ваксината срещу морбили е въведена след 1969 г. Това означава, че хората, родени преди това, могат да имат имунитет само ако са преболедували от морбили. \r\nБояна АТАНАСОВА", "date": "2019.02.23", "title": "РЗИ – Варна: Всеки пълнолетен гражданин може да узнае имунизационния си статус срещу морбили чрез изследване в лаборатория в града"}
{"url": "http://www.focus-news.net/news/2019/02/23/2627044/tass-venetsuelskata-natsionalna-gvardiya-izpolzva-salzotvoren-gaz-sreshtu-indiantsi-blizo-do-granitsata-s-braziliya.html", "text": "Венецуелската национална гвардия използва сълзотворен газ в петък вечерта срещу членове на индиански племена в района на границата с Бразилия. Това съобщи вестник El Nacional, позовавайки се на депутата от Народното събрание на Венецуела Америко де Грасия, предава  TACC . \r\nСпоред публикацията сблъсъците са станали в град Санта Елена де Уайрен, разположен на 15 км от границата с Бразилия. Причината за конфронтацията е опитът на местните жители да блокират движението на Националната гвардия по границата. Снимки в социалните мрежи, показват барикадите, поставени по пътищата. \r\nПо-рано беше съобщено, че в района на Сан Франциско де Юруани венецуелските военни откриха огън по коренното население, което също се опитваше да им попречи да достигнат до границата с Бразилия. Двама души загинаха, други 14 бяха ранени. След този инцидент възмутените индианци взеха заложници от генерала от Националната гвардия Хосе Мигел Монтоя, който командваше военните по време на сблъсъка. \r\nВ четвъртък вечерта, по решение на президента на Венецуела Николас Мадуро, сухопътната граница на тази страна с Бразилия беше напълно затворена, а в петък вицепрезидентът на Венецуела Делси Родригес обяви временно затварянето на три моста, които свързват територията на републиката с Колумбия. Това решение бе взето, след като венецуелската опозиция обяви намерението си да достави хуманитарна помощ от Бразилия и Колумбия. Венецуелското правителство настоява, че помощта може да бъде предоставена само по силата на международното право и не възнамерява да пуска стоките, събрани от опозицията през границата.  Юлиян Марков", "date": "2019.02.23", "title": "ТАСС: Венецуелската национална гвардия използва сълзотворен газ срещу индианци близо до границата с Бразилия"}
{"url": "http://www.focus-news.net/news/2019/02/23/2627054/premierat-boyko-borisov-shte-uchastva-v-sreshtata-na-varha-evropeyski-sayuz-liga-na-arabskite-darzhavi-v-egipet.html", "text": "Министър-председателят Бойко Борисов ще участва в срещата на върха между държавите-членки на Европейския съюз и държавите-членки на Лигата на арабските държави. Форумът ще се проведе на 24 и 25 февруари в египетския град Шарм Ел-Шейх. Това съобщиха от  правителствената информационна служба.   \r\nСрещата на върха в Египет ще събере за първи път държавните и правителствените ръководители от ЕС и Лигата на арабските държави. Целта на форума е да бъде постигнато задълбочаване на европейско-арабското партньорство и да бъдат начертани насоки за справяне с глобалните предизвикателства. Лидерите от ЕС и Лигата на арабските държави ще направят още преглед на отношенията между двете страни и ще обсъдят общите усилия за решаване на регионални въпроси от взаимен интерес. Във фокуса на разговорите в Шарм Ел-Шейх ще бъдат теми като търговия и инвестиции, миграция, сигурност и ситуацията в региона. Срещата на върха в Шарм Ел-Шейх трябва да подчертае необходимостта от засилени стратегически отношения между ЕС и арабския свят. \r\nПрезидентът Доналд Туск ще бъде съпредседател на срещата на високо равнище заедно с египетския президент Абдел Фатах ал-Сиси.", "date": "2019.02.23", "title": "Премиерът Бойко Борисов ще участва в срещата на върха Европейски съюз-Лига на арабските държави в Египет"}
{"url": "http://www.focus-news.net/news/2019/02/23/2627050/blagoevgrad-nad-140-mladezhi-ot-tsyalata-strana-uchastvat-v-10-iya-yubileen-zimen-universitet-na-mladezhi-gerb-pod-nadslov-eubg-v-sandanski.html", "text": "Започна 10-ия юбилеен Зимен университет на Младежи ГЕРБ под наслов #EU.bg, предаде репортер на  Радио „Фокус“ – Пирин.  Събитието се провежда в хотел в Сандански. Форумът се организира съвместно със Сдружение „Граждани за европейско развитие на България“ и Фондация „Ханс Зайдел“. Събитието откри зам.-председателят на ГЕРБ и председател на ПГ на партията - Цветан Цветанов. В залата са още председателят на Младежи ГЕРБ и зам.-министър на външните работи - Георг Георгиев, представителят на Фондация „Ханс Зайдел“ в България - Богдан Мирчев, кметът на Сандански - Кирил Котев и народният представител от ГЕРБ-Благоевград и областен координатор на партията - Даниела Савеклиева. \r\nВ рамките на днешния и утрешния ден над 140 младежи от цялата страна ще дискутират по различни теми, свързани с национални и местни приоритети в контекста на глобалната европейска политика, с икономиката, с генезиса и съдържанието на българския политически процес в условията на демокрация, както и с бъдещето на Европа. Сред гостите на Зимния университет на МГЕРБ са председателят на Народното събрание Цвета Караянчева, българският еврокомисар Мария Габриел, заместник-министърът на икономиката Александър Манолев, евродепутатите от ГЕРБ/ЕНП, депутатът и актьор Евгени Будинов, политологът Румяна Коларова и журналистът и документалист Христо Христов. \r\nЛивия НИНОВА", "date": "2019.02.23", "title": "Благоевград: Над 140 младежи от цялата страна участват в 10-ия юбилеен Зимен университет на Младежи ГЕРБ под надслов #EU.bg  в Сандански"}
{"url": "http://www.focus-news.net/news/2019/02/23/2627059/pazardzhik-zapochna-zasazhdaneto-na-darveta-v-tsentralna-gradska-chast-i-kvartalite-na-grada.html", "text": "В Пазарджик започна засаждането на дървета в централна градска част и кварталите на града, съобщиха от  общинската администрация . Предварително беше направен оглед и изготвен списък с местата, където през следващите две седмици ще бъдат посадени 300 декоративни фиданки. Видът им е съобразен с метеорологичните условия и териториалното разположение. Вече са доставени първите широколистни дървета от сортовете явор, див кестен, албиция, полски ясен и чинар.", "date": "2019.02.23", "title": "Пазарджик: Започна засаждането на дървета в централна градска част и кварталите на града"}
{"url": "http://www.focus-news.net/news/2019/02/23/2627061/todor-andreev-velosipedist-patuvaneto-mi-s-kolelo-ot-berlin-do-shipka-e-s-tsel-da-pocheta-pametta-na-zaginalite-za-osvobozhdenieto-na-balgariya.html", "text": "Пътуването ми с колело от Берлин до Шипка е с цел да почета паметта на загиналите за Освобождението на България. Това каза Тодор Андреев, велосипедистът, който на 21 февруари е потеглил с колело от Берлин, за да изкачи Шипка на 3 март, в интервю за   Агенция „Фокус“ . „Искам да проверя дали притежавам същия дух, като нашите прадеди, които са се борели за свободата на България“, заяви Андреев. Той отбеляза, че няма причина, която да го оправдае да не го направи. „България се нуждае от пробуждане и всеки един българин да оценява това, което прославя страната ни по един или по друг начин“, отбеляза велосипедистът.  \r\nТодор Андреев обясни, че маршрутът е дълъг 2 587 км., като на ден ще изминава около 260 км. По думите му няма да има екип с него, който да го придружава през целия маршрут, но на връх Шипка ще го очакват хора, които ще се погрижат за здравословното му състояние.  \r\n„Предвиждам на 10 км. почивка между 5 и 10 минути, а на 20 и 30 км., като зависи от моето състояние, ако имам възможност ще карам, ако не мога повече, ще правя между половин и 1 час почивка. По-дългата пауза ще използвам за хранене. Плановете са ми при съмване да стартирам, а при свечеряване да приключвам дневното каране. Всичко все пак зависи от условията и от природните явления до колко все пак позволяват да спазвам изготвения от мен график. Ще се опитам максимално да спазя самите спирки, които съм си отредил. Ще има организация и по останалите градове в страните и за това трябва да бъда точен“, каза велосипедистът. Андреев отбеляза, че единственото нещо, което го притеснява по време на похода е да не попадне в пътен инцидент или да не го забави силният вятър.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.23", "title": "Тодор Андреев, велосипедист: Пътуването ми с колело от Берлин до Шипка е с цел да почета паметта на загиналите за Освобождението на България"}
{"url": "http://www.focus-news.net/news/2019/02/23/2627056/georg-georgiev-mgerb-na-evropeyskite-izbori-shte-se-yavim-s-idei-i-poslaniya.html", "text": "На европейските избори ще се явим с идеи и послания. Това каза зам.-министърът на външните работи и председател на МГЕРБ Георг Георгиев по време на 10-тия юбилеен Зимен университет на Младежи ГЕРБ, предаде репортер на  Радио „Фокус“ – Пирин.  По думите му тази година събитието се случва в особено време, непосредствено преди Европейските избори. „На изборите ще се явим пред гражданите с ясни послания и идеи, но най-важното с мисълта за целия Балканския полуостров”, каза още Георгиев. Той посочи, че през последните години България е натрупала опит, благодарение на премиера Бойко Борисов и ПП ГЕРБ. „За европейските избори сме си поставили високи приоритети, които ще трябва да защитаваме”, допълни Георгиев. Той заяви, че в момента се наблюдава огромен ръст на популизма, който се комбинира с буквални лъжи. „Това виждаме от страна на нашите опоненти, които демонстрират пренебрежение към българските граждани, абдикирайки от законността”, заяви Георгиев. Той подчерта, че това е нещо, което ПП ГЕРБ не може и няма да допусне.  \r\nОт своя страна представителят на Фондация „Ханс Зайдел“ в България - Богдан Мирчев заяви, че вече десет години се провежда Зимния университет на МГЕРБ, в рамките на който винаги са били създавани много добри условия за работа. „Това е и причината, поради която ние още от самото начало подкрепяме тази и други подобни инициативи, с които искаме да дадем възможност на младите хора, интересуващи се от политика да повишите не само своите знания, но ѝ да добият политическа култура”, коментира Мирчев.  \r\nЛивия НИНОВА", "date": "2019.02.23", "title": "Георг Георгиев, МГЕРБ: На европейските избори ще се явим с идеи и послания"}
{"url": "http://www.focus-news.net/news/2019/02/23/2627058/daniela-saveklieva-pp-gerb-za-deseta-poredna-godina-zimniyat-universitet-na-mgerb-sabira-nay-dobrite-v-nashata-politika-i-nay-dobrite-sred-nashite-mladezhi-koito-sa-badeshteto.html", "text": "За десета поредна година Зимният университет на МГЕРБ събира най-добрите в нашата политика и най-добрите сред нашите младежи, които са бъдещето. Това каза народният представител и областен координатор на ПП ГЕРБ – Благоевград Даниела Савеклиева по време на 10-ия юбилеен Зимен университет на Младежи ГЕРБ, предаде репортер на  Радио „Фокус“ – Пирин.  По думите ѝ всеки ден от ПП ГЕРБ работят за това – да оставят страната по-подредена, за младите хора, които ще поемат щафетата. „За тези 10 години България се промени много, благодарение на хора като Вас, които в началото бяха на Вашите места, а днес са министри, зам.-министри, кметовете. Днес имате уникалната възможност да научите от първа ръка всичко, което ви вълнува. Не се притеснявате да задавате въпроси. Бъдете активни, бъдете нашата подкрепа, вие сте хората, в които се оглеждаме и тези, на които искаме да предадем всичко”, каза още Савеклиева. Тя добави, че младежите на ГЕРБ, правят всички останали в партията по-добри. Кметът на Сандански Кирил Котев също поздрави участниците, като благодари, че за поредна година събитието се провежда именно в града.   \r\nЛивия НИНОВА", "date": "2019.02.23", "title": "Даниела Савеклиева, ПП ГЕРБ: За десета поредна година Зимният университет на МГЕРБ събира най-добрите в нашата политика и най-добрите сред нашите младежи, които са бъдещето"}
{"url": "http://www.focus-news.net/news/2019/02/23/2627051/iliyan-yanchev-kmet-na-malko-tarnovo-natrupaliyat-snyag-v-obshtinata-e-ne-poveche-ot-10-sm-obstanovkata-e-spokoyna.html", "text": "Натрупалият сняг е не повече от 10 см. Това каза за  Радио „Фокус“ – Бургас  кметът на Община Малко Търново Илиян Янчев по повод обявения жълт код за валежи от сняг и вятър, който е в сила за цялата страната. По думите му обстановката в Малко Търново е спокойна. „Няма силен вятър така, както беше обявен, единствено вали лек сняг“, каза още Янчев. \r\nДеница ДИМИТРОВА", "date": "2019.02.23", "title": "Илиян Янчев, кмет на Малко Търново: Натрупалият сняг в общината е не повече от 10 см., обстановката е спокойна"}
{"url": "http://www.focus-news.net/news/2019/02/23/2627063/plovdiv-na-25-i-26-fevruari-shte-se-izvarshi-planov-remont-na-pompena-stantsiya-yug-vazmozhno-e-narusheno-vodopodavane-po-visokite-etazhi.html", "text": "На 25 и 26 февруари ще се извърши планов ремонт на Помпена станция „Юг“. Това съобщиха за  Радио „Фокус“ – Пловдив  от водоснабдителното дружество, обслужващо областта. Възможно е заради ремонта да бъде нарушено водоподаване по високите етажи на града. Дружеството се извинява предварително на своите абонати за създаденото временно неудобство. \r\nТони МИХАЙЛОВ", "date": "2019.02.23", "title": "Пловдив: На 25 и 26 февруари ще се извърши планов ремонт на Помпена станция „Юг“, възможно е нарушено водоподаване по високите етажи"}
{"url": "http://www.focus-news.net/news/2019/02/23/2627064/a1-on-makedoniya-zabranyava-se-dvizhenieto-na-kamioni-po-mnozhestvo-planinski-patishta-vklyuchitelno-na-deve-bair.html", "text": "Трафикът по държавните пътища в Македония се осъществява предимно по мокри и хлъзгави пътища. Сняг вали почти над цялата страна, по редица планински пътища е въведена забрана за движение на тежкотоварни автомобили, информира македонският портал  A1 On . \r\nОт македонската пътна агенция информират, че тази сутрин, поради интензивния сняг и силен вятър, се въвежда забрана за тежкотоварни автомобили по пътя Маврово-Дебър, Битоля-Ресен, Гостивар-Кичево през планинския проход Стража и пътя Крива Паланка-ГКПП Деве баир на границата с България.  Юлиян Марков", "date": "2019.02.23", "title": "А1 Оn (Македония): Забранява се движението на камиони по множество планински пътища, включително на Деве баир"}
{"url": "http://www.focus-news.net/news/2019/02/23/2627066/sport-milan-s-treta-poredna-pobeda-v-seriya-a.html", "text": "Футбол: Милан спечели с 3:0 домакинството си на Емполи в мач от Серия \"А\". Тимът на Дженаро Гатузо вкара и трите си гола след почивката, като началото постави Кшищоф Пьонтек (49). Полякът се разписа за пети път за “росонерите”. Точни бяха още Франк Кеси (51) и Саму Кастийехо (67). Голове на Лукас Пакета и Фабио Борини пък бяха отменени от ВАР.   \r\nС този успех Милан продължава да бъде на 4-то място в Серия А с 45 точки, с 1 по-малко от третия Интер, който в неделя гостува на Фиорентина. Емполи е точно над чертата - 17-та позиция с 21 точки.", "date": "2019.02.23", "title": "Спорт: Милан с трета поредна победа в Серия \"А\""}
{"url": "http://www.focus-news.net/news/2019/02/23/2627065/pazardzhik-okolo-15-sm-e-snezhnata-pokrivka-v-kurortnoto-selo-panagyurki-kolonii-patishtata-sa-prohodimi.html", "text": "Около 15 см е снежната покривка в курортното село Панагюрки колонии след снеговалежите от изминалата нощ, съобщи за  Радио „Фокус“ – Пазарджик  Петко Стоев, кмет на населеното място. Температурата към момента е около минус 6 градуса. „Всички пътища от и до селото са разчистени и опесъчени. Има туристи в съботния ден, които поемат към връх „Братия“ или към местните хижи. За съжаление снегът е малко и няма условия за зимни спортове“, уточни Стоев. Той допълни, че са осигурени необходимите количества пясък и луга за целия зимен сезон. \r\nАлбена ЖИЛЕКОВА", "date": "2019.02.23", "title": "Пазарджик: Около 15 см е снежната покривка в курортното село Панагюрки колонии, пътищата са проходими"}
{"url": "http://www.focus-news.net/news/2019/02/23/2627057/sofiya-izvarshva-na-opesachavane-na-planinskite-patishta-na-vitosha.html", "text": "В интервала от 11.00 до 14.00 часа поради извършване на опесъчаване и снегопочистване ще бъдат затворени за автомобили планинските пътища на Витоша \"Драгалевци - Алеко\" и \"Бояна - Златни мостове\". Това съобщиха от пресцентъра на  Столична община . В останалото време движението на превозни средства се извършва с вериги. Градският транспорт се движи по обичайните си маршрути.  \r\nЕкип на дирекция \"Аварийна помощ и превенция\" на Столична община е на терен и следи за обстановката.", "date": "2019.02.23", "title": "София: Извършва на опесъчаване на планинските пътища на Витоша"}
{"url": "http://www.focus-news.net/news/2019/02/23/2627067/prof-georgi-rachev-klimatolog-proletta-e-netarpeliva-klimatichno-tya-nastapva-na-1-mart-i-shte-zapochne-s-toplo-vreme.html", "text": "Пролетта е нетърпелива - климатично тя настъпва на 1 март и ще започне с топло време. Това каза климатологът проф. Георги Рачев в интервю за  Агенция „Фокус“  за резките промени в температурите през февруари, за края на зимата и пролетта.  \r\nТой обясни, че преди седмица е свършила зимата и допълни, че астрономическата пролет ще бъде на 20 март, точно в 23.58 ч. „Денят и нощта ще бъдат еднакви по продължителност почти навсякъде по земята. Слънцето се завръща от юг и ще става все по-топличко и по-топличко. Което не значи, че няма да има през март сняг и отрицателни температури. Баба Марта като февруари е известна със своя нрав да бъде топло и студено“, каза климатологът. Той уточни, че пролетта ще бъде нормална по отношение на температурите. „Март месец се очертава малко по-топъл. Това означава 0, 5 до 1 градус по-топъл от нормалното климатично, което е осреднено за 30-годишен период“, обясни проф. Рачев. Той прогнозира, че средната мартенска температура ще бъде  между 4 и 8 градуса. Според него в третия месец от годината се очакват нормални валежи. „Валежите през март в ниското са около 50-60 л/кв. м и по-високо в планините вече над 2000 м, достига до 100 л/кв. м.“, прогнозира проф. Георги Рачев.  \r\n„Другата прогноза на големите световни метеоцентрове е, че май месец ще бъде с малко по-малко валежи от нормалното“, допълни климатологът по отношение на пролетта.  \r\nДеница КИТАНОВА Пълния текст на интервюто четете в „Мнение”", "date": "2019.02.23", "title": "Проф. Георги Рачев, климатолог: Пролетта е нетърпелива - климатично тя настъпва на 1 март и ще започне с топло време"}
{"url": "http://www.focus-news.net/news/2019/02/23/2627071/ministar-temenuzhka-petkova-blizo-84-ot-yuzhniya-gazov-koridor-veche-sa-realizirani-ostava-interkonektorat-gartsiya-balgariya.html", "text": "Близо 84% от Южния газов коридор вече са реализирани, остава интерконекторът Гърция – България. Това каза министърът на енергетиката Теменужка Петкова в интервю за предаването „Седмицата“ по  Дарик радио . \r\nПо повод участието ѝ в срещата в Баку за Южния газов коридор на 20 февруари, Петкова посочи, че мястото на България в този проект е ключово и се изразява чрез интерконектора Гърция – България. „Капацитетът му е между 3 и 5 млрд. куб. м. природен газ годишно и той ще бъде абсолютна гаранция за диверсификацията на източниците на природен газ за България и Югоизточна Европа. През 2020 г. тази връзка трябва да бъде въведена в експлоатация“, коментира тя. \r\nЕнергийният министър заяви, че проектът се движи с много сериозни темпове, като близо 84% вече са изпълнени. „Остава изграждането на интерконектора Гърция – България, като с него 1/3% от природния газ у нас ще е диференциран“, каза още Петкова. \r\nТя посочи, че от транзита на природен газ, който България реализира – 17 млрд. куб. м. годишно, 14 млрд. куб. м. е транзитът за Турция, около 2 млрд. куб. м. е транзитът за Гърция и около 800 млн. куб. м. е транзитът за Македония. „Като с реализацията на проекта Турски поток Турция ще получава директно своите количества на базата на новата инфраструктура, която се изгражда в момента. Но ние искаме България да остане незаобиколим фактор на газовата карта на Европа и затова заедно с ЕК сме създали концепция за изграждане на газоразпределителен центъра на територията на страната. Това предвижда изграждане на липсващата структура – интерконекторите България - Гърция, България- Румъния, България – Сърбия, както и създаването на борса за търговия с природен газ“, посочи енергийният министър. \r\nПеткова заяви, че България стриктно спазва европейските правила и си е извела поуките от Южен поток.", "date": "2019.02.23", "title": "Министър Теменужка Петкова: Близо 84% от Южния газов коридор вече са реализирани, остава интерконекторът Гърция - България"}
{"url": "http://www.focus-news.net/news/2019/02/23/2627069/veliko-tarnovo-darzhaven-kuklen-teatar-sliven-shte-predstavi-spektakala-malkoto-dzhudzhe-na-velikotarnovska-stsena.html", "text": "Държавен куклен театър – Сливен ще представи спектакъла „Малкото джудже” на великотърновска сцена. Това съобщават домакините от  Театър „Весел“ . Представлението е част  от съботния афиш на великотърновския куклен театър. Автор на драматургичния текст е Теодора Попова-Лазарова. Постановката е дело на Петромил Денев, а сценографията и куклите – на Евелина Савицка. Участват младите актьори Георги Георгиев, Ния Янакиева и Силвана Петрова. \r\nЧували ли сте някога за Якоб Рубенщайн? Не? Това е името на малкото джудже, чиято единствена цел е да открие златото, скрито в недрата на планината. Но когато гората е обзета от пожар, той се оказва изправен пред най-сложната задача в своя живот – да премине през пламъците, да пресече реката и да се срещне лично със Злата вещица – единствената, която може да спре огъня. \r\nПриказка за неподозираните качества, които всеки от нас носи у себе си. Вълшебна и интригуваща история, която ще грабне вниманието на децата, но едновременно с това ще укрепи вярата им в техните собствени сили. \r\nПредстои и изненада за зрител №1000, който ще получи подарък в съботния ден. Представлението ще се играе от 11.00 часа на сцената в читалище „Искра“. Проектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2019.02.23", "title": "Велико Търново: Държавен куклен театър – Сливен ще представи спектакъла „Малкото джудже” на великотърновска сцена"}
{"url": "http://www.focus-news.net/news/2019/02/23/2627072/varna-bez-voda-shte-ostanat-zhilishta-v-rayona-na-bul-saborni-poradi-rekonstruktsiya-na-26-fevruari.html", "text": "Абонати във Варна ще бъдат без вода за близо 15 часа на 26 февруари поради реконструкция на бул. „Съборни“. Това съобщиха за  Радио „Фокус“ – Варна  от водоснабдителното дружество в града. Поради реконструкция на бул. „Съборни“ от фирмата изпълнител, на 26 февруари (вторник), от 09.00 до около 24 часа с нарушено водоподаване ще бъде карето, заключено между булевардите – „Цар Освободител“, „8-ми Приморски полк“, „Мария Луиза“, ул. „Д-р Пискюлиев“ и  ул. „Отец Паисий“. \r\nБояна АТАНАСОВА", "date": "2019.02.23", "title": "Варна: Без вода ще останат жилища в района на  бул. „Съборни“ поради реконструкция на 26 февруари"}
{"url": "http://www.focus-news.net/news/2019/02/23/2627060/gabrovo-do-20-sm-dostiga-na-mesta-snezhnata-pokrivka-v-obshtinata-40-mashini-rabotyat-po-snegopochistvaneto-na-patishtata.html", "text": "Между 15 и 20 см. достига снежната покривка във високите части от община Габрово. В градската част тя е 10 см. Това съобщиха за  Радио „Фокус“ – Велико Търново  от пресцентъра на Общината. Пътищата в общината са проходи при зимни условия, за почистването им работят близо 40 машини. На прохода Шипка температурата е минус 11 градуса, пътната настилка е почистена и обработена, снежната покривка е 20 см. Остава в сила забраната за движение на МПС с обща маса над 12 тона. Пътят към курортен комплекс Узана е почистен,  снежната покривка там е около 20 см., температурата е минус 14 градуса. Вали слаб сняг, духа силен вятър, който образува навявания. Видимостта е ограничена поради мъгла. \r\nВремето в Габрово е облачно, вали слаб сняг, температурата на въздуха е минус 7 градуса, а влажността – 88%. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. Почиства се градската улична мрежа, обработват се и пътищата към селата. Градските и междуградски автобусни линии на Общински пътнически транспорт са покрити. \r\nНяма населени места без електроснбдяване. \r\nНадежда КРЪСТЕВА", "date": "2019.02.23", "title": "Габрово: До 20 см. достига на места снежната покривка в общината, 40 машини работят по снегопочистването на пътищата"}
{"url": "http://www.focus-news.net/news/2019/02/23/2627068/tsvetan-tsvetanov-pp-gerb-korneliya-ninova-sazdade-pretsedent-za-parvi-pat-bsp-ne-uchastva-v-ratifitsiraneto-na-dogovor-svarzan-s-prisaedinyavane-na-darzhava-v-nato.html", "text": "Една от основните причини БСП да напусне парламента бе, за да не участва в процедурата по ратифициране на протокола за присъединяване на Северна Македония към Северноатлантическия съюз. Това каза зам.-председателят на ГЕРБ и председател на ПГ на партията - Цветан Цветанов по време на откриването на 10-ия юбилеен Зимен университет на Младежи ГЕРБ, предаде репортер на  Радио „Фокус“ – Пирин.  По думите му това е станало ясно, когато в сряда, председателят на Народното събрание Цвета Караянчева е предложила ратифицирането на договора да бъде гледано като точка първа, но БСП не са влезли в зала. „Исторически прецедент, който създаде Корнелия Нинова е, че за първи път БСП не участва в процедурата за ратифициране на договор, свързан с държава, която иска да стане член на Северноатлантическия съюз”, каза още Цветанов.  \r\nТой добави, че с напускането на парламента, левицата ще генерира и много фалшиви новини, което е и една от причините да си създадат партийна телевизия. „Прави се разход, за да има пропагандна машина, която да работи именно за тези фалшиви новини”, допълни Цветанов.  \r\nЛивия НИНОВА", "date": "2019.02.23", "title": "Цветан Цветанов, ПП ГЕРБ: Корнелия Нинова създаде прецедент - за първи път БСП не участва в ратифицирането на договор, свързан с присъединяване на държава в НАТО"}
{"url": "http://www.focus-news.net/news/2019/02/23/2627073/pazardzhik-prohodimi-pri-zimni-usloviya-sa-patishtata-v-obshtina-sarnitsa.html", "text": "Проходими при зимни условия са пътищата в община Сърница след снеговалежите от изминалата нощ, съобщи за  Радио „Фокус“ – Пазарджик  Неби Бозов, кмет на родопската община. Снежната покривка в Сърница е около 5 см., в по-високите части е близо 10 см. „Главният път от Сърница към Доспат и Велинград е почистен и опесъчен, проходими са и пътищата до селата Побит камък и Медени поляни. Температурите са отрицателни. Няма проблеми с електрозахранването“, уточни Бозов. Той допълни, че хотелите във вилната зона са обезпечени с гориво, а подстъпите към тях са почистени. \r\nАлбена ЖИЛЕКОВА", "date": "2019.02.23", "title": "Пазарджик: Проходими при зимни условия са пътищата в Община Сърница"}
{"url": "http://www.focus-news.net/news/2019/02/23/2627062/cyprus-mail-kipar-nyama-da-podkrepi-razshiryavane-na-mitnicheskoto-sporazumenie-mezhdu-es-i-turtsiya.html", "text": "Кипър няма да подкрепи разширяване на митническото споразумение между ЕС и Турция, освен ако Анкара не приложи изцяло съществуващото споразумение като цяло и специално  по отношение на Република Кипър, заяви говорителят на външното министерство Деметрис Самуел в петък, цитиран от кипърското англоезично издание  Cyprus mail . \r\nКомисията по външни работи на Европейския парламент прие тази седмица изменен доклад за Турция, в който се призовава Европейската комисия и Европейския съвет да прекратят кандидатурата на Турция за членство в ЕС. Вместо това в доклада се призовава за специални алтернативни отношения , като същевременно се запази финансирането от ЕС на гражданското общество там. \r\nСпоред Самуел призивът на доклада, приет от комисията по външни работи на ЕП, не е обсъждан от Европейския съвет и не представлява официална позиция на ЕС и неговите държави-членки. \r\n\"Взехме под внимание проектодоклада на Европейския парламент за Турция\", каза Самуел пред Кипърската агенция за новини (CNA). Той каза, че правителството също е отбелязало, че Европейският парламент ясно е очертал основата за решаване на кипърския проблем и отбелязва, че това трябва да бъде в съответствие с международното право и да спазва принципите, на които се основава ЕС преди всичко. \r\nТъй като докладът подкрепя подобряването на митническия съюз между ЕС и Турция, Самуел заяви, че това е въпрос, по който „позицията на Република Кипър е кристално ясна и многократно е заявявана, че няма да дадем нашето съгласие за усъвършенстване на Митническия съюз, ако Турция не предприеме на първо място напълно  и без дискриминация да приложи съществуващото споразумение, включително с  Република Кипър.  Юлиян Марков", "date": "2019.02.23", "title": "Cyprus Mail: Кипър няма да подкрепи разширяване на митническото споразумение между ЕС и Турция"}
{"url": "http://www.focus-news.net/news/2019/02/23/2627077/pazardzhik-chetvartoklasnitsite-ot-nu-mihail-numanov-v-peshtera-zasadiha-lyulyakov-hrast-v-gradskiya-park.html", "text": "Четвъртокласниците от НУ „Михаил Куманов“ в Пещера засадиха люляков храст в градския парк, съобщиха от  учебното заведение . Инициативата е на възпитаниците от секция „Екоприятели“ по образователния проект „Шарени мъниста”. Гости на събитието бяха представители на общинската администрация  Диана Балканджиева – главен експерт “Образование”, Елена Здравкова – главен експерт „Човешки ресурси“, Фаня Колева – главен експерт „Селско, горско и водно стопанство” , Виолета Паева – директор на училището, родители на учениците. Децата разказаха и  легенда за люляковия храст и се запознаха с технологията за засаждането му и собственоръчно с много ентусиазъм го засадиха сами.", "date": "2019.02.23", "title": "Пазарджик: Четвъртокласниците от НУ „Михаил Нуманов“ в Пещера засадиха люляков храст в градския парк"}
{"url": "http://www.focus-news.net/news/2019/02/23/2627076/aa-sasht-shte-uchastva-v-sazdavaneto-na-zona-za-sigurnost-v-severoiztochna-siriya.html", "text": "Няколкостотин американски войници ще останат в Сирия след изтеглянето на САЩ като част от многонационални сили за създаване на зона за сигурност в региона, съобщи Пентагонът, цитиран от  “Анадолската агенция (АА) . \r\n\"Сили на САЩ, чиято численост ще е няколко стотин, ще останат в Североизточна Сирия като част от многонационални сили\", каза говорителят на Пентагона Шон Робъртсън. \r\n„Зоната за сигурност е въпрос на терминология“, обясни той. \r\nРобъртсън каза, че САЩ разглеждат възможността за създаване на \"зона за сигурност по протежение на турската граница\". \r\n\"Многонационалните сили за наблюдение и контрол ще бъдат съставени предимно от съюзници от НАТО, които заедно с американските сили ще поддържат стабилността и ще предотвратят възраждането на „Ислямска държава“ в Сирия\", добави Робъртсън. \r\nПредставител на отбраната, който разговаря с Анадолската агенция при условие за анонимност е заявил, че турските сили и силите на кюрдскта опозиция  няма да участват в създаването на планираната зона за сигурност. \r\nВ четвъртък Белият дом заяви, че 200 войници ще останат в Сирия като част от мироопазващи усилия. В доклад, публикуван от \"Вашингтон пост\" обаче, се казва, че ще останат около 400 войници, като 200 ще бъдат дислоцирани  в Североизточна Сирия и още 200 в гарнизона \"Ат-Танф\" в Южна Сирия.   Юлиян Марков", "date": "2019.02.23", "title": "АА: САЩ ще участва в създаването на зона за сигурност в Североизточна Сирия"}
{"url": "http://www.focus-news.net/news/2019/02/23/2627079/ministar-nikolina-angelkova-7-poveche-srabski-turisti-posetiha-balgariya-prez-izminalata-godina.html", "text": "7% повече сръбски туристи посетиха България през изминалата година. Това каза за обзорното публицистично предаване „Метроном“ на  Радио „Фокус“  министърът на туризма Николина Ангелкова. Министърът отчете важността да се поддържат двустранните ни отношения със страна, която заема 8-мо място в класацията на чуждестранните туристи у нас, както и да се подобрява работата със Сърбия в посока привличане на съвместни пазари по повод подписания Меморандум за сътрудничество в областта на туризма с ресорното министерство на северозападната ни съседка. „Меморандумът за сътрудничество дава възможност за развитие на общи туристически продукти, с които да промотираме Балканите като привлекателно място за туризъм за далечни пазари като Китай, Индия, Южна Корея, Близък Изток, САЩ. Той е и възможност институциално да засилим помежду си организирането на съвместни инициативи, които да бъдат от полза за туризма и в двете страни – обмяна на опит и експертиза“, коментира министър Ангелкова. Тя обърна внимание и на това, че България за пръв път участва като страна-партньор на едно от най-големите международни туристически изложения в Белград. Това дава възможност допълнително да се промотира страната ни като целогодишна туристическа дестинация, уточни министърът на туризма.  \r\nРосица АНГЕЛОВА", "date": "2019.02.23", "title": "Министър Николина Ангелкова: 7% повече сръбски туристи посетиха България през изминалата година"}
{"url": "http://www.focus-news.net/news/2019/02/23/2627080/kardzhali-valezhite-ot-snyag-na-teritoriyata-na-oblastta-zapochvat-da-spirat.html", "text": "Валежите от сняг започват да спират на територията на областта. Това съобщиха от Областно пътно управление за  Радио „Фокус“ . Машините и екипите продължават почистването на републиканската пътна мрежа и общинските пътища. Най-обилен е бил снеговалежът на Даладжа и Черноочене, по пътя за Мост, Джебел, Крумовград и Кирково. В град Кърджали снегът спря да вали, но има около 10 см натрупана снежна покривка, която е от мокър сняг и ще бъдат пуснати гребла, за да се избегнат натрупвания и заледявания. Няма силен вятър и температурите започват леко да се повишават. Няма данни за пътни инциденти и прекъснати електропроводи. \r\nДарина ДЕЕНИЧИНА", "date": "2019.02.23", "title": "Кърджали: Валежите от сняг на територията на областта започват да спират"}
{"url": "http://www.focus-news.net/news/2019/02/23/2627070/afp-venetsuela-se-podgotvya-za-konfrontatsiya-mezhdu-voennite-i-opozitsiyata.html", "text": "Венецуела се подготвя за конфронтация между военните и опозицията на колумбийската граница в събота, след като самопровъзгласилият се за президент Хуан Гуайдо обеща хуманитарна помощ да влезе в страната му въпреки блокадата, наложена от управляващите, предава  AFP . \r\nЛидерът на социалистите Николас Мадуро обеща да не допусне помощта, която той определя като проява и претекст за американско нашествие. \r\nВ петък Гуайдо се противопостави на правителствена забрана за напускане на страната и присъства на концерт, организиран от британския милиардер предприемач Ричард Брансън точно на границата в Колумбия. Концертът е насочен към набиране на средства за хуманитарна помощ за латиноамериканската страна. \r\nГуайдо заяви, че венецуелските военни, чието командване многократно е заявявало абсолютна лоялност към Мадуро, \"участвали в процеса\", за да успее да достигне до Колумбия. \r\nЧасове по-късно Каракас заяви, че е затворил границите с Колумбия  в щата Тачира, който граничи с Кукута - като се цитират заплахи за сигурността на Венецуела.  Юлиян Марков", "date": "2019.02.23", "title": "AFP: Венецуела се подготвя за конфронтация между военните и опозицията"}
{"url": "http://www.focus-news.net/news/2019/02/23/2627082/prof-georgi-rachev-klimatolog-prez-may-i-yuni-e-absolyutniyat-maksimum-na-burite-i-gradushkite-v-balgariya.html", "text": "През май и юни е абсолютният максимум на бурите и градушките в България. Това каза климатологът проф. Георги Рачев в интервю за  Агенция „Фокус“  за резките промени в температурите през февруари, за края на зимата и пролетта. „Климатично от април месец особено към май, бурите и градушките рязко нарастват. Май месец заедно с юни месец е абсолютният максимум на бурите и респективно градушките в България. Не искам да се връщам 110 години назад по времето на Яворов, който има една прекрасна поема „Градушка“, която показва, че това явление е било познато в България много от отдавна и от него хората много са се плашили“, обясни проф. Рачев. Той обърна внимание, че по това време хората вече са изкарали разсада на полето, засели са го, започнало е да никне всичко онова, за което са положили много труд. „И изведнъж идва онзи „черен, космат облак“, както го е казал поетът и след него не остава нищо“, каза още климатологът. По думите му градушките могат да се прогнозират обикновено три дни по-рано и най-често от днес за утре. „Много сложни са взаимните връзки, за да може някой отсега да ви каже дали ще бъде повече или по-малко. Нищо изключително няма в това май месец да има градушки. Напротив това е върхът на сезона на градушките“, допълни още той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.02.23", "title": "Проф. Георги Рачев, климатолог: През май и юни е абсолютният максимум на бурите и градушките в България"}
{"url": "http://www.focus-news.net/news/2019/02/23/2627081/delegatsiya-na-bsp-uchastva-v-zasedanieto-na-kongresa-na-pes-v-madrid.html", "text": "Делегация на БСП, ръководена от зам.-председателя на партията Деница Златева, взе участие в заседанието на Конгреса на Партията на европейските социалисти в Мадрид, Испания. Това съобщиха от пресцентъра на  Националния съвет на БСП.  Основна тема на събитието бяха предстоящите избори за Европейски парламент през май 2019 г. Конгресът прие манифеста на ПЕС за изборите, озаглавен „Нов социален договор за Европа”, като акцент бе поставен върху темите за борбата с неравенството, социалната справедливост, сближаване и солидарност между регионите и гражданите на Европа,  устойчиво развитие по социално справедлив начин, солидарна, свободна, демократична и обединена Европа  и план за бъдещето на младите европейски граждани. Събитието бе съпътствано от семинар на Академията на ПЕС, където активисти от всички партии –членки се обучаваха в техники и методи за воденето на кампании в дигиталната среда, заседание на Президиума на ПЕС, семинар на ФЕПС и конференция на Групата на социалистите и демократите в ЕП.  \r\nДелегацията на БСП включва: Вяра Емилова, секретар на НС на БСП, народните представители Кристина Сидорова и Теодора Халачева, председателят на младежкото обединение на партията Николай Бериевски, членовете на НС на БСП - Анна Славова, Димитър Велков, Рабие Кьосева, както и Катя Георгиева, председател на Общинския съвет на БСП в Ямбол.", "date": "2019.02.23", "title": "Делегация на БСП участва в заседанието на Конгреса на ПЕС в Мадрид"}
{"url": "http://www.focus-news.net/news/2019/02/23/2627074/nimh-nay-znachitelna-e-snezhnata-pokrivka-v-montana-v-razgrad-i-dragoman-sa-otcheteni-nay-niskite-temperaturi.html", "text": "Най-значителна е снежната покривка в Монтана, в Разград и Драгоман са отчетени най-ниските температури. Това съобщиха за  Агенция „Фокус“  от  Националния институт по метеорология и хидрология (НИМХ) . Информацията е към 8.00 часа. В Монтана снегонатрупването е било 14 см. След Монтана най-много сняг е паднал във Видин, където е отчетена 12 см снежна покривка. Снеговалежите продължават в Югоизточна България и Рило-Родопската област. Намаляват в Северна България. Там облачността е започнала да се разкъсва. Най-ниската температура от минус 8 градуса е отчетена в Разград и Драгоман. В София минималната температура е минус 7 градуса. Бурен е вятърът по морския бряг. По-силен е по Южното Черноморие.  Средната скорост е 13-18 м/сек пориви 24-28 м/сек.  \r\nДеница КИТАНОВА", "date": "2019.02.23", "title": "НИМХ: Най-значителна е снежната покривка в Монтана, в Разград и Драгоман са отчетени най-ниските температури"}
{"url": "http://www.focus-news.net/news/2019/02/23/2627085/vitsepremierat-ekaterina-zaharieva-za-parvi-pat-ot-80-godini-istoritsi-ot-severna-makedoniya-kazvat-che-ima-srednovekovna-balgarska-darzhava.html", "text": "За първи път от 80 години историци от Северна Македония казват, че има Средновековна българска държава. Това каза вицепремиерът и министър на външните работи Екатерина Захариева в интервю за предаването „Седмицата“ на  Дарик радио .  \r\n„Не мисля, че има държава, в която да има съмнения относно ратифицирането на протокола за присъединяване на Северна Македония към НАТО и би трябвало до края на годината всички да го направят“, заяви Захариева. \r\nТя посочи, че тази седмица участниците в комисиите на България и Македония са имали четвърто заседание. „И мисля, че имаше съществен напредък. За първи път от 80 години историци от Северна Македония казват, че има Средновековна българска държава. Парадоксът е, че като че ли политиците този път изпревариха историците, тъй като два пъти честваме заедно Илинденско-преображенското въстание, а комисията още не е стигнала до решение. Истината е, че най-важното е какво ще пише в учебниците и на какво ще учим децата си – това е основната цел на комисията“, коментира вицепремиерът. \r\nЗахариева обясни, че за момента договорът за добросъседство няма да се налага да бъде променян, за да се гарантира, че Северна Македония няма да си промени решението. „По-важното обаче е да имаме добра инфраструктура между двете държави, както и културен обмен. Това е нещо, за което трябва да работят и двете страни. Интересът към българските компании за инвестиции в Северна Македония се е удвоил – това  е по данни на бизнеса. Но важното е да работим за инфраструктурата, защото нямаме дори жп връзка между двете държави“, заяви тя. \r\nНа въпрос трябва ли НАТО да разположи на територията на балканските държави ракети с малък и среден обсег, насочени срещу Русия, Захариева отговори, че този въпрос е обсъждан на срещи на външните министри. „Но истината е, че вече няма съмнение, че Русия нарушава този договор. Той е важен за европейските държави, защото по-голямата част от страните не желаят отново за започне въоръжаване и разполагане на ракети“, каза още тя  и посочи, че в момента не се обсъжда разполагането на такива ракети в Европа.", "date": "2019.02.23", "title": "Вицепремиерът Екатерина Захариева: За първи път от 80 години историци от Северна Македония казват, че има Средновековна българска държава"}
{"url": "http://www.focus-news.net/news/2019/02/23/2627083/vladko-gorchevvmro-dpmne-v-makedoniya-ima-politichesko-nasilie-i-presledvane-izborni-krazhbi-i-ikonomicheski-kolaps.html", "text": "Депутатът на ВМРО-ДПМНЕ Владко Гьорчев се обърна към парламентарната асамблея на Организацията за сигурност и сътрудничество в Европа по време на зимната сесия във Виена, както и специално  към членовете на групата на ЕНП, пише македонското издание  “Курир“ . \r\nГьорчев представи, според него, най-новия пример за насилие от страна на правителството пред парламентаристите на ЕНП в ОССЕ, т.е. за побоите на Янакиевски и Ристовски в ареста, както и за абсурдните обвинения в \"тероризъм\" срещу бившия председател на парламента Трайко Веляновски. \r\nГьорчев подчерта, че в демократична държава е недопустимо задържаните граждани да не се чувстват в безопасност и че властите не гарантират тяхната безопасност. Тези оценки на Гьорчев бяха повторени в няколко дискусии на депутати от групата на ЕНП. \r\nГьорчев говори за невидимата емиграция от Македония, за нарастващата престъпност, но също и за непотизъм, който се разпространява като епидемия във всяка пора на македонското общество. \r\nБеше направено заключението, че Република Македония трябва да гарантира установяването на принципа на правовата държава, както и да осигури независими институции. \r\nВ крайна сметка, Гьорчев помоли ОССЕ и ЕНП да участват активно в мониторинга на президентските избори, тъй като правителството на СДСМ доказа, че няма воля или капацитет за организиране на честни и демократични избори, според неговите думи.  Юлиян Марков", "date": "2019.02.23", "title": "Владко Горчев(ВМРО-ДПМНЕ): В Македония има политическо насилие и преследване, изборни кражби и икономически колапс"}
{"url": "http://www.focus-news.net/news/2019/02/23/2627078/die-frankfurter-rundschau-planat-na-es-i-sasht-za-kosovo.html", "text": "Трябва ли Косово и Сърбия да постигнат споразумение за нормализиране на двустранните отношения, базирано на разделение на най-младата държава на Балканите на етнически признак? Европейският съюз и САЩ имат план по въпроса, но неговото прилагане би било твърде рисковано, коментират в редакцията на германския национален ежедневник  Die Frankfurter Rundschau  в статия, в която представят параметрите на документ, договорен между Брюксел и Вашингтон.  \r\nНатискът върху Косово и Сърбия да подпишат окончателен договор се увеличава, а с него и опасността от промяна на границите на Балканите. На Мюнхенската конференция по сигурността комисарят по европейска политика за съседство и преговори за разширяване Йоханес Хан подчерта, че е настъпил подходящият момент да се постигне споразумение. Държавният глава на Сърбия Александър Вучич добави, че въпросът за демаркацията трябва да остане на масата за преговори.  \r\nИдеята за разделяне на Косово е стара - тя предвижда сръбското малцинство в северната част на страната да минат под властта на официален Белград. Националистите винаги са искали да реализират идеята си за Велика Сърбия. Досега обаче Западът винаги е поставял под въпрос предложението, тъй като то влиза в противоречие с Конституцията на най-младата балканска държава и с плана на специалния пратеник на ООН Марти Ахтисаари. Следователно преди преговорите за Косово през 2006 г. Контактната група също изключи всяка промяна на границите и всякакви планове за предаване на територии на друга държава. През миналото лято около 50 организации на гражданското общество от Косово и Сърбия се изказаха в полза на обмена на територии по етнически критерии и дори изпратиха писмо до Върховния представител на ЕС по външните въпроси и политиката за сигурност Федерика Могерини. \r\nОт август 2018 г. Хан и Могерини подкрепят етническото разграничение При президента на САЩ Доналд Тръмп, американската администрация също направи обрат от 180 градуса. Наскоро беше изтекъл документ, съдържащ план за разделяне на Косово. Неговите 17 точки се отнасят за ново разграничение между албанци и сърби в Северно Косово и за анексирането на няколко сръбски селища в Косово. Планът предвижда град Митровица да получи специален статут, приватизирането за 99 години на язовира Газивода и рудника Трепча на север за 99 години, като управлението му ще бъде разпределено между представителите в Съвета за сигурност на ООН (САЩ, Великобритания, Русия, Китай и Франция). \r\nИдеята също така включва изграждането на военноморска база в град Вльора в Албания - очевидно на НАТО - и на военновъздушна база в Кучова, също в Албания. Паневропейски коридор 10 трябва да бъде под управление на международната общност. Съответно споразумение между Сърбия и Косово трябва да бъде подписано във Вашингтон на 12 юни 2019 г. и да влезе в сила шест месеца по-късно. \r\nАко има нещо притеснително в изтеклия документ, то това са оправданите нарастващи опасения на сърбите в южната част на Косово. Те се страхуват, че в бъдеще ще бъдат напълно отрязани от Сърбия. Независимият сръбски политик Рада Трайкович твърди, че \"подкрепата от Брюксел\" за размяната на територии е \"най-страшна\". \"Комисарят на ЕС Йоханес Хан носи отговорността за това\", подчерта Трайкович.  \r\nСърбите в анклавите в Косово ще напуснат страната, прогнозира тя. \"Албанците няма да бъдат мотивирани да действат в съответствие със закона\". Сръбските манастири в Косово ще станат музеи, а християнското население в Косово вече не може да живее нормално.  В сръбския анклав Грачаница хората са неспокойни и дори искат да продават домовете си, твърди сръбският политик. \"Ето защо искам да помоля международната общност да спре тези планове\".  \r\nТрайкович призовава също така албанците в Косово да изпратят сигнали срещу териториалния обмен по етнически критерии и да покажат, че е възможно съжителство между различните етноси. Трайкович разкритикува провеждането на преговорния процес при закрити врати и без участието на сръбския парламент. Липсата на прозрачност би създала много слухове и много несигурност, предупреждава тя. \r\nЗа Вучич обаче споразумението с Косово е ключов проект, защото ще позволи на международната общност да сътрудничи с Белград и по този начин да остане на власт. За да се осъществи размяната на територия, контролираната от Белград \"Сръбска листа\" бе внедрена в Северно Косово. Говори се, че тя е свързана с мафиотски структури. \r\nИдеята за териториален обмен, основан на етнически критерии, също ще засили \"сепаратистите и десните сили в цяла Европа\", оплаква се Трайкович. Националистите в Босна и Херцеговина например искат да разделят страната по етнически критерии от десетилетия. Но и в Албания идеята се харесва. Премиерът Еди Рама се представя за голям \"албански лидер\" в региона. Той очевидно иска да създаде Велика Албания и да бъде лидер на две държави - Албания и Косово. \r\nПолитологът Арбен Хайрулаху от Университета в Прищина казва: \"Вината за настоящия дебат е в ЕС. Европейците проповядват вода, но пият вино, те са шизофреници, защото позволиха да обсъждането демаркация въз основа на етнически критерии. А това противоречи на всички ценности на Европа”. Ако този принцип бе приложен при разпадането на Югославия, според Хайрулаху сега щеше да има Велика Сърбия, Велика Хърватия и Велика Албания. Тереза Герова", "date": "2019.02.23", "title": "Die Frankfurter Rundschau: Планът на ЕС и САЩ за Косово"}
{"url": "http://www.focus-news.net/news/2019/02/23/2627086/blagoevgrad-balgarskata-zvezda-v-alpiyskite-ski-albert-popov-be-udostoen-s-pocheten-znak-na-kmeta-na-bansko.html", "text": "Българската звезда в алпийските ски, Алберт Попов, бе удостоен с почетен знак на кмета на Банско. Това съобщиха от пресцентъра на  Община Банско . Почетният знак бе връчен лично от градоначалника Георги Икономов по време на официалната церемония по откриването на най-големия спортен форум в България за 2019 година – Световната купа по ски. Почетното отличие получи също и „феноменът” в ските Марсел Хиршер. \r\n„Алберт постигна нещо немислимо, като първо попадна сред най-добрите 10 в старт от Световната купа, а след това пробва да удвои постижението си, записвайки наглед невъзможно шесто място в слалома в Шладминг. Така след дългогодишно очакване, България отново бе поставена на картата на алпийските ски. А Марсел Хиршер е просто „Господин Съвършенство”, признат за един от най-добрите скиори на всички времена. За мен е чест да ги посрещна тук и да им връча почетните знаци на Банско” заяви Икономов при откриването на форума и допълни: „Тази година е много специална за нас като домакини, защото честваме 10 годишен юбилей от първите стартове в алпийските ски в Банско. Вече 10 години Банско е сред ТОП курортите в света, приемайки най-добрите в белите спортове. Вече 10 години Банско е приет в елита от FIS и от световната ски общественост. Приветствам всички, които са с нас в този момент, независимо дали тук или от екраните, и си пожелавам да бъдем отново заедно и на 20-та годишнина”. \r\nПо-рано през деня телевизионната звезда Ути Бъчваров забавлява гостите и жителите на курорта със своя Кулинарен театър, а гурме вълната продължи с тематичната изложба на изкусителни бански ястия и специалитети. Te бяха подготвени от местните ресторантьори и хотелиери като комплимент за гостите на спортния форум. \r\nВ съботния ден, в съпътстващата програма на Световната купа,  Ути си е поставил амбициозната цел да приготви най-голямата капама, достойна за рекордите на Гинес. В тежката задача ще му помогне не кой да е, а първият по ранг в града – кметът Георги Икономов. Шоуто обещава да бъде голямо и много ароматно, и ще започне в 14.00 часа на Градския площад.", "date": "2019.02.23", "title": "Благоевград: Българската звезда в алпийските ски Алберт Попов бе удостоен с почетен знак на кмета на Банско"}
{"url": "http://www.focus-news.net/news/2019/02/23/2627075/tsvetan-tsvetanov-gerb-ne-sme-se-otkazali-ot-mashinnoto-glasuvane-udalzhihme-sroka-za-da-garantirame-sigurnostta-mu.html", "text": "Не сме се отказали от машинното гласуване, а удължихме срока, за да може да гарантираме сигурността при гласуване по този начин. Това каза зам.-председателят на ГЕРБ и председател на ПГ на партията - Цветан Цветанов по време на откриването на 10-ия юбилеен Зимен университет на Младежи ГЕРБ, предаде репортер на  Радио „Фокус“ – Пирин.  Той добави, че често се задава въпросът: „Защо сега е бил отворен Изборния кодекс?”, като уточни, че причината е била свързана с поетия ангажимент от ПП ГЕРБ за въвеждането на машинното гласуване. „Дебатите и промените в Изборния кодекс винаги ще предизвикват политическо напрежение и противопоставяне”, каза още Цветанов. Той допълни, че към момента няма държава в Европейския съюз, която да може да гарантира пълна сигурност на гражданите при електронното гласуване. По отношение искането на БСП за смяна на Централната избирателна комисия (ЦИК), Цветанов отбеляза, че основният им довод е свързан с това, че мандатът на комисията изтичал през март. „Всъщност проблемът е, че не Корнелия Нинова е участвала в избора на ЦИК, а Михаил Миков и Мая Манолова”, заяви Цветанов. Той коментира, че през 2016 година, когато са се провели президентските избори, ПП ГЕРБ е загубила от Румен Радев, но не са започнали да говорят, че изборите са манипулирани, както прави левицата в такива случаи. „Напрежението в българския парламент ще продължава да нараства, но това всъщност показва, че ние се справяме добре”, заяви Цветанов. Като пример за това, той посочи допълнителните средства, които са били осигурени за българските общини. Цветанов отбеляза, че с тези средства ще бъдат решени проблеми в градове и села, което е станало възможно благодарение на излишъка в бюджета. Той заяви, че заради стабилността на България, през следващата година ще бъде направено увеличение с 10 % на всички доходи.  \r\nЛивия НИНОВА", "date": "2019.02.23", "title": "Цветан Цветанов, ГЕРБ: Не сме се отказали от машинното гласуване, удължихме срока, за да гарантираме сигурността му"}
{"url": "http://www.focus-news.net/news/2019/02/23/2627084/tsvetan-tsvetanov-gerb-v-politikata-kakto-i-v-zhivota-se-dopuskat-greshki-no-e-vazhno-da-si-izvlichash-pouki-ot-tyah-i-da-ne-gi-povtaryash-otnovo.html", "text": "В политиката, както и в живота, се допускат грешки, но е важно да си извличаш поуки от тях и да не ги повтаряш отново. Това каза зам.-председателят на ГЕРБ и председател на ПГ на партията - Цветан Цветанов по време на откриването на 10-ия юбилеен Зимен университет на Младежи ГЕРБ, предаде репортер на  Радио „Фокус“ – Пирин . Той отбеляза, че политика не се прави на инат, защото това не е присъщо за една демокрация. Според Цветанов, събития като днешната академия на МГЕРБ, имат за целта да покажат човешкото лице на политиците и на хората, които управляват държавата. „Когато правим подобни академии се стараем да привличаме външни лектори, които да показват и другата страна, защото само така можем да се видим и отстрани”, каза още Цветанов. „След 90-е година се направиха много промени, поставиха се много цели от демократичната общност, желанието на която беше да се присъединим към Европейският съюз и да станем членове на НАТО. В началото на демокрацията обаче пропуснахме всички архиви от досиетата на Държавна сигурност да бъдат предадени, за да може хората да знаят кой избират, когато гласуват на избори”, добави Цветанов. Според него страната ни ежедневно се променя към по-добро, но не трябва да забравяме, че всичко, което имаме не е просто даденост, а трябва да се работи за него. Цветанов посочи, че предстоят eвропейски, но и местни избори, които ще бъдат важни за страната ни. „В местните избори трябва да отчитаме резултатите на кметовете и общинските съветници. Имайте предвиди, че и вие също може да бъдете сред номинираните за тези позиции”, коментира Цветанов. Той заяви, че на eвропейските избори е важно да се гласува за системни партии, каквато е ПП ГЕРБ, която е част от ЕНП. „Всъщност Европейската комисия и Европейският парламент се оглавяват от представители на ЕНП, на която и ние сме членове. Точно затова имаме стабилност и най-ниска безработица, прогнозните стойности за която и през тази година са ниски – 4.8%”, отбеляза Цветанов. Той каза още, че България има икономически растеж, въпреки трудности. „В eвропейските избори коя е партията, която се чува в Европа? - Европа чу, когато в българското европредседателството заложихме приоритета Западни Балкани”, подчерта Цветанов. Той припомни, че през 2016 година имаше сериозна бежанската криза, като България също е била засегната от проблема тъй като сме външна граница на Европейският съюз. „Знаете, че президентската кампания премина под постоянни обяснения - как ние трябва да изгоним тези хора, които носят болести и са опасни. Спомняте ли се, че едно семейство бе изгонено от Елин Пелин, точно поради тази причина. Сега същите живеят в района на Пловдив, където и работят. Това бе постигнато, благодарение на държавната политика, която имахме”, уточни Цветанов. Той заяви още, че 4 млрд. повече за България ще бъдат отпуснати от Европейския съюз за реализирането на политики. Цветанов коментира, че така страната ни ще има най-големият си бюджет, който ще възлиза на 18 млрд. лева. „Това е нещо, което можем да отчетем като много добра новина”, заяви Цветанов.  \r\nЛивия НИНОВА", "date": "2019.02.23", "title": "Цветан Цветанов, ГЕРБ: В политиката, както и в живота, се допускат грешки, но е важно да си извличаш поуки от тях и да не ги повтаряш отново"}
{"url": "http://www.focus-news.net/news/2019/02/23/2627091/api-vremenno-e-ogranicheno-dvizhenieto-za-vsichki-avtomobili-po-pat-iii-306-selanovtsi-knezha-poradi-snegonavyavaniya.html", "text": "Временно е ограничено движението за всички МПС по път III-306 Селановци – Кнежа поради снегонавявания. Това съобщиха от пресцентъра на  Агенция \"Пътна инфраструктура\" .", "date": "2019.02.23", "title": "АПИ: Временно е ограничено движението за всички автомобили по път III-306 Селановци – Кнежа поради снегонавявания"}
{"url": "http://www.focus-news.net/news/2019/02/23/2627093/ministar-nikolina-angelkova-po-visokite-sanktsii-garantirat-prevantivno-opazvane-na-dyunite-po-chernomorieto.html", "text": "Новите по-високи санкции, достигащи до 50 хиляди лева, гарантират превантивно опазване на дюните по Черноморието. Това каза за обзорното публицистично предаване „Метроном“ на  Радио „Фокус“  министърът на туризма Николина Ангелкова във връзка с промените в Закона за устройството на Черноморското крайбрежие, в които се предвиждат глоби за къмпингуващи и плажуващи върху пясъчни дюни. Според министъра санкциите са изключително важни, тъй като предвиденият строг контрол гарантира опазването на дюните. Николина Ангелкова припомни, че на неохраняеми плажове са намирани преместваеми обекти и са събирани пари за чадъри и шезлонги, но са липсвали уредени в законодателството санкции за подобни конкретни случаи. „Дюните са природни защитени образувания. Концесионерът или наемателя на морски плаж е длъжен да обозначи къде има дюна с указателни табели. Министерство на туризма отговаря само и единствено за границите на морския плаж – това е територия на изключителна държавна собственост. Само за тази територия ние налагаме глоби, защото те попадат под обхвата на закона. Ако концесионерите или наемателите нямат указателни табели къде има дюни – им се налага глоба или неустойка за това“, обясни министърът на туризма. Николина Ангелкова обясни, че притесненията в бизнес средите от новите правила в закона се дължат на по-тежкия режим по общия ред, особено що се касае до обжалването. Има редица изисквания за участието на малкия и среден бизнес по Черноморието, обърна внимание министърът на туризма. Тя изрази надежда още това лято промените в Закона за устройството на Черноморското крайбрежие да влязат в сила и да започнат да се прилагат. \r\nРосица АНГЕЛОВА", "date": "2019.02.23", "title": "Министър Николина Ангелкова: По-високите санкции гарантират превантивно опазване на дюните по Черноморието"}
{"url": "http://www.focus-news.net/news/2019/02/23/2627094/plovdiv-izlozhbata-tazi-vecher-az-sam-hubava-shte-bade-predstavena-v-etnografskata-kashta-v-asenovgrad-po-povod-8-mart.html", "text": "Изложбата „Тази вечер аз съм хубава“ ще бъде представена в Етнографската къща в Асеновград по повод 8 март. Това каза за  Радио „Фокус“ – Пловдив  Магдалена Георгиева, уредник в Етнографската къща. Изложбата ще пресъздаде атмосферата на 70-те и 80-те години на миналия век и ще възроди празничните моменти от живота на жената – абитуриентския бал, сватбата и честванията на Деня на жената – 8 март. „Идеята е посетителите да имат възможността да се върнат назад в близкото минало и да си спомнят, а останалите, които са родени в по-късен етап, да видят как техните майки и баби са отбелязвали тези празнични моменти“, каза Георгиева. Атмосферата на празниците ще бъде пресъздадена, благодарение на облекла, картички, снимки, сватбени покани, бижута, козметика и музика от периода. Централно място в изложбата в Етнографската къща в Асеновград заемат спомените на възрастни хора за това как се е празнувало, както и изследването на музейните работници за периода от 70-те и 80-те години, резултат от което са събрани разкази за някогашните празнични моменти на жените. \r\nУредникът в Етнографската къща в Асеновград Магдалена Георгиева посочи, че сред подбраните експонати са дълга права сватбена рокля с изчистен силует от 1970 години, както и контрастна на нея широко разкроена пищна сватбена рокля с тюл от 1989 година. „Така посетителите ще могат да видят какво се е променило в рамките на 20 години. Сред експонатите има рокли, които са доста по-семпли, има и доста пищни. В изложбата акцентираме и върху една бална рокля от 1982 година, която е много красива за периода си. Бродирана е на ръка и няма как да се опише, просто трябва да се види. Наблягаме също на поканите, които ще бъдат прикрепени, и човек ще може да ги пипне, да ги отвори и да прочете какво пише там. Сред тях са картички за 8 март, както детски картички, така и тези, които са от съпрузите и от приятели на жената, тоест посетителите ще видят не само на жената-майка, но и на жената-съпруга и жената-колежка“, разказа Георгиева. \r\nАтмосферата от 70-те и 80-те години на 20 век ще бъде допълнена от изпълнения на Музейната музикална школа с ръководител Веси Пашалиева.  „За да бъде напълно автентично усещането, всички музейни работници ще посрещат гостите с облекло от периода на 70-те и 80-те години на 20 век. от онези години. Приканваме и посетителите да се включат в преживяването, преобразявайки се в подобен стил облекло. Ще бъде много интересно, защото това е един момент във времето, който не е толкова отдавна в миналото, а в същото време е толкова мило да се върнеш назад с 30-40 години. За младите също ще е много интересно, защото сега нещата стоят по различен начин и по отношение на облеклата, и на прическите, и в празненството на баловете“, коментира Магдалена Георгиева. \r\nИзложбата „Тази вечер аз съм хубава“ в Етнографската къща в Асеновград ще бъде открита на 7 март от 17.30 часа и ще може да бъде посетена до края на месец април. \r\nТони МИХАЙЛОВ", "date": "2019.02.23", "title": "Пловдив: Изложбата „Тази вечер аз съм хубава“ ще бъде представена в Етнографската къща в Асеновград по повод 8 март"}
{"url": "http://www.focus-news.net/news/2019/02/23/2627095/sport-otmeniha-starta-ot-svetovnata-kupa-v-bansko-dnes.html", "text": "Зимни спортове: Днешният старт на супергигантския слалом от Световната купа в Банско няма да се състои. Организаторите и хората от Международната федерация бяха принудени да вземат това решение, заради обилния снеговалеж.   \r\nВъпреки усилията на екипите, които разчистваха пистата от 04,00 часа сутринта, е невъзможно да се да се вземе решение за провеждане на състезанието.  \r\n63-ма елитни скиори няма да покажат възможностите си в Банско днес. Голямата звезда Марсел Хиршер щеше да мисли до последния момент дали да се появи на старт, тъй като все още не се чувства готов за скоростните дисциплини.  \r\nБългаринът Йоан Тодоров трябваше да стартира с последния номер днес.", "date": "2019.02.23", "title": "Спорт: Отмениха старта от Световната купа в Банско днес"}
{"url": "http://www.focus-news.net/news/2019/02/23/2627092/api-vremenno-se-ogranichava-dvizhenieto-po-pat-i-2-ruse-razgrad-ot-km-16-do-km-17-poradi-izteglyaneto-na-avariral-tir.html", "text": "Временно се ограничава движението по път I-2 Русе - Разград от км 16 до км 17 поради изтеглянето на аварирал ТИР. Това съобщиха от  пресцентъра на Агенция \"Пътна инфраструктура\" . Водачите изчакват на място.", "date": "2019.02.23", "title": "АПИ: Временно се ограничава движението по път I-2 Русе - Разград от км 16 до км 17 поради изтеглянето на аварирал ТИР"}
{"url": "http://www.focus-news.net/news/2019/02/23/2627088/bsp-pokaza-pismo-do-direktori-na-detski-gradini-i-uchilishta-s-ukazaniya-za-merki-sreshtu-izpiraneto-na-pari-v-rakovodenite-ot-tyah-uchebni-zavedeniya.html", "text": "БСП показа писмо до директори на детски градини и училища с указания за мерки срещу изпирането на пари в ръководените от тях учебни заведения, разпространено до медиите от  пресцентъра на партията.  \"Във връзка с изречената вчера в ефир лъжа от господин Цветан Цветанов, че БСП разпространява фалшиви новини, предоставяме на вашето внимание писмо до директори на детски градини и училища с указания за мерки срещу изпирането на пари в ръководените от тях учебни заведения. Подобни указания са дадени и на българските читалища. В тях се предвижда учителите да бъдат обучавани да докладват за \"съмнителни сделки и операции в детските градини\", както и как да правят \"комплексна проверка на клиента\" и да определят \"рисковия профил на клиента\", заявяват от БСП. \"Изводите за решенията на управляващите - как и къде да се борят с прането на пари и за авторите на фалшиви новини оставаме на вас\", допълват те.", "date": "2019.02.23", "title": "БСП показа писмо до директори на детски градини и училища с указания за мерки срещу изпирането на пари в ръководените от тях учебни заведения"}
{"url": "http://www.focus-news.net/news/2019/02/23/2627098/bdzh-zatrudneno-e-dvizhenieto-na-vlakovete-po-napravlenieto-sofiya-mezdra.html", "text": "От 04:10 ч. до 06:57 ч. беше преустановено движението на влаковете в участъка между гарите Реброво и Своге. Причината за прекъснатото движение е престояването на локомотив на \"БДЖ - Товарни превози\" ЕООД, който при преминаването си в участъка между двете гари чупи работния токоснемател. Това съобщиха от пресцентъра на  БДЖ . Работни групи на БДЖ и на НКЖИ са се отзовали на място за привързване на работния токоснемател и освобождаване на железопътното трасе от авариралия локомотив. След това е извършен оглед на контактната мрежа и е възстановено движението на влаковете в участъка. По тази причина до момента всички преминаващи влакове в участъка между гарите Реброво и Своге се движат със закъснение, като най-засегнати са нощната композиция от Варна за София и ранните сутрешни влакове от Мездра за София, от Лакатник за София и от София за Лакатник.  \r\n\"БДЖ - Пътнически превози\" ЕООД се извинява на своите клиенти за създаденото им неудобство и призовава пътниците да следят информацията за движението на влаковете от електронните табла на официалния сайт на БДЖ (www.bdz.bg) или да се обръщат към служителите на гишетата \"Информация\" или на националния информационен телефон 0700 10 200.", "date": "2019.02.23", "title": "БДЖ: Затруднено е движението на влаковете по направлението София - Мездра"}
{"url": "http://www.focus-news.net/news/2019/02/23/2627096/api-vazstanoveno-e-dvizhenieto-po-pat-iii-306-selanovtsi-knezha.html", "text": "Възстановено е движението по път III-306 Селановци – Кнежа. Това съобщиха от  пресцентъра на Агенция \"Пътна инфраструктура\".", "date": "2019.02.23", "title": "АПИ: Възстановено е движението по път III-306 Селановци – Кнежа"}
{"url": "http://www.focus-news.net/news/2019/02/23/2627101/a1-on-makedoniya-premahnata-e-zabranata-za-dvizhenie-na-kamioni-kam-gkpp-deve-bair.html", "text": "Премахната е забраната за движение на камиони към ГКПП \"Деве баир\" към границата с България, съобщава македонският информационният портал  A1 On .  Юлиян Марков", "date": "2019.02.23", "title": "A1 On (Македония): Премахната е забраната за движение на камиони към ГКПП \"Деве баир\""}
{"url": "http://www.focus-news.net/news/2019/02/23/2627090/tsvetan-tsvetanov-gerb-v-zakona-za-zashtita-na-lichnite-danni-sme-se-postarali-da-postignem-balans-s-koyto-da-zashtitim-svobodata-na-mediite-no-i-pravata-na-balgarskite-grazhdani.html", "text": "В Закона за защита на личните данни сме се постарали да постигнем баланс, с който да защитим свободата на медиите, но и правата на българските граждани. Това каза зам.-председателят на ГЕРБ и председател на ПГ на партията - Цветан Цветанов по време на 10-ия Зимен университет на МГЕРБ, предаде репортер на  Радио „Фокус“ – Пирин.  „Това помага за постигането на баланс и за недопускането на посегателство върху личните данни на гражданите”, каза още Цветанов. Той посочи, че при гласуването на Закона, 11 депутати от БСП са го подкрепили, а другите са се въздържали. „Когато обаче президентът Румен Радев наложи вето, БСП промениха своята позиция. Това се случи и след като организацията на Европейските журналисти поискаха среща с Корнелия Нинова, която им каза, че ще ги защити. Тя обаче не каза, че Елена Йончев, Таско Ерменков и други от партията са подкрепили Закона”, заяви Цветанов. Той посочи, че същата организация се е свързала и с него, като той ги е поканил на дебатите по Закона, но тогава не е имало представители на БСП, които да ги защитават. Според Цветанов, Корнелия Нинова е егоцентричен лидер. „Тя взима еднолични решения, а някои от членовете на БСП се страхуват от нея”, допълни Цветанов. Зам.-председателят на ПП ГЕРБ отбеляза, че към момента БСП не са напуснали парламента, а просто не ходят на работа. Той коментира още, че трябва да се работи много активно в борбата с фалшивите новини, които често генерират от БСП. „Вие трябва да сте посланици на истинските новини, на ценностите и когато имате възможност да комуникирате, то аз съм убеден, че ще създадете едни добри приятелства”, добави Цветанов.  \r\nЛивия НИНОВА", "date": "2019.02.23", "title": "Цветан Цветанов, ГЕРБ: В Закона за защита на личните данни сме се постарали да постигнем баланс, с който да защитим свободата на медиите, но и правата на българските граждани"}
{"url": "http://www.focus-news.net/news/2019/02/23/2627100/pazardzhik-dopalnitelni-shest-vagona-shte-badat-vklyucheni-kam-sastava-na-vlak-rodopi-po-napravlenieto-septemvri-dobrinishte-za-3-mart.html", "text": "Допълнителни шест вагона ще бъдат включени към състава на влак „Родопи“ по направлението Септември - Добринище за 3 март, съобщиха от  „БДЖ-Пътнически превози” . Влаковата композиция ще пътува с увеличен състав във връзка с превърналата се в традиционна инициатива на Гражданско сдружение „За теснолинейката“ под мотото „На 3-ти март: Заедно в теснолинейката”. Събитието се организира за четвърта поредна година по повод отбелязването на Националния празник на Република България и с всяка година привлича все повече желаещи да се присъединят към празничното пътуване. Теснолинейката ще тръгне от гара Септември в 08.46 ч. На гара Якоруда пътуващите с композицията ще могат да се включат в шествието до центъра на градчето. Цената на билета от Септември до Якоруда е 4.60 лв., а на запазеното място – 0.50 лв. Желаещите да пътуват могат да ползват различни оферти за намаление при пътуване в двете посоки, пътуване на групи или срещу представяне на железопътни карти, които дават право на намаление. За деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място, но може да им бъде закупено запазено място срещу 0.50 лв. Билетите за пътуването са вече в продажба и могат да бъдат закупени от билетните каси и бюрата във всички гари в страната, допълниха от компанията.", "date": "2019.02.23", "title": "Пазарджик: Допълнителни шест вагона ще бъдат включени към състава на влак „Родопи“ по направлението Септември - Добринище за 3 март"}
{"url": "http://www.focus-news.net/news/2019/02/23/2627097/ivitsa-dachich-vladimir-putin-se-e-saglasil-na-razgranichavane-s-kosovo-oshte-predi-pet-godini.html", "text": "Сръбският министър на технологичното развитие и иновациите Ненад Попович често пътува до Москва, но в същото време той \"няма представа\", че Москва е обмисляла  идеята за промяна на границите с Косово, съобщи на 22 февруари ръководителят на сръбската дипломация Ивица Дачич, цитиран от руската агенция  EA Daily . \r\nАгенцията припомня, че наскоро Попович критикува неотдавнашното изявление на Дачич, че разграничаването на региона между етническите територии на сърбите и албанците е официалното предложение на Белград в преговорите с Прищина. Попович нарече това твърдение неконституционно. \r\n„Той няма представа, че преди пет години президентът Путин се съгласи с това предложение. Президентът Вучич и аз лично говорихме за това с Путин ”, заяви Дачич по телевизионния канал „Пинк“, цитиран от агенцията \r\nСпоред министъра на външните работи на Сърбия, началото на преговорите за окончателното решаване на косовския въпрос все още е далеч, но сръбската политика трябва да се основава на диалог и компромис, а за това е необходимо единство в правителството. \"Затова се дразня от изказвания и мнения, които нарушават единството на държавното ръководство\", каза Дачич, коментирайки думите на Попович, който се противопоставя на идеята за \"делимитация\". \r\nПо-рано министърът на външните работи на Сърбия Ивица Дачич заяви, че \"необходимостта от разграничаване с Косово\" е официалната позиция на Белград по време на преговорите с Прищина. Той също така каза, че възможната линия на демаркация все още не е определена и че тя ще мине там, \"където сме съгласни, където е приемливо и за двете страни.\" По-късно Дачич поясни, че идеята за разграничаване на Косово между етническите територии на сърбите и албанците не е официално предложение, а „идеята на официалните лица“. \r\nИзявлението на Ивица Дачич беше остро критикувано от министъра на технологичното развитие и иновациите Ненад Попович, който смята, че \"разграничаването\" не може да бъде официалната позиция на Белград, тъй като тази идея противоречи на нормите на конституцията на страната.  Юлиян Марков", "date": "2019.02.23", "title": "Ивица Дачич: Владимир Путин се е съгласил на разграничаване с Косово още преди пет години"}
{"url": "http://www.focus-news.net/news/2019/02/23/2627099/prof-mihail-konstantinov-izlizaneto-ot-parlamenta-na-golyama-opozitsionna-partiya-kakvato-e-bsp-e-greshka.html", "text": "Излизането от парламента на голяма опозиционна партия, каквато е БСП, е грешка. Това каза за седмичното обзорно предаване „Метроном“ на  Радио „Фокус“   анализаторът проф. Михаил Константинов. Според него вредната практика за напускане на парламента е наблюдавана и преди и би било жалко, ако тя се наложи в българския парламентарен живот. Проф. Константинов апелира да се мисли за интересите на държавата, а не за интересите на една или друга политическа сила. „Смятам, че излизането от парламента е нормална или по-скоро легитимна демократична постъпка. Има място, когато страната е в тежка криза, когато има натиск от улицата, когато има международно напрежение, в което страната е замесена. Тоест, излизането от парламента е крайна мярка. В случая тя се прилага безразборно и самата мярка олеква. Какво ще правим тогава, ако наистина имаме крайно изострена политическа ситуация, пак ще излезем от парламента. Разбирате ли за какво става въпрос? Към това нещо трябва да се прибягва само в краен случай“, каза проф. Михаил Константинов. Според него БСП трябва да намери начин да се върне в парламента, защото с такива действия може да се разруши българският парламентарен живот. Михаил Константинов допълни, че управлението в момента е относително стабилно и че в цяла Европа е трудно да се говори за стабилност. \r\nРосица АНГЕЛОВА", "date": "2019.02.23", "title": "Проф. Михаил Константинов: Излизането от парламента на голяма опозиционна партия, каквато е БСП, е грешка"}
{"url": "http://www.focus-news.net/news/2019/02/23/2627103/plovdiv-narusheno-e-vodopodavaneto-v-karlovskoto-selo-rozino-zaradi-avariya.html", "text": "Нарушено е водоподаването в карловското село Розино. Това съобщиха за  Радио „Фокус“ – Пловдив  от водоснабдителното дружество, обслужващо областта. Причината за нарушеното водоподаване е авария на водопровод. Не е посочен краен срок за отстраняване на аварията. \r\nБез вода са и живущите в района на ул. „Калина“ в град Пловдив, поради ремонт на сградно водопроводно отклонение. Очаква се ремонтните дейности да приключат до 17.00 часа. \r\nТони МИХАЙЛОВ", "date": "2019.02.23", "title": "Пловдив: Нарушено е водоподаването в карловското село Розино заради авария"}
{"url": "http://www.focus-news.net/news/2019/02/23/2627087/andrey-klimov-rusiya-sasht-sa-mogli-da-verbuvat-huan-guaydo-po-vreme-na-prestoya-mu-v-sarbiya.html", "text": "Лидерът на венецуелската опозиция Хуан Гуайо би могло да бъде вербуван  от американските разузнавателни служби в Сърбия преди 10 години по време на неговия стаж в тази страна. Това съобщи в петък заместник-председателят на комисията по външни работи на Съвета на Федерацията Андрей Климов по време на посещението си в Белград, предава  TACC . \r\n\"Между другото, според нашите данни, , се оказва, че Гуайдо най-вероятно е бил вербуван от американците точно преди 10 години в Сърбия, когато е бил там на стаж\", каза Климов, добавяйки че Гуайдо е бил на стаж към сръбската опозиционна организация „Отпор“. \"И това не е слух, това е нещо, което ние по принцип проверихме,\" - каза сенаторът. \r\n„Отпор“ е младежка организация, основана в Югославия през 1998 г. и играеща решаваща роля в свалянето на Слободан Милошевич. Впоследствие лидерите й Сърджа Попович и Иван Марович създадоха Център за приложни ненасилствени действия и стратегии (CANVAS), който се занимава с прилагането на методите на Джийн Шарп за \"ненасилствено сваляне на властта\". \r\nCANVAS е базирана в Белград и работи под егидата на Американската „Фрийдъм Хаус“ и Националния фонд за демокрация (NED), като спонсори са Фондация Рокфелер, Фондация Сорос, Международния републикански институт, Института „Айнщайн“ и други. На базата на CANVAS се провеждат обучения за \"млади лидери\" от страните от Източна Европа и Близкия Изток, Южна Америка и Африка. Смята се, че стажувалите в центъра активно участват в организирането на цветни революции в Украйна, Грузия, Ливан, Унгария, Египет и други. \r\nПо-рано посланикът на Венецуела в Москва Карлос Рафаел Фария Тортоза заяви на заседание на работната група на временната комисия  на Съвета на федерацията за защита на държавния суверенитет и предотвратяване на намесата във вътрешните работи на Руската федерация, че лидерът на опозицията във Венецуела Хуан Гуайо е бил вербуван  от Съединените щати преди 10 години.  Юлиян Марков", "date": "2019.02.23", "title": "Андрей Климов (Русия): САЩ са могли да вербуват Хуан Гуайдо по време на престоя му в Сърбия"}
{"url": "http://www.focus-news.net/news/2019/02/23/2627104/kyustendil-zaradi-protest-e-osiguren-alternativen-marshrut-za-preminavane-na-motornite-prevozni-sredstva-po-pat-e-79-pri-selo-dzherman.html", "text": "Заради протест е осигурен алтернативен маршрут за преминаване на моторните превозни средства по път Е-79 при село Джерман. Това съобщиха за  Радио „Фокус” – Кюстендил  от полицията в Дупница. На място има екипи на „Пътна полиция” и на „Охранителна полиция”. Няма образуване на колони от моторни превозни средства или чакащи автомобили. За кратко протестиращи са излезли на пътя, след което движението е възстановено.  \r\nВенцеслав ИЛЧЕВ", "date": "2019.02.23", "title": "Кюстендил: Заради протест е осигурен алтернативен маршрут за преминаване на моторните превозни средства по път Е-79 при село Джерман"}
{"url": "http://www.focus-news.net/news/2019/02/23/2627109/stara-zagora-vremenno-e-ogranicheno-dvizhenieto-v-aktivnata-lenta-po-am-trakiya-pri-km-188-v-posoka-burgas-poradi-izteglyaneto-na-avariral-tezhkotovaren-avtomobil.html", "text": "Временно е ограничено движението в активната лента по АМ „Тракия“ при км 188 в посока Бургас поради изтеглянето на аварирал тежкотоварен автомобил. Това съобщиха от  пресцентъра на Агенция \"Пътна инфраструктура\" . Трафикът се осъществява в изпреварващата лента и се регулира от \"Пътна полиция\".", "date": "2019.02.23", "title": "Стара Загора: Временно е ограничено движението в активната лента по АМ „Тракия“ при км 188 в посока Бургас поради изтеглянето на аварирал тежкотоварен автомобил"}
{"url": "http://www.focus-news.net/news/2019/02/23/2627107/varna-nagrazhdavanata-postanovka-za-yunoshi-san-ot-magda-borisova-shte-bade-predstavena-v-grada.html", "text": "Награждаваната постановка за юноши „Сън“ от Магда Борисова  ще бъде представена във Варна. Това съобщи в интервю за  Радио „Фокус“ – Варна Виолета  Тончева от Музикален-продуцентски център – Варна. По думите й, пиесата ще се състои от 16.00 часа на сцена „Филиал“ в Драматичен театър „Стоян Бъчваров“ – Варна. „Това е един от основните спектакли в нашият проект „Семеен театър в събота“, когато родителите могат да заведат своите деца, в свободният от училищни занимания ден, на една чудесна среща с героите от тази хубава пиеса от Магда Борисова“, каза Виолета Тончева. Пиесата за юноши е на Магда Борисова и режисьорът Стоян Радев. Тя донесе на авторката награда за майсторско представяне на съвременна българска драматургия от миналогодишното издание на Международния театрален фестивал „Вълшебната завеса“ в Търговище. В ролите са: Георги Няголов/Недялко Стефанов, Валери Вълчев, Цветина Петрова, Николай Кенаров, Биляна Стоева, Теодора Михайлова, Даниела Викторова, Веселина Михалкова, Николай Божков, Гергана Арнаудова и други. Действието в пиесата се развива в страната на сънищата. Чрез сценичното изкуство, авторката разкрива важни житейски уроци за деца и юноши, на един разбираем за тях език. \r\nБояна АТАНАСОВА", "date": "2019.02.23", "title": "Варна: Награждаваната постановка за юноши „Сън“ от Магда Борисова ще бъде представена в града"}
{"url": "http://www.focus-news.net/news/2019/02/23/2627110/burgas-bez-zatrudneniya-se-osashtestvyava-dvizhenieto-prez-gkpp-malko-tarnovo.html", "text": "Без затруднения се осъществява движението през ГКПП „Малко Търново“. Това съобщиха за  Радио „Фокус“ – Бургас  от граничния пункт. Към момента няма образувани колони от автомобили, преминаването на моторни превозни средства се осъществява без забавяне. \r\nДеница ДИМИТРОВА", "date": "2019.02.23", "title": "Бургас: Без затруднения се осъществява движението през ГКПП „Малко Търново“"}
{"url": "http://www.focus-news.net/news/2019/02/23/2627089/pleven-prekasnato-e-elektrozahranvaneto-v-obshtinite-nikopol-i-knezha.html", "text": "Прекъснато е електрозахранването в общините Никопол и Кнежа в Плевенска област, съобщават от  пресцентъра на ЧЕЗ . Очаква се то да бъде възстановено до 16.00 часа в Никопол и до 18.30 часа в Кнежа.", "date": "2019.02.23", "title": "Плевен: Прекъснато е електрозахранването в общините Никопол и Кнежа"}
{"url": "http://www.focus-news.net/news/2019/02/23/2627102/tsvetan-tsvetanov-gerb-ochakvame-vetoto-na-prezidenta-po-promenite-izborniya-kodeks.html", "text": "Очакваме ветото на президента по промените Изборния кодекс. Това каза зам.-председателят на ГЕРБ и председател на ПГ на партията - Цветан Цветанов пред журналисти в Сандански, предаде репортер на  Радио „Фокус“ – Пирин.  Той добави, че след това дебатът по темата ще влезе в Пленарна зала. „Ще оставим досегашното състояние със 7 % преференции, за да не може да бъдем укорявани, че нарушаваме или отнемаме права”, каза още Цветанов. Той припомни, че има 10 държави в Европейския съюз със затворени пропорционални системи. „В тях преференции няма. Има 5 държави, в които се прилага преференция, която е с тежестта на един мандат, както предвидихме в приетата норма в българският парламент. Предизвика се едно създаване на напрежение и ние като една отговорна партия, следвайки принципа, че законодателството не трябва да бъде на инат, се съгласихме на промени”, добави Цветанов. Той отбеляза, че когато за първи път през 2007 година, БСП са въвели преференцията, то тогава тя е била 15 %, тоест никой не е можел да се възползва от пренареждането на тези пропорционални листи. „В ГЕРБ направихме така, че при 7 % да може да бъде възможно пренареждането на партийните листи. Тук мога да кажа, че всеки един има възможността да участва и мажоритарно, когато се издига от Инициативен комитет”, отбеляза Цветанов. Той припомни, че при предишната промяна на Изборния кодекс, от ПП ГЕРБ са направили така, че да има минимални изисквания пред всички онези, които преценят, че биха могли да спечелят един депутатски мандат и такъв за общински съветник. „Тук, разбира се трябва всеки един да бъде максимално запознат с това какво представлява мажоритарната система, пропорционалната система и мога да кажа, че ние сме тези, които се слушахме в 2.5 млн. български граждани, след референдума, който беше проведен, където бе поискано да има мажоритарна система. Това беше желанието и волята на хората, но знаете, че тогава БСП бяха против и затова не можеше тази норма да бъде приложена”, подчерта Цветанов.  \r\nЛивия НИНОВА", "date": "2019.02.23", "title": "Цветан Цветанов, ГЕРБ: Очакваме ветото на президента по промените Изборния кодекс"}
{"url": "http://www.focus-news.net/news/2019/02/23/2627111/blagoevgrad-pochisteni-i-obraboteni-sa-glavnite-arterii-i-vatreshno-kvartalni-ulitsi.html", "text": "Почистени и обработени са главните артерии и главните вътрешно-квартални улици. Това каза за Радио „Фокус“ – Пирин Васил Бачев, управител на общинска фирма „Биострой“ – Благоевград. По думите му при евентуални интензивни валежи от сняг екипите на фирмата разполагат с 15 машини, които са напълно достатъчни, за да се справят с почистването на пътната мрежа в града. „Почистени са улиците в града, но паркиралите коли пречат за почистването на пътните настилки и при обилни снегонавявания затрудняват работата на работниците“, коментира Васил Бачев. Той посочи, че фирмата разполага с достатъчни количества сол и луга. \r\nДенис НИКИФОРОВ", "date": "2019.02.23", "title": "Благоевград: Почистени и обработени са главните артерии и вътрешно-квартални улици"}
{"url": "http://www.focus-news.net/news/2019/02/23/2627112/stara-zagora-vremenno-e-ogranicheno-dvizhenieto-po-pat-maglizh-dabovo-poradi-obarnato-remarke-na-patnoto-platno.html", "text": "Временно е ограничено движението по път I-6 Мъглиж – Дъбово поради обърнато ремарке на пътното платно. Това съобщиха от пресцентъра на  Агенция \"Пътна инфраструктура\" . Обходният маршрут е: Мъглиж – Тулово – Ягода – Шаново – Зимница – Ветрен – Николаево – Гурково.", "date": "2019.02.23", "title": "Стара Загора: Временно е ограничено движението по път I-6 Мъглиж – Дъбово поради обърнато ремарке на пътното платно"}
{"url": "http://www.focus-news.net/news/2019/02/23/2627105/regnum-rusiya-sarbiya-ne-izklyuchva-sporazumenie-s-kosovo-i-izvan-ramkite-na-rezolyutsiya-1244-na-saveta-za-sigurnost.html", "text": "Белград е готов да постигне споразумение с Прищина, включително такова, което ще излезе извън рамката на Резолюцията на Съвета за сигурност на ООН за Косово. Това заяви първият вицепремиер и министър на външните работи на Сърбия Ивица Дачич, пред държавната телевизия, цитирана от руската агенция  REGNUM  . \r\n\"Да, преговаряме в съответствие с Резолюция 1244. Ако не успеем да направим това, нека се опитаме да постигнем поне някакво споразумение\", каза ръководителят на сръбската дипломация. \r\nДачич също коментира пред журналистите неотдавнашното си изявление, че преразглеждането на границата между Сърбия и Косово и разделението на провинцията на сръбска и албанска част е \"официалното предложение\" на Белград. \r\nМинистърът обясни, че говорим само за идеята, подкрепена от сръбските власти. В същото време той подчерта, че без необходимото обсъждане в парламента, това не може да стане официалната преговорна позиция на Белград и също така увери, че въпросът за ‚разграничаването“ с Косово със сигурност ще бъде подложен на национален референдум, ако се стигне до такова решение. \r\nТрябва да се отбележи, че Резолюция 1244 на Съвета за сигурност на ООН за Косово от 1999 г. редовно се нарушава от албанското ръководство на региона, отделено от Сърбия. Последният пример за това беше решението на Прищина в края на миналата година да превърне косовските сили за сигурност в пълноправни въоръжени сили. Резолюция 1244 на СС на ООН позволява присъствието на изключително многонационални сили в Косово под международен контрол, пише руската агенция.  Юлиян Марков", "date": "2019.02.23", "title": "REGNUM (Русия): Сърбия не изключва споразумение с Косово и извън рамките на Резолюция 1244 на Съвета за сигурност"}
{"url": "http://www.focus-news.net/news/2019/02/23/2627106/burgas-spryal-e-snegovalezhat-v-rayona-na-malko-tarnovo-patishtata-sa-opesacheni.html", "text": "Спрял е снеговалежът в района на Малко Търново. Това съобщиха за  Радио „Фокус“ – Бургас  от Областното пътно управление. Пътищата са почистени и опесъчени. Сняг не вали и в останалата част от областта, пътната настилка е нормално проходима при зимни условия. Духа североизточен вятър. Автомобилният трафик е нормално натоварен. По-натоварен е трафикът по ценбтралните улици на Бургас – \"Иван Вазов\", \"Христо Ботев\", \"Цар Симеон\", \"Генерал Гурго\" и \"Булаир\". Такова е движението и по бургаските булеварди – \"Тодор Александров\", \"Сан Стефано\", \"Демокрация\" и \"Захари Стоянов\" в ж.к. \"Меден Рудник\". \r\nДеница ДИМИТРОВА", "date": "2019.02.23", "title": "Бургас: Спрял е снеговалежът в района на Малко Търново, пътищата са опесъчени"}
{"url": "http://www.focus-news.net/news/2019/02/23/2627114/veliko-tarnovo-solistkata-na-ansambal-trakiya-svetlana-staneva-shte-provede-seminar-po-balgarski-narodni-tantsi-v-grada.html", "text": "Солистката на ансамбъл „Тракия“ Светлана Станева ще проведе семинар по български народни танци във Велико Търново. Това съобщи за  Радио „Фокус“ – Велико Търново  организаторът Николай Корчев. Асистент Светлана Станева е преподавател в академията за музикално и танцово и изобразително изкуство в град Пловдив. За първи път провежда семинар в България, като се очаква във Велико Търново тя да представи хора от две фолклорни области – Северняшка и Тракийска. „Асистент Станева е родом от Ловеч и ще ни покаже няколко северняшки хора, както и такива от Тракия, тъй като от дълги години живее в Пловдив. Тя ще ни разкаже за себе си, за това как е започнала да танцува и откъде идва любовта ѝ към танца. Въпреки многото желаещи да се запишат, местата са ограничени до 120, за да има достатъчно пространство, така че всеки да може да научи показаните хора. Очакваме гости от Варна, София, Русе и Елена“, посочи Николай Корчев. Семинарът ще се проведе в спортната зала до СУ „Емилиян Станев“ от 20.00 часа днес. \r\nМиналата година гост-лектори на семинари във Велико Търново бяха проф. Антон Андонов, гл. ас. д-р Благовеста Калчева, създателят на ансамбъл „Чинари“ Асен Павлов и Антоанета Асенова – дългогодишен солист на ансамбъл „Пирин“. Николай Корчев съобщи, че през месец май във Велико Търново ще гостува Велизар Василев, който е преподавател по танци на народите. \r\nНадежда КРЪСТЕВА", "date": "2019.02.23", "title": "Велико Търново: Солистката на ансамбъл „Тракия“ Светлана Станева ще проведе семинар по български народни танци в града"}
{"url": "http://www.focus-news.net/news/2019/02/23/2627116/varna-chitalishte-barash-2004-v-dolni-chiflik-shte-otbelezhi-mezhdunarodniya-den-na-maychiniya-ezik.html", "text": "Читалище „Баръш – 2004“ в Долни чифлик ще отбележи днес Международния ден на майчиния език. Това съобщи в интервю за  Радио „Фокус“ – Варна  Рюстем Азис, секретар на Турско културно дружество – Варна. Той обясни, че въпреки официалната дата на 21 февруари, празникът обикновено се отбелязва през почивните дни, за да могат да присъстват повече хора. „До колкото съм запознат с програмата, поканени са други културни дружества, на първо място Сдружението на учителите по турски език за Североизточна България. От Шумен има културно сдружение, също ще има присъствие. Тъй като там читалище „Баръш“ имат удобна зала и салон, доста са активни последните години и ние обикновено си сътрудничим“, обясни Рюстем Азис. По думите му програмата на такива тържества задължително включва представяне на историята на празника, обявен за такъв от ЮНЕСКО през 2000 г. Азис посочи, че програмата се допълва от презентации за важността на майчиния език, музикална и танцова програма. \r\nБояна АТАНАСОВА", "date": "2019.02.23", "title": "Варна: Читалище „Баръш – 2004“ в Долни чифлик ще отбележи Международния ден на майчиния език"}
{"url": "http://www.focus-news.net/news/2019/02/23/2627117/stara-zagora-vazstanoveno-e-dvizhenieto-po-pat-i-6-maglizh-dabovo.html", "text": "Възстановено е движението по път I-6 Мъглиж – Дъбово. Това съобщиха от пресцентъра на  Агенция \"Пътна инфраструктура\" .", "date": "2019.02.23", "title": "Стара Загора: Възстановено е движението по път I-6 Мъглиж – Дъбово"}
{"url": "http://www.focus-news.net/news/2019/02/23/2627119/api-vazstanoveno-e-dvizhenieto-po-pat-ruse-razgrad-ot-km-16-do-km-17.html", "text": "Възстановено е движението по път I-2 Русе - Разград от км 16 до км 17. Това съобщиха от пресцентъра на  Агенция \"Пътна инфраструктура\" .", "date": "2019.02.23", "title": "АПИ: Възстановено е движението по път I-2 Русе - Разград от км 16 до км 17"}
{"url": "http://www.focus-news.net/news/2019/02/23/2627120/ministar-neno-dimov-nyama-problemi-s-yazovirite-i-kam-dneshna-data-te-sa-na-nivata-koito-sa-normalni-za-sezona.html", "text": "Няма проблеми с язовирите и към днешна дата те са на нивата, които са нормални за сезона. Това каза министърът на околната среда и водите Нено Димов в „Седмицата“ по  Дарик радио.   Министърът допълни, че има 52 големи язовира от национално значение. „Те са за питейно-битови нужди, за напояване, за производство на енергия. Тези 52 ги следим на дневна база. Те са държавни, те се следят от МОСВ и са големи, значими язовири. С тях няма проблеми и към днешна дата те са на нивата, които са нормални за сезона. Питейно-битовите са с около 74 % пълен обем. Това е достатъчно, за да гарантира водоснабдяването и същевременно има празен обем при разтапяне на снеговете и при валежи да може да поеме. Другите два, които са за „Напоителни системи“ и са свързани с енергетиката са на около 50 %пълни“, каза Нено Димов и обясни, че това също дава възможност да приемат топенето на снеговете. Той припомни, че преди седмица е възложил на районните и басейновите инспекции да проверят проводимостта на всички речни русла. „Това е другият елемент, не само язовирите. В момента всички 256 кметства са получили или получават предписания, които трябва да направят през март и април, така че да се осигури проводимостта на реките през сезона, в който се очаква топенето на снеговете. Тази превенция се надявам да бъде елемент от недопускането на проблеми с наводнения“, заяви още министърът. Той допълни, че съвсем навреме през февруари е започнала проверката на място и през април и май ще се провери дали това, което е предписано, е изпълнено.", "date": "2019.02.23", "title": "Министър Нено Димов: Няма проблеми с язовирите и към днешна дата те са на нивата, които са нормални за сезона"}
{"url": "http://www.focus-news.net/news/2019/02/23/2627108/prof-mihail-konstantinov-preferentsiite-ne-izbirat-po-dobrite-a-povishavat-interesa-kam-izborite.html", "text": "Преференциите не избират по-добрите, а повишават интереса към изборите. Това каза за обзорното публицистично предаване „Метроном“ на  Радио „Фокус“  бившият заместник-председател на ЦИК проф. Михаил Константинов. Според него българският гласоподавател е свикнал да използва тази опция и отнемането й като инструмент е грешка. Що се касае до предстоящите евроизбори през май, ЦИК може да се справи успешно с провеждането им само ако голяма част от членовете й бъдат преизбрани, а не заменени, добави проф. Константинов. „Разумната постъпка беше със законова поправка мандатът на тази ЦИК да бъде продължен до евроизборите. Това е напълно законно средство, тъй като мандатът на ЦИК е определен със закон, а не с Конституцията. Това е правено многократно у нас, прави се и по цял свят. Те обаче не направиха това и сега спешно се опитват да „изгасят пожара“. Аз препоръчвам на народните представители да изберат нова ЦИК, както повелява законът, но тя да встъпи в длъжност след евроизборите – толкова е просто. Това също е нормална практика – отложено встъпване в длъжност. Настоящата ЦИК е най-подходяща да проведе тези избори“, уточни проф. Михаил Константинов. Той коментира и машинното гласуване, което предизвика серия от спорове в пленарна зала. Според него по този начин отново може да се манипулира вота, давайки пример с редица западни страни. „Българските депутати се впускат в нещо, от което цяла Европа се е отказала. Вместо това, у нас би могло да се внедри машинно сканиране на бюлетините, чрез което ще се избегнат грешки с преброяването“, уточни проф. Константинов.  \r\nРосица АНГЕЛОВА", "date": "2019.02.23", "title": "Проф. Михаил Константинов: Преференциите не избират по-добрите, а повишават интереса към изборите"}
{"url": "http://www.focus-news.net/news/2019/02/23/2627113/", "text": "Трима членове на кабинета на премиера Тереза Мей предупредиха в събота, че Брекзит трябва да бъде отложен, ако тя не може да убеди британския парламент да подкрепи споразумението за напускане на ЕС през следващата седмица, предава  AFP . \r\nМинистърът на индустрията  Грег Кларк, министърът на труда и пенсиите Амбър Ръд и министърът на правосъдието Дейвид Гаук предупредиха, че не са съгласни с напускането на Европейския съюз на 29 март без споразумение. \r\nВ момента Мей се стреми да осигури промени в текста на споразумението, което тя постигна с ЕС през ноември, като се надява да спечели подкрепата на депутатите, които миналия месец отхвърлиха вече договореното споразумение с огромна разлика. \r\n\"Ако през следващата седмица няма пробив, балансът на мненията в парламента е ясен - че би било по-добре да се стремим да ... отложим датата на Брекзит, а не да излезем от Европейския съюз на 29 март без споразумение\", пишат министрите във вестник  Daily Mail. \r\nТе добавят: \"През следващите няколко дни просто няма да има време да се сключи споразумение и да се изпълни цялото необходимо законодателство преди 29 март\". \r\nТе също така предупреждават, че напускането на ЕС без сделка би навредило \"сериозно\" на икономиката, ще отслаби националната сигурност и ще рискува разпадането на Великобритания.  Юлиян Марков", "date": "2019.02.23", "title": "AFP: Британски министри препоръчаха на премиера да постигне споразумение с ЕС или да отложи Брекзит"}
{"url": "http://www.focus-news.net/news/2019/02/23/2627123/pregled-na-mezhdunarodnite-novini-do-13-chasa-agentsiya-fokus.html", "text": "В Нигерия гласуват за президент след едноседмично отлагане, предава  AFP . \r\nОтлагането, обявено часове преди началото на вота миналата седмица повиши политическото напрежение  в страната, предизвика слухове за конспирации и разпали страхове за насилие, пише агенцията. \r\nОколо 120 000 избирателни секции трябва да бъдат отворени в 8:00 местно време (9:00 българско време) в цялата страна. Резултатите се очакват от началото на следващата седмица, като победителят ще получи контрол над най-населената страна в Африка и водещ производител на петрол в продължение на четири години. \r\nКандидатите за президент са общо 73, но претендентите са двама - настоящият президент Мухамаду Бухари, на 76 г., и бившият вицепрезидент Атику Абубакар, на 72 г., които се очаква да гласуват в родните си градове. \r\nИзбирателите също избират 360 членове на Камарата на представителите и 109 сенатори от 6500 кандидати. \r\n*** \r\nВластите в Кюрасао блокираха кораб с помощ за Венецуела от частни дарители от САЩ, осигурен от поддръжниците на опозицията от Венецуела , подготвен да отпътува за размирната латиноамериканска страна, предава  AFP . \r\nОпозицията подготви контейнери в Кюрасао от частни донори в Съединените щати - част от по-широка помощ от страна на САЩ за Хуан Гуайдо, като инструмент за натиск върху президента Николас Мадуро. \r\nОрганизаторите се опитаха в петък да натоварят помощта на кораба „Седемте морета“, закотвен в пристанището на карибския остров на 40 мили (65 километра) от брега на Венецуела. \r\n\"Властите тук блокираха товаренето на контейнерите с хуманитарна помощ за Венецуела\", каза капитанът на кораба  Карлос Куинтавалле пред AFP в пристанището. \r\nКюрасао се превърна в един от центровете на противопоставяне между Гуайдо и Мадуро, припомня агенцията. \r\n*** Кипър няма да подкрепи разширяване на митническото споразумение между ЕС и Турция, освен ако Анкара не приложи изцяло съществуващото споразумение като цяло и специално  по отношение на Република Кипър, заяви говорителят на външното министерство Деметрис Самуел в петък, цитиран от кипърското англоезично издание  Cyprus mail . \r\nКомисията по външни работи на Европейския парламент прие тази седмица изменен доклад за Турция, в който се призовава Европейската комисия и Европейския съвет да прекратят кандидатурата на Турция за членство в ЕС. Вместо това в доклада се призовава за специални алтернативни отношения , като същевременно се запази финансирането от ЕС на гражданското общество там. \r\nСпоред Самуел призивът на доклада, приет от комисията по външни работи на ЕП, не е обсъждан от Европейския съвет и не представлява официална позиция на ЕС и неговите държави-членки. \r\n\"Взехме под внимание проектодоклада на Европейския парламент за Турция\", каза Самуел пред Кипърската агенция за новини (CNA). Той каза, че правителството също е отбелязало, че Европейският парламент ясно е очертал основата за решаване на кипърския проблем и отбелязва, че това трябва да бъде в съответствие с международното право и да спазва принципите, на които се основава ЕС преди всичко. \r\nТъй като докладът подкрепя подобряването на митническия съюз между ЕС и Турция, Самуел заяви, че това е въпрос, по който „позицията на Република Кипър е кристално ясна и многократно е заявявана, че няма да дадем нашето съгласие за усъвършенстване на Митническия съюз, ако Турция не предприеме на първо място напълно  и без дискриминация да приложи съществуващото споразумение, включително с  Република Кипър. \r\n*** Няколкостотин американски войници ще останат в Сирия след изтеглянето на САЩ като част от многонационални сили за създаване на зона за сигурност в региона, съобщи Пентагонът, цитиран от  “Анадолската агенция (АА) . \r\n\"Сили на САЩ, чиято численост ще е няколко стотин, ще останат в Североизточна Сирия като част от многонационални сили\", каза говорителят на Пентагона Шон Робъртсън. \r\n„Зоната за сигурност е въпрос на терминология“, обясни той. \r\nРобъртсън каза, че САЩ разглеждат възможността за създаване на \"зона за сигурност по протежение на турската граница\". \r\n\"Многонационалните сили за наблюдение и контрол ще бъдат съставени предимно от съюзници от НАТО, които заедно с американските сили ще поддържат стабилността и ще предотвратят възраждането на „Ислямска държава“ в Сирия\", добави Робъртсън. \r\nПредставител на отбраната, който разговаря с Анадолската агенция при условие за анонимност е заявил, че турските сили и силите на кюрдскта опозиция  няма да участват в създаването на планираната зона за сигурност. \r\nВ четвъртък Белият дом заяви, че 200 войници ще останат в Сирия като част от мироопазващи усилия. В доклад, публикуван от \"Вашингтон пост\" обаче, се казва, че ще останат около 400 войници, като 200 ще бъдат дислоцирани  в Североизточна Сирия и още 200 в гарнизона \"Ат-Танф\" в Южна Сирия.  \r\n*** \r\nТрима членове на кабинета на премиера Тереза Мей предупредиха събота, че Брекзит трябва да бъде отложен, ако тя не може да убеди британския парламент да подкрепи споразумението за напускане на ЕС през следващата седмица, предава  AFP . \r\nМинистърът на индустрията  Грег Кларк, министърът на труда и пенсиите Амбър Ръд и министърът на правосъдието Дейвид Гаук предупредиха, че не са съгласни с напускането на Европейския съюз на 29 март без споразумение. \r\nВ момента Мей се стреми да осигури промени в текста на споразумението, което тя постигна с ЕС през ноември, като се надява да спечели подкрепата на депутатите, които миналия месец отхвърлиха вече договореното споразумение с огромна разлика. \r\n\"Ако през следващата седмица няма пробив, балансът на мненията в парламента е ясен - че би било по-добре да се стремим да ... отложим датата на Брекзит, а не да излезем от Европейския съюз на 29 март без споразумение\", пишат министрите във вестник  Daily Mail. \r\nТе добавят: \"През следващите няколко дни просто няма да има време да се сключи споразумение и да се изпълни цялото необходимо законодателство преди 29 март\". \r\nТе също така предупреждават, че напускането на ЕС без сделка би навредило \"сериозно\" на икономиката, ще отслаби националната сигурност и ще рискува разпадането на Великобритания.", "date": "2019.02.23", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/02/23/2627118/mariya-zaharova-reshenieto-za-kosovo-tryabva-da-saotvetstva-na-srabskoto-zakonodatelstvo.html", "text": "Решението за Косово трябва да съответства на сръбското законодателство, заяви официалният представител на руското външно министерство Мария Захарова, цитирана от руската агенция  EA Daily . \r\nПозицията на Москва по уреждането на косовския въпрос се отличава не само с постоянство, но и с логика. Това заяви говорителката на руското външно министерство Мария Захарова на брифинг в Москва на 22 февруари, в отговор на въпроса на кореспондента на EADaily дали Русия ще подкрепи \"разграничаването\" с Косово, ако бъде сключено такова споразумение между Белград и Прищина, и дали ще промени отношението си към Резолюция 1244 на Съвета за сигурност на ООН, която е настоящият документ, уреждащ статута на Косово. \r\n“Въпросът за това как ще бъде решен този въпрос е преди всичко въпросът дали решението отговаря на интересите на сръбския народ. Разбира се, това решение трябва да се основава на международната правна рамка и да се съобразява със законите, които водят Сърбия във вътрешното й право ”, каза Захарова. \r\nСпоред нея, от една страна, тази позиция е многокомпонентна, а от друга - дава ясен и недвусмислен подход към решаването на този въпрос. \r\nКакто съобщава EADaily, по-рано сръбският външен министър Ивица Дачич заяви, че необходимостта от разграничаването с Косово е официалната позиция на Белград в диалога с Прищина. По-късно той поясни, че по-правилно би било да се нарече не официалната позиция на Сърбия, а \"идеята за държавни фумкционери\" в процеса на намиране на компромисно решение с Прищина. \r\nВ същото време Дачич признава възможността за постигане на споразумения с Косово извън рамката на Резолюция 1244. „Да, ще се споразумеем  в рамките на Резолюция 1244. Ако не сме в състояние, нека се опитаме да постигнем някакво споразумение“, каза Дачич по държавната телевизия.  Юлиян Марков", "date": "2019.02.23", "title": "Мария Захарова: Решението за Косово трябва да съответства на сръбското законодателство"}
{"url": "http://www.focus-news.net/news/2019/02/23/2627124/varna-160-sa-sluchaite-na-gripni-i-virusni-infektsii-v-oblastta-prez-poslednata-sedmitsa.html", "text": "160 са случаите на грипни и вирусни инфекции във Варненска област през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. По данни на информационната система за събиране и анализиране на данни за заболеваемостта, за периода от 15 до 21 февруари във Варненска област, са регистрирани 154 случая на остри респираторни заболявания (ОРЗ), спрямо 216 за предходния отчетен период. За сравнение болните от ОРЗ за същата седмица на февруари през 2018 г. са били 434. Общо 6 са пациентите с грип в различните възрастови групи, като те са били 10 през втората седмица на месеца. За сравнение пациентите със симптоми на грип са били 17 за същия период на 2018 г. Болните от грип са както следва: 2 във възрастовата група от 5 до 14 години, 2 от 30 до 43 години, както и 2 в групата над 64 години. При острите респираторни заболявания най-много са болните от 5 до 14-годишна възраст – 45. Регистрираните усложнения от грип и ОРЗ са 42, представени от 20 бронхита и 22 пневмонии. \r\nБояна АТАНАСОВА", "date": "2019.02.23", "title": "Варна: 160 са случаите на грипни и вирусни инфекции в областта през последната седмица"}
{"url": "http://www.focus-news.net/news/2019/02/23/2627115/kaloyan-pargov-bsp-sofiya-iskaniyata-na-raboteshtite-v-gradskiya-transport-tryabva-da-badat-udovletvoreni.html", "text": "Исканията на работещите в градския транспорт трябва да бъдат удовлетворени, защото са справедливи, а условията на труд е задължително да бъдат подобрени. Това коментира председателят на БСП - София и на групата на социалистите в СОС Калоян Паргов по време на участието си в предаването \"Денят започва\" с водещ Георги Любенов по БНТ, съобщиха от  пресцентъра на БСП-София.  В разразилия се горещ спор с председателя на Комисията по транспорт и туризъм Екатерина Йорданова той директно я попита дали може да се обърне към работещите в градския транспорт и да им каже, че нямат проблеми. \r\n\"Като заместник-председател на Комисията по транспорт и туризъм и от страна на опозицията моята работа е да съм коректив. В Столичния градски транспорт има проблеми, хората дойдоха при нас и споделиха за тях. И съответно ние търсим начини да ги разрешим. Защото работата ми също така е да защитавам хората, коментира Калоян Паргов. - Съвременното робство се изразява в това да си принуден да работиш извънредно, при това в лоши условия, за да може да се препитаваш. Кой от тези показатели не е на лице в Столичния градски транспорт, за да не можем да наречем работещите там съвременни роби?! И другият ми въпрос е как Столична община решава тези проблеми?\". \r\nКалоян Паргов попита Екатерина Йорданова дали ще отстои исканията, които председателят на КНСБ Пламен Димитров официално постави, за ново увеличение на заплатите на работещите в градския транспорт за второто шестмесечие на годината и за стриктно спазване на Кодекса на труда. \r\n\"В тази ситуация вие в качеството на синдикалист ли ще бъдете или на председател на Комисията по транспорт и туризъм, попита той Екатерина Йорданова. - Защото не може хем да защитавате работещите в ролята си на синдикалист, хем да сте работодател в ролята си на председател на Комисията по транспорт и туризъм. Синдикалист-работодател, това е уникално и само в България го има!\". \r\nКалоян Паргов отбеляза, че е крайно време освен на инвестициите в превозни средства, благодарение на европейските средства, отговорните в Столична община да обърнат много сериозно внимание и на условията на труд в транспортните дружества. \"Настоявам да чуя как ще решавате тези проблеми, които от години поставям по време на заседанията на Комисията? Защо няма заседания на Комисията всяка сряда? Защо бягате от тези проблеми и ги замитате под килима, за да се стигне до това положение сега, обърна се Калоян Паргов към Екатерина Йорданова. - При милиард и половина бюджет на Столична община не мисля, че е толкова трудно да намерите средства за ремонтиране на тоалетните и за подобряване на санитарно-битовите условия на работещите в Столичния градски транспорт. Аз съм готов да седнем, заедно с вас, на заседание на Комисията по транспорт и да дискутираме възможните решения. И съм готов също така да подкрепя всяка разумна идея, която по някакъв начин подобрява работата в транспорта на София\". \r\nИзвън студиото на БНТ1 Калоян Паргов коментира също, че опитът на кмета Йорданка Фандъкова да прехвърли отговорността за проблемите в Столичния градски транспорт основно върху ръководствата на дружествата е крайно несериозен и несъстоятелен. \"В крайна сметка, директорите на общинските дружества \"Автотранспорт\" и \"Електротранспорт\" изпълняват решенията, които взима работодателят им в лицето на Столична община, коментира Калоян Паргов. - Позицията на кмета от вчера потвърждава и доказва съвсем ясно нашата теза, а именно, че моделът на изготвяне на Икономическата рамка в Столичния градски транспорт е сбъркан. Ние винаги сме настоявали приемането на средствата, необходими за градския транспорт, да предхожда приемането на бюджета на Столична община. А винаги се случва обратното. И по тази причина реално сега транспортните дружества получават по-ниска цена на километър пробег от това, което са заявили в своите бизнес планове. Така на практика недофинансират всички свои дейности, което не гарантира необходимата надеждност и качество на транспортното обслужване на столичани. Освен това, по тези документи администрацията на Столична община работи от октомври миналата година, а ние, членовете на Комисията по транспорт и туризъм и общинските съветници получихме крайните предложения два дни преди самото заседание на Общинския съвет. Отговорност за съществуващата липса на средства за транспортните дружества носят управляващите - заместник-кметът Дончо Барбалов и двамата вносители от страна на управляващата партия. Единият от тези вносители е именно Екатерина Йорданова. Тоест това е съвсем очевиден отказ на управляващите да работим всички заедно за решаването на проблемите, въпреки нашето желание да се включим. И повече от логично е сега цялата отговорност за проблемите и протестите на работещите в градския транспорт да бъде поета само и единствено от управляващите\".", "date": "2019.02.23", "title": "Калоян Паргов, БСП-София: Исканията на работещите в градския транспорт трябва да бъдат удовлетворени"}
{"url": "http://www.focus-news.net/news/2019/02/23/2627125/tass-turtsiya-se-opitva-da-se-sporazumee-sas-sasht-za-raketite-s-400-i-iztrebitelite-f-35.html", "text": "Представители на министерствата на отбраната на Турция и Съединените щати ще продължат преговорите за разрешаване на проблемите при доставките на американски изтребители F-35 от пето поколение и придобиването на руските зенитни ракетни системи C-400 в Анкара. Това се посочва в изявление, направено в събота от министъра на националната отбрана на Турция Хулуси Акар след разговори с и.д. министър на отбраната на САЩ Патрик Шанахан във Вашингтон, предава  TACC . \r\n\"Обменихме мнения и информация по отношение на F-35 и C-400 и се съгласихме да продължим преговорите по тези теми и да направим всичко възможно да разрешим проблемите между нашите страни. Ще се опитаме да постигнем известен напредък през следващите дни\", каза Акар. \r\nПрез ноември 2016 г. стана известно за преговорите между Турция и Руската федерация относно закупуването на S-400. Известно е, че сключването на договора е потвърдено от руската страна на 12 септември 2017 г., в същото време турският лидер Реджеп Тайип Ердоган заяви, че вече е направено авансово плащане по договора.  Турция ще стане първата държава от НАТО, която ще получи С-400 от Русия, броят на доставените комплекси не е официално определен. \r\nАмериканският помощник държавен секретар по европейските и евроазиатските въпроси в оставка , Уес Мичъл, на 26 юни 2018 г. предупреди, че придобиването на С-400 от Турция ще доведе до прилагане на санкции срещу Анкара и качествена промяна в двустранните отношения. Освен това, както подчертава Мичъл, Съединените щати могат да откажат да предоставят самолети F-35 на Турция.  Юлиян Марков", "date": "2019.02.23", "title": "ТАСС: Турция се опитва да се споразумее със САЩ за ракетите С-400 и изтребителите F-35"}
{"url": "http://www.focus-news.net/news/2019/02/23/2627128/plovdiv-fenovete-na-fk-botev-organizirat-avtoshestvie-predi-macha-sreshtu-fk-vereya.html", "text": "Феновете на футболен клуб „Ботев“ – Пловдив организират автошествие преди днешния мач срещу ФК „Верея“, който започва в 17.30 часа. Това съобщиха за  Радио „Фокус“ – Пловдив  организаторите. Автошествието ще тръгне от стадион „Христо Ботев“ до спортния комплекс в кв. „Коматево“. Сборният пункт е в 15.00 часа пред стадиона, а тръгването ще бъде в 16.00 часа. \r\nОрганизаторите от „Клуб на привържениците на Ботев Пловдив“ и Обединени фракции BULTRAS призоваха привържениците на най-стария футболен клуб в България за нормално протичане на автошествието. Полицейското присъствие преди, по време и след футболната среща ще бъде засилено. \r\nТони МИХАЙЛОВ", "date": "2019.02.23", "title": "Пловдив: Феновете на ФК „Ботев“ организират автошествие преди мача срещу ФК „Верея“"}
{"url": "http://www.focus-news.net/news/2019/02/23/2627126/blagoevgrad-vazstanoveno-e-osvetlenieto-po-pat-i-1-simitli-kresna-v-kriviya-tunel.html", "text": "Възстановено е осветлението по път I-1 Симитли - Кресна в \"Кривия тунел\". Това съобщиха от  пресцентъра на Агенция \"Пътна инфраструктура\".", "date": "2019.02.23", "title": "Благоевград: Възстановено е осветлението по път I-1 Симитли - Кресна в \"Кривия тунел\""}
{"url": "http://www.focus-news.net/news/2019/02/23/2627127/stara-zagora-dvama-dushi-sa-postradali-pri-katastrofa-mezhdu-dva-mlekovoza-na-avtomagistrala-trakiya.html", "text": "Двама души са пострадали при катастрофа между два млековоза на автомагистрала „Тракия“. Това съобщиха за  Агенция „Фокус“  от  ОДМВР – Стара Загора . Инцидентът е станал тази сутрин. Единият млековоз е ударил другия и го е избутал в канавката на автомагистрала „Тракия“ в района на 187 км. Шофьорът на първия млековоз е откаран в болница в тежко състояние. По информация на ОДМВР – Стара Загора другият водач също е пострадал, но нараняванията му се по-леки.  \r\nДеница КИТАНОВА", "date": "2019.02.23", "title": "Стара Загора: Двама души са пострадали при катастрофа между два млековоза на автомагистрала „Тракия“"}
{"url": "http://www.focus-news.net/news/2019/02/23/2627121/georgi-tsekov-nimh-minus-30-gradusa-e-nay-niskata-temperatura-izmerena-na-dneshnata-data-prez-1929-godina.html", "text": "Минус 30 градуса е най-ниската температура, измерена на днешната дата  през 1929 година. Това каза за обзорното публицистично предаване „Метроном“ на  Радио „Фокус“  Георги Цеков, дежурен синоптик в Националния институт по метеорология и хидрология (НИМХ). Той уточни, че няма нищо необичайно в температурите през днешния ден, макар да са малко по-ниски от средните за края на месец февруари – около и малко над нулата. „Тази сутрин най-ниската температура отчетоха термометрите в Разград и Драгоман – минус 8 градуса. Утре сутринта се очаква температурите да са по-ниски – между минус 5 и минус 10 градуса, но на места в Западна България, където ще се изясни и вятърът ще стихне, термометрите ще отчитат дори до минус 12 – минус 13 градуса“, допълни Георги Цеков. През следващата седмица постепенно ще се затопля, по-чувствително – в сряда и четвъртък, когато вятърът ще се ориентира от югозапад, а с това – и температурите ще се повишат осезаемо, прогнозира синоптикът. \r\nРосица АНГЕЛОВА", "date": "2019.02.23", "title": "Георги Цеков, НИМХ: Минус 30 градуса е най-ниската температура, измерена на днешната дата през 1929 година"}
{"url": "http://www.focus-news.net/news/2019/02/23/2627131/pazardzhik-mnogo-turisti-izbraha-sabotniya-den-za-zimni-sportove-v-mestnostta-starina-kray-yundola.html", "text": "Много туристи избраха съботния ден за зимни спортове в местността „Старина“ край Юндола, след като курортът има около 10 см нова снежна покривка, предаде репортер на  Радио „Фокус“ – Пазарджик . Ски пистата в местността е разположена на 1680 метра надморска височина. Много е удобна за туристите, тъй като се намира на 50 метра вдясно от шосето Юндола – Белмекен и разполага с паркинг. Дължината ѝ е 280 метра, а разликата във височините е 50 метра. Освен удобния път и инфраструктура, вече има ски гардероб, ресторант, конна база и кафене. Предлага се и зимна разходна с понита с помощта на водачи. Цената за 30 мин. язда е 5 лв. използването на ски пистата и влека към нея е 15.00 лв. на ден за възрастни и 10.00 лв. за деца. Ски оборудването за възрастни дневно е също 15.00 лв., 10.00 лв. за деца. По желание за ски учител се доплащат 10.00 лв. при минимум пет души. Осигуряването на шейна за децата струва 5.00 лв. на ден. \r\nАлбена ЖИЛЕКОВА", "date": "2019.02.23", "title": "Пазарджик: Много туристи избраха съботния ден за зимни спортове в местността „Старина“ край Юндола"}
{"url": "http://www.focus-news.net/news/2019/02/23/2627129/blagoevgrad-svetovnata-kupa-po-ski-v-bansko-prodalzhava-sas-sastezanie-v-distsiplinata-supergigantski-slalom.html", "text": "Световната купа по ски в Банско продължава със състезание в дисциплината Супергигантски слалом. Това съобщиха за  Радио „Фокус“ - Пирин  от Община Банско. Това предстои днес, след като вчера най-добрите скиори в света взеха участие в Алпийската комбинация – Супер-Г и Слалом. Специално за състезанието на Бъндеришка поляна е построена сглобяема трибуна за 5000 души. В световната купа по ски в Банско тази година участва целият световен ски елит. В третия ден от първенството състезателите ще премерят сили в дисциплината Гигантски слалом. \r\nДенис НИКИФОРОВ", "date": "2019.02.23", "title": "Благоевград: Световната купа по ски в Банско продължава със състезание в дисциплината Супергигантски слалом"}
{"url": "http://www.focus-news.net/news/2019/02/23/2627134/", "text": "Силни ветрове са обхванали Балканския полуостров, а най-тежко е положението по адриатическото крайбрежие където бушува буря, която създава хаос в транспорта, пише македонското електронно издание  “Вечер“ . \r\nСпоред съобщения в регионални медии в Черна гора и Босна и Херцеговина силният вятър е причинил големи щети, като е изкоренил и счупил множество дървета и е повредил  покриви на сгради и строителни скелета. \r\nЧасти от южна Босна и Херцеговина и Хърватия, както и Черна гора и Косово, бяха обхванати от силни ветрове миналата нощ със скорост от над сто километра в час, причинявайки значителни щети на имуществото. \r\nЕдин човек е ранен в босненския град Мостар, когато едно дърво, откъснато от силен вятър, е паднало върху движещ се автомобил, в който е пътувал пострадалият. Той се намира  в Университетската болница в Мостар и е извън опасност за живота.  Юлиян Марков", "date": "2019.02.23", "title": "„Вечер“ (Македония): Силни бури обхванаха адриатическото крайбрежие на Балканския полуостров"}
{"url": "http://www.focus-news.net/news/2019/02/23/2627135/veliko-tarnovo-slab-e-interesat-kam-otglezhdane-na-netraditsionni-kulturi-v-oblastta.html", "text": "Слаб е интересът към отглеждане на нетрадиционни култури в област Велико Търново. Това каза за  Радио „Фокус“ – Велико Търново  Деян Дончев, ръководител на териториалния офис на Националната служба за съвети в земеделието във Велико Търново. Той посочи, че има инцидентни запитвания от стопани, които желаят да отглеждат калифорнийски червеи, охлюви, трюфели и други. „Това са инцидентни запитвания и в общи линии много малко на брой са стопаните, които развиват подобни дейности в региона. По-голямата част от тях се интересуват най-вече от отглеждане на традиционните за района култури и животни“, посочи Деян Дончев. Той отбеляза, че няма мярка, по която да се финансират единствено нетрадиционни култури. Мерките традиционно са насочени към развиването на всякакъв вид селскостопански дейности, стига стопанството да е с изискуемият размер. \r\nНадежда КРЪСТЕВА", "date": "2019.02.23", "title": "Велико Търново: Слаб е интересът към отглеждане на нетрадиционни култури в областта"}
{"url": "http://www.focus-news.net/news/2019/02/23/2627137/varna-s-narusheno-vodopodavane-sa-abonatite-ot-mestnost-rakitnika-v-grada.html", "text": "С нарушено водоподаване са абонатите от местност „Ракитника“ във Варна. Това съобщиха за  Радио „Фокус“ – Варна  от водоснабдителното дружество, обслужващо областта. Очаква се водоснабдяването да бъде възстановено около 17.00 часа. Към момента няма информация за други райони без вода във Варна и областта. \r\nБояна АТАНАСОВА", "date": "2019.02.23", "title": "Варна: С нарушено водоподаване са абонатите от местност „Ракитника“ в града"}
{"url": "http://www.focus-news.net/news/2019/02/23/2627138/blagoevgrad-trafikat-na-granichnite-punktove-kulata-i-ilinden-e-normalno-natovaren.html", "text": "Трафикът на граничните пунктове „Кулата“ и „Илинден“ е нормално натоварен. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, движението също се извършва без забавяния. \r\nДенис НИКИФОРОВ", "date": "2019.02.23", "title": "Благоевград: Трафикът на граничните пунктове „Кулата“ и „Илинден“ е нормално натоварен"}
{"url": "http://www.focus-news.net/news/2019/02/23/2627140/sport-tarey-byo-specheli-titlata-v-sprinta-na-10-km-na-evropeyskoto-parvenstvo-po-biatlon.html", "text": "Тарей Бьо спечели титлата в спринта на 10 км на европейското първенство по биатлон в Минск-Раубичи. Норвежецът, който остана втори след българина Красимир Анев в индивидуалната дисциплина на 20 км в четвъртък, днес пропусна една мишена в първата си стрелба, измина трасето за 21 минути и 40 секунди, и финишира първи. \r\nВтори се нареди Йеспер Нелин от Швеция без грешка в стрелбата на на 10.6 секунди от лидера, а трети е Дмитри Малишко (Русия), с изоставане от 35 секунди, също без пропусната мишена. \r\nОт четиримата българи най-добре се представи Владимир Илиев, който зае шестата позиция. Той не пропусна мишена в стрелбата и остана на 45.4 секунди зад Тарей Бьо. \r\nАнтон Синапов завърши 15-и с една грешка и пасив от 58.6 секунди, Красимир Анев е 24-и също с една пропусната мишена и изоставане от 1:16.3 минута, а Димитър Герджиков е 30-и с една грешка и на 1:26.7 минута зад победителя.  \r\nВ състезанието при мъжете участваха 114 биатлонисти.", "date": "2019.02.23", "title": "Спорт: Тарей Бьо спечели титлата в спринта на 10 км на европейското първенство по биатлон"}
{"url": "http://www.focus-news.net/news/2019/02/23/2627136/sergey-tsvetarski-nsi-prebroyavaneto-prez-2021-godina-shte-zapochne-na-22-yanuari-i-tryabva-da-priklyuchi-na-15-fevruari.html", "text": "Преброяването през 2021 година  ще започне на 22 януари и трябва да приключи на 15 февруари. Това каза за седмичното обзорно предаване „Метроном“ на  Радио „Фокус“   председателят на НСИ Сергей Цветарски. Той поясни, че информацията от анкетите след това ще бъде обработена до края на същата година. Преброяването ще се осъществи по два начина, уточни председателят на НСИ. „То ще се проведе в 2 части. Първата част е до 31-ви януари 2021 г., когато всички лица, които желаят, ще могат да се преброят онлайн – през компютрите си, а след това ще започне обход на всички жилища, но това не означава повторение на преброяването, на хора, които вече са попълнили анкетните карти по интернет, а интервюиране с хартиени въпросници на тези, които не са успели да го направят“, обясни Сергей Цветарски. Той каза още, че при сегашното преброяване НСИ си поставя за цел данните  да бъдат част от цялостна електронна платформа, която да служи не само за преброяването, а за всички изследваня, които са базирани на инфoрмацията от него. Цветарски припомни, че това е 18-то преброяване на населението за България. \r\nРосица АНГЕЛОВА", "date": "2019.02.23", "title": "Сергей Цветарски, НСИ: Преброяването през 2021 година  ще започне на 22 януари и трябва да приключи на 15 февруари"}
{"url": "http://www.focus-news.net/news/2019/02/23/2627139/tass-nablyudateli-ot-ond-ne-sa-ustanovili-narusheniya-v-podgotovkata-na-izborite-v-moldova.html", "text": "Наблюдателите от Организацията на независимите държави  (ОНД), които проведоха дългосрочен мониторинг на подготовката за парламентарните избори в Молдова, не регистрираха сериозни нарушения. Ръководителят на комисията на Държавната дума по въпросите на ОНД, евроазиатската интеграция и отношенията със сънародниците в чужбина Леонид Калашников информира кореспондента на  ТАСС  за това заключение. \r\n\"Проведохме мониторинг, включително нашите структури - Междупарламентарната асамблея на ОНД и Изпълнителния комитет на ОНД. Като цяло организацията отговаря на всички демократични норми. Това мога да кажа директно, и нашият дългосрочен мониторинг потвърждава това.", "date": "2019.02.23", "title": "ТАСС: Наблюдатели от ОНД не са установили нарушения в подготовката на изборите в Молдова"}
{"url": "http://www.focus-news.net/news/2019/02/23/2627132/ministar-nikolina-angelkova-mezhdunarodnite-turisti-u-nas-narasnaha-s-35-a-prihodite-ot-tyah-s-36-otkakto-funktsionira-ministerstvo-na-turizma.html", "text": "Международните туристи у нас нараснаха с 35%, а приходите от тях – с 36% през последните 3 години, откакто функционира Министерство на туризма. Това каза за обзорното публицистично предаване „Метроном“ на  Радио „Фокус“  ресорният министър Николина Ангелкова. Тя прогнозира, че предстоящия летен сезон ще бъде динамичен, но и труден. Не е отчетен ръст или спад в ранните записвания, отчете министър Ангелкова и изрази надежда настоящите добри показатели да бъдат запазени. За това обаче са необходими много повече усилия както от страна на министерството, така и на общините и представителите на бизнеса, каза още тя. „Имаме и спадове от някои основни пазари като Русия, например, има голяма несигурност и по отношение на британските туристи. Опитваме се да бъдем много по-активни и да използваме иновативни похвати, свързани най-вече с онлайн рекламата, за да успеем да компенсираме спадовете от някои пазари за сметка на ръстове при други. В момента обсъждаме с бизнеса и общините създаването на механизъм, с който да привлечем повече чартърни полети към България, особено по българското Черноморие – за летищата Варна и Бургас. Това ще ни даде директна възможност за разширяване на сезона и насочване на полети още от април месец, така че да използваме базата по българското Черноморие за много по-дълъг период“, обясни министърът на туризма. Актуалните данни сочат ръст на приходите от испански туристи у нас през зимата с 43%, на тези от Полша – 39%, от Англия – с 34%, а от Украйна – 4%, обърна внимание тя. Вече 3 поредни години се отчитат рекордни резултати в зимния туризъм у нас, като през миналия зимен сезон над 1,6 милиона чуждестранни туристи са гостували в зимните ни курорти, уточни Ангелкова. \r\nРосица АНГЕЛОВА", "date": "2019.02.23", "title": "Министър Николина Ангелкова: Международните туристи у нас нараснаха с 35%, а приходите от тях – с 36% откакто функционира Министерство на туризма"}
{"url": "http://www.focus-news.net/news/2019/02/23/2627141/gen-konstantin-popov-gerb-komisiyata-po-otbrana-dari-sredstva-za-pochistvane-na-balgarskite-voenni-grobishta-v-severnomakedonskoto-novo-selo.html", "text": "Комисията по отбрана дари средства за почистване на българските военни гробища в северномакедонското Ново село. Това каза за  Агенция „Фокус“  председателят на Комисията по отбрана и депутат от ГЕРБ ген. Константин Попов. \r\n„Целта на посещението на група от Комисията по отбрана в Ново село е ратифицирането на протокола за приемането на Северна Македония в НАТО. Имахме много ползотворни разговори с посолството. И използвахме случая да връчим на Съюза на запасните офицери събрани средства от Комисията в размер на 2000 лв. за почистване на гробищата на Ново село. Това е просто като един приятелски жест. Надали ще реши проблемите с българските гробища, но е хубаво да се поддържа една такава тема от държави, които са съюзници и имат еднакво отношение и за региона, и за Европа“, заяви ген. Попов. \r\nТой припомни, че българските гробища в Ново село бяха възстановени по българска инициатива още през 2006 г. „Но трябват и пари и средства за поддръжка. И искаме не само на правим нещо, но и това, което правим, да бъде добре поддържано. И процесът да не бъде еднократен – това е посланието, което искаме да изпратим“, заяви ген. Попов. \r\nТой посочи, че присъединяването на Северна Македония към НАТО е исторически акт, който носи стабилност не само на границата между нашите две държави, но и на целия регион. „Те са много ентусиазирани и казват, че това е единственото правилно решение, независимо от вътрешните спорове. Хората определят това като един много сериозен успех, защото и според тях само по този начин може да има мир и стабилност на Балканите – когато държавите могат да си говорят, когато държавите са не само съседи, но и съюзници\", каза още Константин Попов. \r\nЦветилена СИМЕОНОВА", "date": "2019.02.23", "title": "Ген. Константин Попов, ГЕРБ: Комисията по отбрана дари средства за почистване на българските военни гробища в северномакедонското Ново село"}
{"url": "http://www.focus-news.net/news/2019/02/23/2627143/pazardzhik-konkurs-za-detska-risunka-na-tema-voda-za-vseki-se-organizira-ot-izpalnitelnata-agentsiya-po-okolna-sreda.html", "text": "Конкурс за детска рисунка на тема „Вода за всеки“ се организира от Изпълнителната агенция по околна среда /ИАОС/ по повод Световния ден на водата – 22 март, съобщиха от  пресцентъра на агенцията . Инициативата е посветен на темата на тазгодишната международна кампания „Leaving no one behind”. В конкурса могат да участват деца и ученици от 8 до 12 години. Допустимият формат на рисунките е А4  без ограничения в използваните материали. Творбите трябва да бъдат изпратени в оригинал до Агенцията на адрес гр. София 1618, бул. „Цар Борис III“ №136, п.к. 251 до 15 март 2019 г. Всяка творба трябва да има посочени: автор, възраст и заглавие, адрес и телефон или e-mail за обратна връзка. Рисунките могат да бъдат придружавани от кратки текстове – до 50 думи. Всички рисунки, участващи в конкурса, ще се публикуват в албум на Фейсбук страницата на ИАОС. Победителят в конкурса ще бъде определен чрез публично гласуване онлайн. Творбата с най-много харесвания ще бъде отличена с първо място. Следвана от второ и трето място. Гласуването във Фейсбук ще започне от 18 март и ще продължи до 17.00 часа на 22 март 2019 г. Победителят ще получи грамота и ваучер за пазаруване от избрана книжарница на стойност 100 лв, а на второ и трето място – грамота и ваучер на стойност 50 лв. Всяко дете може да участва с една творба. Рисунките да не са участвали в други конкурси и да не са взаимствани от Интернет. Официалното обявяване на победителите ще стане на 25 март 2019 г. на страницата на ИАОС в секция „Новини“. Изложба на всички рисунки ще бъде подредена във фоайето на ИАОС от 18 -29.03.2019 г.", "date": "2019.02.23", "title": "Пазарджик: Конкурс за детска рисунка на тема „Вода за всеки“ се организира от Изпълнителната агенция по околна среда"}
{"url": "http://www.focus-news.net/news/2019/02/23/2627145/po-pokana-na-rumen-petkov-na-poseshtenie-v-pleven-beshe-tihon-vladimirski-mitropolit-na-vladimirska-i-suzdalska-eparhiya-v-rusiya.html", "text": "По покана на председателя на ПП АБВ Румен Петков на посещение в Плевен беше Тихон Владимирски – митрополит на Владимирска и Суздалска епархия в Русия, съобщиха от  пресцентъра на партията .  Митрополит Тихон оглавява епархията едва от няколко месеца, а преди това, в продължение на 23 години, е бил начело на Новосибирската епархия.  \r\n„Особено се радваме, че в епархията ни сега се възражда духовния живот, което е най-важното за народа и имаме много храмове и манастири. Честваме много празници, посветени на различни събития. Едно от най-ярките е отбелязването на деня на Кирил и Методий, първоучители славянски, този ден наричаме посветен на славянската писменост и култура. Празника на светите братя сближава нашите народи – руския и българския.” \r\nПри посещението на митрополит Тихон в Панорама „Плевенска епопея” руският архиерей получи от Румен Петков специален пощенски плик и картичка, които са създадени по три знакови юбилея – 140 години от освобождението на Плевен, 110 години от построяването на мавзолея „Св. Георги Победоносец” и 40-годишнината от изграждането на Плевенската панорама. Петков подчерта пред госта, че плевенчани се гордеят с Мавзолея и Панорамата, защото са два от най-значимите паметници за Руско-Турската освободителна война и са изградени с доброволната помощ на гражданите. \r\nНегово преосвещенство благодари за подаръците и подчерта, че предстоящия празник 3 март е общ за двата народа – българския и руския, защото заедно са постигнали победата в Освободителната война.  \r\n„Разбира се 500 години иго са много и това е голямо нещастие и загуба за българския народ и в културата и духовния живот и в материалната сфера на България. Вашата страна свято съхранява паметта за великата победа и освобождението. Затова аз поздравявам българския народ и му желая процъфтяване”. \r\nПо повод политическите различия в този момент между България и Русия митрополит Тихон смята, че ние, въпреки всичко, сме в едно семейство и е естествено понякога в семейството да има разногласия. Той смята, че разделенията са временни и все пак човечеството се стреми към мир и мирно съзидание.", "date": "2019.02.23", "title": "По покана на Румен Петков на посещение в Плевен беше Тихон Владимирски – митрополит на Владимирска и Суздалска епархия в Русия"}
{"url": "http://www.focus-news.net/news/2019/02/23/2627144/veliko-tarnovo-riosv-izdade-predpisanie-na-vodosnabditelno-druzhestvo-za-iztichane-na-otpadachni-vodi-v-reka-yantra.html", "text": "РИОСВ – Велико Търново издаде предписание на водоснабдително дружество за изтичане на отпадъчни води в река Янтра. Това съобщи за  Радио „Фокус“ – Велико Търново  Милка Асенова, експерт „Връзки с обществеността“ в екоинспекцията. Експертите са проверили сигнал за изтичане на бяла пяна в дере, което се влива в река Янтра, на 150 м. над моста до бившия Завод за запаметяващи устройства. Дерето преминава през Западна промишлена зона на Велико Търново и по брега му е изграден градския канализационен колектор. Той отвежда отпадъчните води на част от западната промишлена зона, района на „Топлофикация - ВТ“ АД и обектите по ул. „Сан Стефано“ за пречистване в Градската пречиствателна станция за отпадъчни води. \r\nПри огледа участваха и специалисти от „ВиК Йовковци“ ООД. Установено е, че има запушена ревизионна шахта от градския колектор и част от отпадъчните води се изливат в дерето, което е причина за наблюдаваната пяна. Дадено е предписание на дружеството да възстанови нормалната проводимост на колектора в срок до 25 февруари. \r\nНадежда КРЪСТЕВА", "date": "2019.02.23", "title": "Велико Търново: РИОСВ издаде предписание на водоснабдително дружество за изтичане на отпадъчни води в река Янтра"}
{"url": "http://www.focus-news.net/news/2019/02/23/2627130/makfaks-makedoniya-amerikanskiyat-poslanik-v-skopie-otgovori-na-50-vaprosa-predi-okonchatelnoto-si-otpatuvane-ot-stranata.html", "text": "Посланикът на САЩ Джес Бейли публикува в социалните мрежи видео, в което отговаря на 50 кратки въпроса, свързани с неговия престой в страната. След изтичането на мандата си той скоро напуска Македония, предава  Макфакс . \r\nВ отговор на въпроса какво ще му липсва най-много Бейли казва, че ще му липсват хората , а най-малко ще му липсва замърсяването. \r\nПосланикът на САЩ заяви, че най-големите предизвикателства за политическите лидери в страната ще бъдат върховенството на закона, подобряването на икономиката и въпросите на справедливостта. \r\nБейли отхвърли обвиненията, че е повлиял на повечето политически решения в страната.  Юлиян Марков", "date": "2019.02.23", "title": "Макфакс (Македония): Американският посланик в Скопие отговори на 50 въпроса преди окончателното си отпътуване от страната"}
{"url": "http://www.focus-news.net/news/2019/02/23/2627133/rumen-petkov-abv-rezhimat-na-upravlenie-v-balgariya-e-prestapen-no-mozhe-da-bade-pometen-ako-sreshtu-sebe-si-ima-soliden-format-koyto-dava-uverenost-v-upravlenieto-i-perspektiva.html", "text": "Режимът на управление в България е престъпен, но може да бъде пометен, ако срещу себе си има солиден формат, който дава увереност в управлението и перспектива. Това каза лидерът на АБВ Румен Петков в „Седмицата“ по  Дарик радио.   Според него БСП не желаят такъв формат. Петков разкритикува опозицията в лицето на БСП за напускането й на парламента. „Въпросът е принципен. Не можеш да си получил доверието на гражданите, да си в Народното събрание и да излизаш защото нещо не ти харесва. Политическата битка се води в парламента. Още повече те веднъж излизаха. Върнаха се доста конфузно. Излизането е лесна работа, влизането е по-трудното. Тук трябва да сме съвършено наясно, че тази политическа грешка ще струва много на БСП“, каза Петков. Той обърна внимание, че АБВ са предложили на БСП стратегическо партньорство. „За пръв път от структурирането си левицата в България няма кмет на областен център или на окръжен град. Заплахата това да се повтори става все по-сериозна. Голямата политическа отговорност в момента е на ръководството на БСП“, предупреди Румен Петков. По отношение на промените в ИК, Петков посочи, че първият голям въпрос защо сега започва дебата в Народното събрание за изборното законодателство. „Ние от АБВ достатъчно ясно отстояваме позицията, че ИК и въобще ако се правят промени дебатът започва на другия ден след избора на НС, след заклеването на депутатите. Сега ние влизаме в много грубо противоречие с правилата на Съвета на Европа и правилата на Венецианската комисия“, допълни лидерът на АБВ.", "date": "2019.02.23", "title": "Румен Петков, АБВ: Режимът на управление в България е престъпен, но може да бъде пометен, ако срещу себе си има солиден формат, който дава увереност в управлението и перспектива"}
{"url": "http://www.focus-news.net/news/2019/02/23/2627146/nad-700-martenitsi-byaha-izraboteni-za-konkursa-organiziran-ot-gerb-primorski.html", "text": "Традиционният конкурс за най-атрактивна мартеница, организиран от ГЕРБ – Приморски, отново привлече много участници. Това съобщиха от пресцентъра на  партията . Журито отличи най-оригиналните измежду над 700 ръчно изработени мартеници. За победителите бяха подготвени много награди, но приятни изненади имаше за всички индивидуални участници и колективи, които се включиха в съревнованието. \r\nНай-атрактивните мартеници бяха обявени на специално тържество, организирано със съдействието на Жени и Младежи ГЕРБ във варненския район „Приморски”. Докато се забавляваха с музикалната и артистична програма, участниците научиха повече за историята на мартениците, а чрез разказите на аниматор във въображението на децата оживяха предания за Баба Марта, за Пижо и Пенда. \r\nКметът на район „Приморски” Петя Проданова и общинските съветници от ГЕРБ Калин Калевски и Борислав Нанков уважиха празника и поздравиха сръчните автори на красиви мартеници, които показаха, че пазят българските традиции и ценят първомартенския символ от червени и бели конци. \r\nПо желание на участниците мартениците, изработени за конкурса, ще продължат да носят радост – част от тях ще бъдат подарени в домове за възрастни хора, а други – в социални институции като Дневния център за деца и младежи с умствена изостаналост „Св. Йоан Златоуст” във Варна.", "date": "2019.02.23", "title": "Над 700 мартеници бяха изработени за конкурса, организиран от ГЕРБ – Приморски"}
{"url": "http://www.focus-news.net/news/2019/02/23/2627148/afp-otroven-alkohol-e-prichinil-smartta-na-93-dushi-v-indiya-stotitsi-sa-hospitalizirani.html", "text": "Деветдесет и трима работници са загинали и най-малко 200 други са били хоспитализирани в североизточна Индия, след като са пили токсичен алкохол, съобщиха официални представители за последния случай на масово алкохолно отравяне в страната, предава  AFP . \r\nСмъртните случаи в щата Асам са регистрирани по-малко от две седмици след смъртта на около 100 души в северните щати Утар Прадеш и Утаракханд. \r\n\"Броят на починалите (в района) вече е нараснал до 58, а други 75 души са хоспитализирани\" в местни болници, каза местният високопоставен служител Дирен Хазарика. \r\nДруг служител от съседен район каза, че 35 души са починали, след като са консумирали от партида \"фалшив алкохол\". \r\nХазарика каза, че хората са се почувствали зле, след като са пили незаконно произведен алкохол късно в четвъртък. \r\nСред загиналите има много жени, които са работили в местните чаени имения в региона. Броят на жертвите може да нарасне още повече, тъй като и двамата официални представители твърдят, че някои от хоспитализираните са в критично състояние.  Юлиян Марков", "date": "2019.02.23", "title": "AFP: Отровен алкохол е причинил смъртта на 93 души в Индия, стотици са хоспитализирани"}
{"url": "http://www.focus-news.net/news/2019/02/23/2627149/plovdiv-chetvartiyat-traditsionen-pohod-asenovgradski-varhove-i-pateki-shte-se-provede-na-8-i-9-yuni.html", "text": "Четвъртият традиционен поход „Асеновградски върхове и пътеки“ ще се проведе на 8 и 9 юни. Това съобщиха за  Радио „Фокус“ – Пловдив  организаторите от Сдружение „Устремени“ в Асеновград. Желаещите да участват ще трябва в 08.30 часа на 8 юни да бъдат при паметника на цар Иван Асен Втори в Асеновград. Маршрутът през първия ден на похода включва местността „Параколово“, също посещение на манастир „Св. Петка Мулдавска“. Там е предвидена почивка, беседа в манастира, посещение на аязмото и скривалището на Васил Левски. След това участниците в похода ще се насочат към местността „Голия гидик“, намираща се на хребета на рид „Пропаст“ с прекрасни панорамни гледки. Там се намира и едно от най-големите находища на орхидеи и диво родопско лале в района. Участниците в похода ще посетят още Асеновградската ловна хижа, Червенската ловна хижа с гледки към „Мечото дере“, чешма „Въшлива вода“, Добростански поляни, местността  „Ропките“ и хижа „Марциганица“. \r\nОрганизаторите от сдружение „Устремени“ в Асеновград уточняват, че маршрутът Асеновград – Марциганица се преминава от неподготвени туристи за около 8-9 часа. Ще има затваряща група, която ще изчаква всеки по трасето, така че и най-бавните да са спокойни, че ще имат компания през целия път. На разположение ще има и джипове, които ще са на няколко пункта с оглед на евентуалната нужда от реакция на всяка точка от трасето. В 19.00 часа на 8 юни от беседката под хижа „Марциганица“ ще тръгват безплатни автобуси, които ще извозят до паркинга на центъра на Асеновград тези, които се включват в похода само за първия ден. В края на първия ден ще има и тур с водач. Турът ще премине през панорамна площадка „Челото“, с изглед към село Мостово, и Кръстова гора. Тръгването ще се осъществи в 17.00 часа, а прибирането в лагера – в 18.00 часа. \r\nМаршрутът през втория ден на похода – 9 юни, ще премине през пещерата „Добростански бисер“, връх „Попа“ и връх „Корена“, които гарантират  прекрасни панорамни гледки, също през местността „Сливово“ и най-високия водопад в Родопите „Сливодолското падало“. И през втория ден е осигурен безплатен автобус за извозване на участниците до центъра на Асеновград. \r\nСъпътстващи атракции ще са възможност за обиколки с коне в района, тандемен полет с парапланер и обиколки с колело по маршрутите около хижата и Добростанското плато, които трябва да бъдат ангажирани предварително. \r\nТони МИХАЙЛОВ", "date": "2019.02.23", "title": "Пловдив: Четвъртият традиционен поход „Асеновградски върхове и пътеки“ ще се проведе на 8 и 9 юни"}
{"url": "http://www.focus-news.net/news/2019/02/23/2627147/lovech-regionalna-politicheska-diskusiya-provezhda-oblastnata-struktura-na-zhgerb-v-grada.html", "text": "Актуална политическа дискусия на тема: Българското общество преди избори: фрагментация, конфликт и интеграция“ се провежда в Ловеч. Тя е организирана от областната структура на ЖГЕРБ и в нея участват доц. Харалан Александров, социален антрополог и публицист и доц. Д-р Антоний Гълъбов, социолог и политолог. Домакин на срещата е Корнелия Маринова, кмет на Ловеч и общински ръководител на ГЕРБ. Това съобщиха от пресцентъра на  партията .  \r\nМаринова откри срещата с думите: „Днешната политическа дискусия е продиктувана от необходимостта, а и от желанието да внесем повече яснота, повече ориентири в днешната ситуация. А ситуацията е повече от интересна, тя е тревожна, развиваща се със скорост, непозната досега. Историята всеки ден  ражда нови феномени и формации, събитията яростно идват и чукат на вратата ни. Светът се раздира от сътресения от всякакъв вид. Драми – локални войни, кризи, тероризъм, бежанци – цял набор от предизвикателства. Още - цифровата революция, глобалното затопляне, енергийният проблем. Съмненията в бъдещето на Европейски съюз. В силата на нашата европейска мечта. Изглежда и у нас предизвикателствата са повече от всякога. Българското общество е в трансформация. Ние не искаме да чакаме спокойно какво ще се случи, а искаме с помощта на днешния разговор да сме сред факторите, които определят бъдещите събития. И понеже сме поели определени ангажименти към обществото, ние искаме да сверим нашите възприятия, да чуем различни гледни точки. Затова сме поканили двама известни наши общественици да ни предложат своите тези и антитези по актуалните въпроси“.  \r\nСпециален гост на дискусията е Ирена Соколова, председател на НИС на ЖГЕРБ.  \r\n„Гордеем се с политиците, които излязоха от Ловеч. Нашата партия управлява държавата, а това е голяма отговорност. Силата, която ГЕРБ има, е да довежда това до конкретни резултати за хората. Изключително важно е женското участие в ГЕРБ и ние знаем, че е водещо“, подчерта Соколова.   \r\nПо думите й Европейските избори са определящо важни. За първи път от толкова висока важност. „Основно предизвикателство за Европа е Брекзит. Излизането на Великобритания автоматично прекроява броя на европейските депутати - от 751 стават 705, вето в ЕП може да се заяви от 1/3 от депутатите. Огромен проблем е навлизането на антиевропейското движение на популистичните партии. Те никога не предлагат решение, заявяват проблеми, маркират социални напрежения и неравенства, пледират срещу монополите и малцинствата и така събират популярност, но никога, никога не предлагат решения“, коментира Ирена Соколова, като акцентира, че желанието на тези партии е да създадат голямо представителство.  \r\nВ Италия има 2 националистически партии - крайно лява и крайно дясна, подчерта Ирена Соколова, които създават парадоксална коалиция, но това е защото преследват едни и същи интереси, при тях няма платформа. Всичко това ще доведе до повишаване на депутатите популисти в ЕП. Ако прогнозите се окажат верни, антиевропейските сили могат да вземат дори 1/3 от местата в парламента, а това ще им даде власт да парализират работата на институцията, каза още лидерът на ЖГЕРБ и посочи категорично, че не трябва да допускаме националистическите партии да имат възможност за вето в ЕП, а за голямо съжаление популистичните процеси са в ход, в това число и в България и докато завъртим процеса на осъзнаване от тези партии, отрицателните резултати ще са налице. \r\n„Не трябва да подценяваме тези избори, защото те ще рефлектират и върху местните. При малка разлика с БСП и ДПС, това ще даде отражение и върху местния вот. Ако успеем да постигнем по-голяма разлика, тогава кандидатите ни за кметове ще имат сигурността да очакват по висок резултат“, подчерта още Соколова.  \r\nПо думите й ако подценим евровота, ще създадем среда, която ще повлияе сериозно и върху местния вот. Разумното, подреденото и доброто не винаги е авангардно. Силата, която имаме, не само трябва да я запазим, но и да я умножим. Важно е да се мобилизираме. Това не е политически агитация, тук говорим за преминаване на един предел, от който няма да  се възстановим, няма да можем да се върнем на демократичния път, няма да можем да възстановим и социалния мир в страната, ще блокираме развитието и ще фрагментираме подредените в момента социални взаимоотношения в следващите поне 5 години, предупреди Соколова и призна емоционално: „Обичам ЖГЕРБ. Поздравявам Ви за силата, която носите. Отправям към Вас освен благопожелания, така и пожелание да бъдем активни и осъзнати!“. \r\nТя бе категорична, че нашият европейски отбор трябва да се запази, но и всички наши кандидати от 1 до 17 ще бъдат много добри, в ГЕРБ има такива личности. \r\nФрагментацията в обществото се образува по границите на конфликти без решение. Не е вярно, че подоходните неравенства са основни. Състоянието на обществото ни днес се характеризира с ниска степен на солидарност. В това отношение Корнелия Нинова е дар за България. Тя превръща БСП в националсоциалистическа \r\nпартия. Това каза в лекцията си Антоний Гълъбов.  Той подчерта, че всяко фрагментиране ни отдалечава от единството, прави трудно формирането на общи национални цели. Френският модел е модел на единната френска нация. Това е унитарна държава, която е в опасност от френските националисти.  \r\nЗа съжаление българския народ постига много високи нива на варварство. България остана единствената държава в такава зависимост от Руската Федерация. Проблемът на България е с обслужващия персонал на Русия в България. Тук Русия има посредници формирани в СССР. Тук има корпоративни интереси, които работят за Русия, а не за България. В това отношение битката за Европа е битка за България, това е процес, а не проект, бе категоричен Гълъбов.  \r\n„Европа е тук, а не само в Брюксел. ЕС осигури повече от 60 години мир и благоденствие за своите членки, а Русия воюва и все повече обеднява. 27 страни в ЕС постигнаха много по-бързо единомислие по Брекзит, отколкото самата Великобритания. Европа е там, където няма просто човеци, а човешки права. ЕВРОПА Е там, където все си човек е ценен“, подчерта още Антоний Гълъбов, като отбеляза за пореден път, че България успя да реализира успешно председателството на Съвета на ЕС и показа, че експертно е на нивото на своите колеги в Европа, но за съжаление обществото ни не разбра това. \r\nГолемия въпрос е кой е тежкия провал на европейската левица. Загубата на лявата политика доведе до появата на популистките партии. Всеки един депутат повече за ЕНП е добре за България. Българския интерес е в запазване на основните европейски политики, а БСП не успява да разбере нищо от европейската политика, заяви още той.  \r\nТехнологичния натиск влияе изключително много и на културното развитие между хората. Човек няма как да наблюдава целия свят. Когато светът е толкова сложен, започват разломите и конфликтите. Това е и една от причините хората да не виждат хубавите неща, които се случват, те предпочитат да гледат лошото, пред развитието. Ние често сме готови да прекрачим от развитие към разрушение, а регреса ни връща към много по-примитивно ниво, поясни в лекцията си Харалан Александров. По думите му ние трябва да разберем, че няма как да живеем без кризи, а да се научим да ги управляваме.  \r\n„В това отношение е голямо предимство, че имаме премиер като Борисов, на който му се отдава да решава кризи. Популизмът е опит едни изключително тежки проблеми да бъдат принизени до много елементарни решения. Важно е да не объркваме интерпретацията с фактите, както често правят някои български политици с целите на пропагандата. Силата на политическото лидерство е да можеш да се свържеш с различните фрагментирани групи, а Борисов умее това“, заяви още Харалан Александров.  \r\nНикой не може да ни вземе постигнатото – то е видимо, може да се пипне, усеща се в живота ни. Ако всеки преди ГЕРБ е правил по малко от това, което прави ГЕРБ сега, държавата ни щеше да има друг облик, каза пред участниците в срещата народния представител Иван Миховски, общински ръководител на ГЕРБ – Троян, който също участва в политическата дискусия.  \r\nВ срещата участват членове на ЖГЕРБ, поканени от клубния ръководител Калинка Мончева и симпатизанти на ГЕРБ от област Ловеч.", "date": "2019.02.23", "title": "Ловеч: Регионална политическа дискусия провежда областната структура на ЖГЕРБ в града"}
{"url": "http://www.focus-news.net/news/2019/02/23/2627153/sport-slaviya-pobedi-botev-vratsa-kato-gost-s-31-v-mach-ot-23-iya-krag-na-parva-liga.html", "text": "Футбол: Славия победи Ботев Враца като гост с 3:1 в мач от 23-ия кръг на Първа лига. Резултатът откриха домакините в шестата минута с гол на Кирчев, но след това гостите отбелязаха три гола, като точни бяха Кирилов в 39-ата, Чунчуков в 78-ата и Узунов в 87-ата минута. С победата Славия запази осмото си място с 30 точки, с три повече от деветия Ботев Враца. \r\nДнес играят:  \r\nЧерно море – Лудогорец от 15:00 часа  \r\nБотев Пловдив – Верея от 17:30 часа", "date": "2019.02.23", "title": "Спорт: Славия победи Ботев Враца като гост с 3:1 в мач от 23-ия кръг на Първа лига"}
{"url": "http://www.focus-news.net/news/2019/02/23/2627142/rse-makedoniya-zapochna-zasedanieto-na-mandatnata-komisiya-za-imuniteta-na-trayko-velyanovski.html", "text": "Започна заседанието на мандатната комисия за имунитета на Трайко Веляновски със закъснение от почти един час, информира македонската редакция на радио  “Свободна Европа“ . \r\nИскането за лишаване от парламентарен имунитет на Веляноски идва след като прокуратурата поиска задържане за разследването, в което той е заподозрян в организирането на насилствените  събития на 27 април в парламента. \r\nПо време на вчерашното разискване депутатите и опозицията взаимно се обвиняваха коя партия провежда сериозно политическо преследване и за инцидента със задържаните бивши министри Миле Янакиевски и Спиро Ристовски.  Юлиян Марков", "date": "2019.02.23", "title": "РСЕ (Македония): Започна заседанието на мандатната комисия за имунитета на Трайко Веляновски"}
{"url": "http://www.focus-news.net/news/2019/02/23/2627155/tsvetan-tsvetanov-gerb-pravitelstvoto-napravi-taka-che-da-osiguri-dopalnitelni-sredstva-za-realiziraneto-na-proekti-v-obshtinite-sred-koito-e-i-strumyani.html", "text": "Правителството направи така, че да може да осигури допълнителни средства за реализирането на проекти в общините, една от които е Струмяни. Това каза зам.-председателят на ГЕРБ и председател на ПГ на партията Цветан Цветанов по време на среща със симпатизанти на партията в Струмяни, предаде репортер на  Радио \"Фокус\" - Пирин.  „Надяваме се, че това ще покаже на жителите на Струмяни, че ние не делим общините на наши и ваши. За нас е важно да се подпомагат всички проекти, които са в полза на гражданите”, каза още Цветан Цветанов. Той добави, че Община Струмяни има и възможността да реализира проекти, които могат да бъдат финансирани по европейските фондове и програмата за трансгранично сътрудничество. В Струмяни, Цветанов обсъди с членовете и симпатизантите на партията ѝ актуални теми, свързани със страната, както и такива, касаещи предстоящите избори за Европейски парламент и местната власт. Според него изборите през май ще се проведат във време, което само по себе си ще бъде предизвикателство, тъй като ще има три почивни дни. „Трябва да постигнем висок резултат на европейските избори, които ще са репетиция за местните избори, те също са много важни, тъй като победата и на тях ще ни гарантира успешно довършване на мандата. Това от своя страна е важно, защото имаме нужда България да продължава да е стабилна”, добави Цветанов. „Смятам, че в БСП тепърва ще има процеси, които ще доведат до напрежение, но за нас най-важното е структурите ни да са силни”, подчерта Цветанов. Той отбеляза, че в политиката най-важното нещо е да се прави така, че да има реални резултати за хората. В рамките на срещата бяха поставени и много въпроси от страна на членовете и симпатизантите на партията, които най-вече бяха свързани с повишението цената на водата в Струмяни. Цветанов заяви, че е наясно с това, че проблемът е сериозен както за общината, така и за Разлог. Той заяви, че един от основните проблеми в тази връзка е липсата на консолидация на Асоциацията по ВиК заради отказа на Община Кресна да се включи в нея. \r\nЗаедно с Цветан Цветанов в Струмяни са народният представител и областен координатор на ПП ГЕРБ – Благоевград Даниела Савеклиева, както ѝ депутатите Стефан Апостолов, Александър Мацурев и д-р Емил Тончев. Освен това присъства Областният управител на Благоевград, който е и общински председател на структурата на ГЕРБ в областния център Бисер Михайлов. \r\nЛивия НИНОВА", "date": "2019.02.23", "title": "Цветан Цветанов, ГЕРБ: Правителството направи така, че да  осигури допълнителни средства за реализирането на проекти в общините, сред които е и Струмяни"}
{"url": "http://www.focus-news.net/news/2019/02/23/2627151/nimh-registrirani-sa-izmeneniya-v-rechnite-niva-na-rekite-struma-i-mesta-vodnite-kolichestva-sa-okolo-i-pod-pragovete-za-sredni-vodi.html", "text": "Регистрираните изменения на речните нива за водосбора на река Струма са от -4 см до +5 см, а за водосбора на река Места от -4 см до +3 см, сочи справка на сайта на  Националния институт по метеорология и хидрология . Водните количества на реките в басейна са около и под праговете за средни води.", "date": "2019.02.23", "title": "НИМХ: Регистрирани са изменения в речните нива на реките Струма и Места, водните количества са около и под праговете за средни води"}
{"url": "http://www.focus-news.net/news/2019/02/23/2627154/bsp-sofiya-mladi-sotsialisti-ot-stolitsata-uchastvaha-v-protest-za-poveche-mesta-v-detskite-gradini-v-triaditsa.html", "text": "Членове на Младежко обединение в БСП - Триадица, както и други младежи от столичната организация на БСП се включиха в протест под надслов \"Срещу липсата на места в детските градини в София\". Организатор на инициативата е Михаела Стоянова, млада майка, живееща в района със своето семейство. Това съобщиха от пресцентъра на  ГС на БСП-София . \r\nОт години районният кмет на „Триадица“ обещава да бъде изградена детска градина на улица \"Иван Кирков\" в квартал „Манастирски ливади“, а строежът на такава все още не е започнал. \r\nДнес протестиращите се събраха точно на мястото, където би трябвало да се изгради детското заведение, за да отрежат символично лентичката на обекта. \r\n„Събираме подписи в подкрепа на изграждането на детска градина на това място. За няколко дни сме събрали 350 подписа, продължаваме да търсим подкрепа от гражданите на столицата“, сподели Георги Ангелов - председател на МО в БСП - Триадица. \r\n„Проблемът с недостига на места в детските градини и яслите в столицата е основна тема вече над 10 години. Това показва липса на управленска визия от страна на управляващите в столицата, както и липса на воля за промяна в София“, каза лидерът на младите социалисти в столицата Петко Димитров. \r\nИнициативата е част от  кампанията на Младежко обединение в БСП - София „24х24“. Целта ѝ е младежите да насочат вниманието към проблемите на всеки един район в столицата.", "date": "2019.02.23", "title": "БСП-София: Млади социалисти от столицата участваха в протест за повече места в детските градини в „Триадица“"}
{"url": "http://www.focus-news.net/news/2019/02/23/2627158/sofiya-ogranicheno-e-dvizhenieto-v-aktivnata-lenta-na-am-hemus-v-posoka-varna-pri-paten-vazel-pravets-poradi-goryasht-avtobus.html", "text": "Временно е ограничено движението в активната лента на АМ \"Хемус\", в посока Варна при пътен възел \"Правец\" поради горящ автобус в аварийната лента. Това съобщиха от пресцентъра на  Агенция \"Пътна инфраструктура\" . Трафикът се осъществява само в изпреварващата лента, с повишено внимание и съобразена скорост поради задимяване на пътния участък.", "date": "2019.02.23", "title": "София: Ограничено е движението в активната лента на АМ \"Хемус\", в посока Варна, при пътен възел \"Правец\" поради горящ автобус"}
{"url": "http://www.focus-news.net/news/2019/02/23/2627159/mihaela-stoyanova-organizator-na-podpiska-kolkoto-poveche-podpisi-se-saberat-tolkova-poveche-nyakoy-shte-obarne-vnimanie-na-problema-s-detskite-gradini-i-yasli-v-rayon-triaditsa.html", "text": "Колкото повече подписи се съберат, толкова повече някой ще обърне внимание на проблема с детските градини и ясли в район \"Триадица\". Това каза за  Агенция \"Фокус\"  организаторът на подписката Михаела Стоянова. Тя уточни, че преди няколко дни Георги Ангелов - председател на Младежко обединение в БСП – Триадица, се свързал с нея и е подкрепил инициативата, като е изявил желание да  помогне да се съберат колкото може повече подписи. „Аз съм една от майките, за чиито деца се оказа, че няма място в държавните ясли в София, по-специално в \"Триадица\". Така и като дойде време за детска градина пак се оказа, че няма място за нас. В началото бях изключително учудена от това, което се случва, като се има предвид колко е ниска раждаемостта в България. Би трябвало държавниците да направят така, че поне това нещо да е уредено в държавата, но се оказа, че не е така. Реших, че няма смисъл повече да си мълчим, защото докато си мълчим, няма да се променят нещата“, допълни тя. „Забелязах, че след като направих подписката само за втори или трети ден има над 350 подписа към момента. С надеждата да се променят нещата. Забелязахме, че този проблем не е само в \"Триадица\", а явно е за цяла София. Това, което днес организираха младежите от БСП-\"Триадица\", беше протест в тази връзка, за да можем да съберем повече подписи. Доколкото разбрах, там на мястото има някакъв терен, на който е трябвало да се построи детска градина, така била обещала общината. Но към този момент няма детска градина“, каза още Михаела Стоянова. „Колкото повече подписи, толкова повече някой ще обърне внимание на този проблем. Идеята е тези подписи да бъдат внесени в Община Триадица и след това да поискаме да построят повече детски градини на територията на общината. Съответно някой после да се сети и за цяла София. На протеста може би имаше около 20 човека. Оттук нататък няма да бързаме да подаваме нищо, искаме да съберем максимален брой подписи, за да можем да покажем на управниците, че повече не може да е така“, допълни още майката.  \r\nТеодора ПАТРОНОВА", "date": "2019.02.23", "title": "Михаела Стоянова, организатор на подписка: Колкото повече подписи се съберат, толкова повече някой ще обърне внимание на проблема с детските градини и ясли в район \"Триадица\""}
{"url": "http://www.focus-news.net/news/2019/02/23/2627152/prof-plamen-pavlov-istorik-severna-makedoniya-pravi-polovinchati-otstapki-po-otnoshenie-na-istoriyata-no-napredak-vse-pak-ima.html", "text": "Северна Македония прави половинчати отстъпки по отношение на историята, но напредък все пак има. Това каза за обзорното публицистично предаване „Метроном“ на  Радио „Фокус“  историкът проф. Пламен Павлов по повод  постигнатото съгласие България и Македония да почитат съвместно св. Наум, цар Самуил и св. Климент. Според него изчистването на натрупаните в продължение на над 100 години лъжи ще е много трудно. Ръководно начало за такава промяна може да бъде само историческата истина, подкрепена от документите и паметта на българите в Македония, уточни историкът. „Отлагането на въпроса с учебниците в Македония, които тровят съзнанието на нашите събратя отвъд границата, не бива да се допуска. От наша страна няма какво да променяме – най-малко можем да отговорим на абсурдните претенции да се откажем от едно или друго. Тук не става въпрос за пазарлъци, а за историческата истина. Виждаме обаче, че в Македония някои мантри на Титовия македонизъм продължават да са ръководно начало. Македония трябва да узрее за истината. Историците в югозападната ни съседка, ако наистина са историци, трябва да бъдат водещи, а не да чакат указания от правителството“, коментира историкът. Според проф. Пламен Павлов е редно историческото мислене сред политиците да бъде много по-силно застъпено. Не трябва да се правят компромиси по отношение на историческата истина, добави историкът. „Такъв може да се намери единствено по въпросите как да се избягват по-крайни формулировки, но не и кои исторически личности са македонци и кои – българи“, обърна внимание той.  \r\nРосица АНГЕЛОВА", "date": "2019.02.23", "title": "Проф. Пламен Павлов, историк: Северна Македония прави половинчати отстъпки по отношение на историята, но напредък все пак има"}
{"url": "http://www.focus-news.net/news/2019/02/23/2627157/stara-zagora-vazstanoveno-e-dvizhenieto-po-am-trakiya-pri-km-188-v-posoka-burgas.html", "text": "Възстановено е движението по АМ „Тракия“ при км 188, в посока Бургас. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.23", "title": "Стара Загора: Възстановено е движението по АМ „Тракия“ при км 188 в посока Бургас"}
{"url": "http://www.focus-news.net/news/2019/02/23/2627160/fokus-makedoniya-hristiyan-mitskovski-nareche-napadatelite-na-bivshite-ministri-strahlivtsi.html", "text": "Християн Мицковски нарече нападателите на бившите министри в затвора в Скопие „страхливци“, пише македонският  „Фокус“ . \r\nМицковски също така отговори на заплахите, изпратени от затворниците в отворено писмо тази сутрин от осъдените за нападението в кумановския квартал \"Диво Населе\" през 2015 година, които заявиха, че ще преследват до края на света Никола Груевски, Сашо Миалков и Али Ахмети, както и списък с 13 имена, на които те ще отмъстят. Мицковски нарече нападателите – „страхливци“. \r\nЛидерът на ВМРО-ДПМНЕ Християн Мицковски се  подписа днес в местните звена на Държавната избирателна комисия в Карпош под кандидатурата за президент  на проф. Гордана Силяновска. Той каза, че е убеден, че Силяновска ще спечели. \r\nМицковски отново призова премиера Зоран Заев да позволи на опозицията да предложи нов прокурор, защото,както каза той, обществеността е загубила доверие в правовата държава.  Юлиян Марков", "date": "2019.02.23", "title": "„Фокус“ (Македония): Християн Мицковски нарече нападателите на бившите министри „страхливци“"}
{"url": "http://www.focus-news.net/news/2019/02/23/2627161/rzi-varna-nyama-registrirani-sluchai-na-zabolyavane-ot-morbili-v-oblastta.html", "text": "Няма регистрирани случаи на заболяване от морбили във Варненска област, съобщават от  Регионалната здравна инспекция (РЗИ) – Варна . От инспекцията информират, че във връзка с увеличената заболяемост от морбили в страната отдел „Противоепидемичен контрол” към РЗИ - Варна е издал предписания до всички общопрактикуващи лекари да направят преглед на имунизационния статус на населението от пациентската си листа на възраст от 13 месеца до 18 годишна възраст, подлежащи на имуниазция срещу морбили. От РЗИ препоръчват откритите неимунизирани лица и такива с непълен имунизационен статус да се обхванат незабавно с една доза комбинирана ваксина срещу морбили. Според информация на РЗИ – Варна изпратени са и предписания към здравните заведения на територията на Варненска област, с цел да се насочи внимание към ранното откриване на клиничните симптоми на морбили и предприемане на необходимите действия за съобщаване, регистрация, насочване за консултация с инфекционист, изолация, диагностика и лечение. „Дадени са указания за незабавно изследване имунитета срещу морбили на медицинския персонал, работещ в рискови отделения, и при липсата му да последва незабавна имунизация. Изпратени са писма до кметовете в областта с молба за указване на съдействие на общопрактикуващите лекари при издирване на неимунизирани или нереимунизирани лица“, се казва в съобщението на РЗИ – Варна. Според данните на информационната система за събиране и анализиране на данни за заболеваемостта, за периода от 15 до 21 февруари във Варненска област, са 16 епидемиологични проучвания на болни с остри заразни болести (ОЗБ).", "date": "2019.02.23", "title": "РЗИ – Варна: Няма регистрирани случаи на заболяване от морбили в областта"}
{"url": "http://www.focus-news.net/news/2019/02/23/2627163/pazardzhik-futbolnata-sreshta-mezhdu-fk-hebar-i-fk-slivnishki-geroi-v-slivnitsa-be-otlozhena-zaradi-loshi-meteorologichni-usloviya.html", "text": "Футболната среща между  ФК „Хебър“  и ФК „Сливнишки герои“ в Сливница бе отложена заради лоши метеорологични условия, съобщиха от  спортния клуб  в областния град. За феновете бе осигурен и безплатен транспорт, но поради лошото време всички мачове от 18-и кръг в Трета Югозападна лига бяха отложени. Следващите мачове ще бъдат актуализирани и съобразени с метеорологичната обстановка.", "date": "2019.02.23", "title": "Пазарджик: Футболната среща между ФК „Хебър“ и ФК „Сливнишки герои“ в Сливница бе отложена заради лоши метеорологични условия"}
{"url": "http://www.focus-news.net/news/2019/02/23/2627166/georgi-ikonomov-kmet-na-bansko-otlozhi-se-starta-supergigantski-slalom-poradi-loshi-meteorologichni-usloviya.html", "text": "Отложи се старта Супергигантски слалом поради лоши метеорологични условия. Това каза за  Радио „Фокус“ – Пирин  кметът Георги Икономов. Той допълни, че причината за отлагането му е снеговалеж около 30-40 см. „Нямаше как пистата да се изчисти от снега и беше отложен старта“, допълни Георги Икономов. По думите му отложен старт не се възстановява. „Програмата продължава утре с Гигантския слалом“, каза още Георги Икономов. \r\nДенис НИКИФОРОВ", "date": "2019.02.23", "title": "Георги Икономов, кмет на Банско: Отложи се старта Супергигантски слалом поради лоши метеорологични условия"}
{"url": "http://www.focus-news.net/news/2019/02/23/2627162/sofiya-vazstanoveno-e-dvizhenieto-po-avtomagistrala-hemus-v-posoka-varna-pri-paten-vazel-pravets.html", "text": "Възстановено е движението по АМ \"Хемус\" в посока Варна при п.в. \"Правец\". Това съобщиха от пресцентъра на  Агенция \"Пътна инфраструктура\" .", "date": "2019.02.23", "title": "София: Възстановено е движението по автомагистрала \"Хемус\" в посока Варна при пътен възел \"Правец\""}
{"url": "http://www.focus-news.net/news/2019/02/23/2627168/sport-hetafe-pobedi-rayo-valekano-s-21-v-mach-ot-25-iya-krag-na-ispanskata-la-liga.html", "text": "Футбол: Хетафе победи Райо Валекано с 2:1 в мач от 25-ия кръг на испанската Ла Лига. Головете за домакините отбелязаха Хайме Мата и Хорхе Молина, а за гостите точен бе Раул де Томас. След победата Хетафе се изкачи на четвърто място с 39 точки пред Севиля, която приема днес по-късно лидера Барселона. Райо Валекано е на 19-то място с 23 точки.", "date": "2019.02.23", "title": "Спорт: Хетафе победи Райо Валекано с 2:1 в мач от 25-ия кръг на испанската Ла Лига"}
{"url": "http://www.focus-news.net/news/2019/02/23/2627165/sofiya-nyama-postarali-hora-pri-intsidenta-s-goryasht-avtobus-na-paten-vazel-pravets.html", "text": "Няма постарали хора при инцидента с горящ автобус на пътен възел „Правец“. Това съобщиха за  Агенция „Фокус“  от пресцентъра на МВР. Сигналът е получен в 15.05 часа. 20-местният автобус се е запалил на активната лента на АМ \"Хемус\", в посока Варна, при пътен възел \"Правец\". Няма постарали. Вероятната причина е техническа неизправност. Автобусът е бил изведен в аварийната лента. Вече е угасен. Движението е възстановено, било е затруднено за кратко.", "date": "2019.02.23", "title": "София: Няма постарали хора при инцидента с горящ автобус на пътен възел „Правец“"}
{"url": "http://www.focus-news.net/news/2019/02/23/2627170/veliko-tarnovo-s-bogata-programa-su-emiliyan-stanev-shte-otbelezhi-patronniya-si-praznik.html", "text": "С богата програма най-голямото училище в област Велико Търново СУ „Емилиян Станев“ ще отбележи патронния си празник. Това съобщиха за  Радио „Фокус“ – Велико Търново  от учебното заведение. Празничната седмица започва на 25 февруари с откриване на две изложби – традиционната изложба на рисунки на ученици от 1-ви до 12-и клас и изложба на проекти, създадени в часовете по компютърна графика и графичен дизайн. На 26 февруари в училището ще бъде отбелязан Денят на наследството с представяне на лично творчество на ученици от шестите класове по мотото „Първата ми книга“ и открит урок „Римското наследство“, на който ще бъдат представени керамични лампи, чиито автори са учениците от 5-и „Б“ клас. На срещата ще присъства и гост лектор от археологическия музей. На 28 февруари ще се проведе концерт, посветен на празника на училището, за учениците от третите и четвъртите класове, а в спортната зала ще се състои волейболен мач между отбора на учениците и отбора на учителите. Тържественият концерт на училището ще е на 1 март. Той ще се проведе в Актовата зала на учебното заведение. В същия ден всички любители на спорта ще могат да участват или наблюдават финалите на спортните състезания. \r\nНадежда КРЪСТЕВА", "date": "2019.02.23", "title": "Велико Търново: С богата програма  СУ „Емилиян Станев“ ще отбележи патронния си празник"}
{"url": "http://www.focus-news.net/news/2019/02/23/2627169/varna-snyag-vali-na-mesta-v-oblastta-patnite-nastilki-sa-mokri-i-hlazgavi.html", "text": "Сняг вали на места във Варна и областта, духа силен северен вятър, предаде репортер на  Радио „Фокус“- Варна . Снежната покривка не се задържа по пътните платна и не създава усложнения в трафика. По информация на Областно пътно управление – Варна пътноподдържащите фирми обработват настилките и са в готовност да реагират при усложняване на метеорологичната обстановка. Към момента на територията на областта няма затворени пътища или въведени ограничения за движение на леки и товарни автомобили. Призовават се водачите да се движат с автомобили, оборудвани за зимата, с повишено внимание и скорост, съобразена с пътните условия. При понижение на температурите има опасност от заледявания на пътя. \r\nБояна АТАНАСОВА", "date": "2019.02.23", "title": "Варна: Сняг вали на места в областта, пътните настилки са мокри и хлъзгави"}
{"url": "http://www.focus-news.net/news/2019/02/23/2627164/afp-voennite-izpolzvaha-salzotvoren-gaz-sreshtu-protestirashti-na-zatvoren-granichen-punkt-mezhdu-venetsuela-i-kolumbiya.html", "text": "Венецуелските сили в събота използваха сълзотворен газ и гумени куршуми, за да разгонят протестиращите, които искаха да преминат граничния мост при ГКПП Уреня с Колумбия, съобщиха журналисти от  AFP . \r\n„Искаме работа!“,  скандираха хората , когато се изправиха пред силите за борба с безредиците на венецуелската национална гвардия, която блокира граничния пункт, като един от няколкото ГКПП, затворени от президента Николас Мадуро. Привържениците на опозиционния лидер Хуан Гуайдо в Колумбия планират да пресекат границата с доставки на хуманитарна помощ във Венецуела. \r\nМного от протестиращите работят в Колумбия и след затварянето на границата не могат да отидат на работа.  Юлиян Марков", "date": "2019.02.23", "title": "AFP: Военните използваха сълзотворен газ срещу протестиращи на затворен граничен пункт между Венецуела и Колумбия"}
{"url": "http://www.focus-news.net/news/2019/02/23/2627174/plovdiv-nad-50-sa-svobodnite-rabotni-mesta-obyaveni-ot-direktsiya-byuro-po-truda-asenovgrad.html", "text": "54 са свободните работни места, обявени от Дирекция „Бюро по труда“ – Асеновград. Това съобщиха за  Радио „Фокус“ – Пловдив  от дирекцията, обхващаща териториално общините Асеновград и Лъки. Обявените свободни места за висшисти са две – за учител по география и история, както и за учител в група за целодневна организация на учебния ден. Сред най-търсените работници със средно и основно образование са машинните оператори и кредитните администратори. Свободни позиции са обявени също за продавач-консултанти, готвач, водопроводчик, тракторист и инкасатор. Две са работните места за обучение по схема „Младежка заетост” – по едно за фризьор и салонен управител. По схема „Обучение и заетост на младите хора” – Компонент II обявените свободни позиции са общо 12 – по две за продавач-консултант, специалист по качество, организатор за ремонт и поддръжка, техник, началник смяна и озеленител. \r\nТони МИХАЙЛОВ", "date": "2019.02.23", "title": "Пловдив: Над 50 са свободните работни места, обявени от Дирекция „Бюро по труда“ – Асеновград"}
{"url": "http://www.focus-news.net/news/2019/02/23/2627176/ruse-evrodeputatat-andrey-novakov-uchastva-v-otkrivaneto-na-obnovenata-poliklinika-v-slivo-pole.html", "text": "Евродепутатът от групата на ЕНП/ГЕРБ Андрей Новаков, заедно с депутатите Пламен Нунев, Светлана Ангелова и Андриан Райков, участваха в откриването на обновената сграда на поликлиниката в град Сливо поле. Това стана по време на посещението му в Русенска област днес, което започна от град Русе и продължи в съседната община, съобщиха от пресцентъра на  ГЕРБ . \r\n„Вие сте героите, които всеки ден помагате хората да бъдат по – здрави и се борите за техния живот. Аз съм щастлив, че съм част от този екип, с който можем да помагаме такива неща да се случват“, обърна се Андрей Новаков към медиците и подчерта активното взаимодействие на народните представители и местната власт за изпълнение на една от основните цели в управленската програма на Валентин Атанасов – подобряване здравеопазването в региона. Сериозна стъпка в тази посока е създаването на отлични условия за работа на лекари и прегледи на пациенти. Евродепутатът допринесе за това и с дарението на нов електрокардиограф. \r\n„Това е една придобивка за Община Сливо поле“, подчерта при откриването кметът Валентин Атанасов в присъствието на гостите, своя екип, зам. – областния управител Валентин Колев, общински съветници и много граждани. „Всичко е постигнато, защото около мен са хора, които са на позиции и могат да помагат на общините“, добави г-н Атанасов и изтъкна, че благодарение на екипната работа резултатите са видими. \r\nЗданието на лечебното заведение е изцяло обновено, като са създадени възможности близо 20 кабинета да отворят врати. Близо 300 000 лева отдели в инвестиционната си програма общината, за да направи мястото по – добро за пациентите от региона.  \r\nБлагодарение на Лечебни заведения „Медика“ в лицето на д-р Кирил Панайотов ще бъдат осигурени специалисти, за да преглеждат болните всяка сряда. Община Сливо поле търси решение за транспорт за нуждаещите се от всички населени места, които да ползват услугите тук. Предстои да се реши въпросът с аптека и функционирането на зъболекарски кабинет.", "date": "2019.02.23", "title": "Русе: Евродепутатът Андрей Новаков участва в откриването на обновената поликлиника в Сливо поле"}
{"url": "http://www.focus-news.net/news/2019/02/23/2627175/evrodeputatat-andrey-novakov-razgovarya-s-mladezhi-ot-mgerb-v-obshtina-dve-mogili.html", "text": "Евродепутатът от групата на ЕНП/ГЕРБ Андрей Новаков участва в среща с младежи от МГЕРБ в Община Две могили и дискусия по актуални теми заедно с народните представители от ГЕРБ в 19-и МИР – Русе Пламен Нунев и Светлана Ангелова. Това съобщиха от пресцентъра на  ГЕРБ . Събитието бе уважено от общински съветници, кметове на кметства и членове на ГЕРБ от региона. \r\nНародният представител Светлана Ангелова, която е и общински ръководител на ГЕРБ – Две могили представи г-н Новаков, който за първи път идва в тази община на Русенска област. Тя отбеляза, че това е най–младият евродепутат, който през 2015 година е номиниран като един от тридесетте най-успешни млади политици в направление „Политика и социално предприемачество“ от списание „Форбс“. Благодарение на неговата активност в Европейския парламент България ще получи 4.47 млрд. лева за кохезионна политика и земеделие от бюджета на Европейския съюз през тази година. \r\n„Благодаря, че сте ме номинирали. За мен тази оценка е предостатъчна“, добави г-н Новаков и посочи, че наред с работата си в комисии в Европейския парламент, обикаля България и се среща с много жители на малки и големи общини, както е в конкретния случай. „Малките населени места са ми на сърцето“, сподели Андрей Новаков и увери присъстващите десетки младежи в своето съдействие по различни въпроси. Даден бе и пример от неговата практика в тази посока. През новия програмен период е имало предложение малките общини да съфинансират 1/3 от стойността на съответния проект, което е много. Затова е внесъл предложение в ЕП най–малките и със скромни финансови възможности общини да доплащат само 15% от тази стойност, като това е прието в пленарна зала.  \r\nРегионите, които страдат от обезлюдяване, ще могат да се ползват преференциално финансиране, съкратени процедури и срокове, с техническа помощ от ЕС, стана ясно по време на разговора за работата му в Европейския парламент. \r\nПо време на събитието бяха поставени и въпроси относно пакета „Мобилност“ и други теми. \r\n„Благодаря на народния представител Светлана Ангелова, която допринася тук да има толкова добра организация на младежите“, каза в заключение Андрей Новаков пред участниците в срещата този следобед. \r\nВ края на събитието бяха връчени нови членски карти на младежи от МГЕРБ в Община Две могили.", "date": "2019.02.23", "title": "Евродепутатът Андрей Новаков разговаря с младежи от МГЕРБ в Община Две могили"}
{"url": "http://www.focus-news.net/news/2019/02/23/2627150/tass-vav-frantsiya-protestirashti-zhalti-zhiletki-sa-blokirali-logistichen-tsentar-na-amazon-v-tuluza.html", "text": "Стотици протестиращи, някои носещи  жълти жилетки, блокираха достъпа до логистичния център на „Амазон“ в Тулуза, съобщи в събота телевизионният канал France 3, цитиран от  TACC \r\nСпоред информацията протестиращите са поставили на пътя няколко големи гуми, за да не позволят на камионите да напускат складовете. Преди това \"жълтите жилетки\" и преди многократно са блокирали достъпа до сградата на „Амазон“. \r\nДемонстрантите също така са призовали своите привърженици да дойдат на протеста в центъра на града в 14:00 ч. - тази събота „жълтите жилетки” възнамеряват да проведат 15-ия национален ден на протестите във Франция.  Юлиян Марков", "date": "2019.02.23", "title": "ТАСС: Във Франция протестиращи „жълти жилетки“ са блокирали логистичен център на „Амазон“ в Тулуза"}
{"url": "http://www.focus-news.net/news/2019/02/23/2627167/bsp-falshivite-novini-naistina-sa-opasni.html", "text": "Фалшивите новини наистина са опасни. Затова ще ги разобличаваме винаги. Това става ясно от съобщение, изпратено до медиите от пресцентъра на  ПП БСП .  \r\n\"Задачата на ГЕРБ преди изборите е противодействието на фалшивите новини\". Това заявява Цветан Цветанов на 12.02.2019г. В такъв случай, задачата на ГЕРБ е да противодейства на господин Цветанов, който днес сътвори поредната фалшива новина. Той твърди, че БСП не е пускала искане за ползване на зала в община Видин за провеждане на среща с кметове на малки населени места и не е получавала отказ. Публикуваме официално писмо - искане с входящ номер за това мероприятие и официален отказ от общината, управлявана от ГЕРБ. Фалшивите новини наистина са опасни. Затова ще ги разобличаваме винаги\", пишат още от БСП.", "date": "2019.02.23", "title": "БСП: Фалшивите новини наистина са опасни"}
{"url": "http://www.focus-news.net/news/2019/02/23/2627156/tass-venetsuela-razpolozhi-voyski-po-granitsata-s-kolumbiya.html", "text": "Венецуелските власти са разпоредили разполагането на войски близо до границата с Колумбия. Това съобщи в събота стратегическото оперативно командване на Въоръжените сили на Венецуела в социалната мрежа „Туитър“, цитиран от  TACC>. \r\n\"Следвайки заповедите на нашия главнокомандващ Николас Мадуро, ръководителят на стратегическото оперативно командване на Въоръжените сили Ремихио Себалос разпореди разполагането на войски на колумбийско-венецуелската граница, за да се гарантира мир и сигурност на гражданите след затварянето на границата\", се казва в съобщението. \r\nПо-рано вицепрезидентът на Венецуела Делси Родригес обяви решението на властите временно да затворят три моста на границата с Колумбия. \r\nЛидерът на венецуелската опозиция Хуан Гуайдо многократно е заявявал, че чуждестранната хуманитарна помощ ще пристигне във Венецуела на 23 февруари. Според него официалните власти ще се опитат да предотвратят доставката му, но с помощта на доброволци опозицията все пак ще може да разпределя храна и лекарства сред населението.  Юлиян Марков", "date": "2019.02.23", "title": "ТАСС:  Венецуела разположи войски по границата с Колумбия"}
{"url": "http://www.focus-news.net/news/2019/02/23/2627172/zam-ministar-aleksandar-manolev-za-10-godini-bvp-na-balgariya-se-e-uvelichil-s-30-mlrd-lv.html", "text": "Брутният вътрешен продукт на България е нараснал с 30% или с около 30 млрд. лв. за последните 10 години. Това съобщи заместник-министърът на икономиката Александър Манолев по време на X Зимен университет на МГЕРБ в Сандански, съобщиха от пресцентъра на  ГЕРБ .  „Износът ни се е увеличил повече от два пъти от 2009 г. до сега и вече надхвърля 56 млрд. лв.“, допълни Александър Манолев. Според него в икономически план страната ни е направила сериозна крачка напред. „Имаме исторически шанс, ако запазим стабилността и се възползваме от възможностите. Но трябва да спрем да се разделяме по всяка тема“, каза още Александър Манолев.  \r\nСред водещите групи в експорта ни са стоки и продукти на нашата индустрия, стана ясно от неговото изложение. „В топ 10 на нашите пазари има само една държава, която е извън ЕС - съседна Турция, но пък търговските ни отношения с нея са много важни и динамични“, отбеляза зам.-министър Манолев. Сред другите страни, извън ЕС, България развива най-интензивна търговия със Сърбия, Съединените американски щати, Руската федерация и др. Откроена бе и една интересна тенденция - Китай е все по-близо до влизане в топ 10 на страните, за които реализираме експорт. Нещо, което показва, че нашите компании са предприемчиви и следват световните тенденции.  \r\n„За да отговоря на тези, които твърдят, че чуждите компании напускат страната, ще цитирам официалната статистика – всяка година в България се създават по 10 хил. нови работни места от частния сектор“, подчерта икономическият заместник-министър. Той представи и данни, от които е видно, че инвестициите в страната устойчиво растат през последните години, а за 2018 г., по предварителни данни на НСИ, те ще достигнат 20 млрд. лв. Преките чуждестранни инвестиции също растат с около 10% през 2017 и 2018 г.", "date": "2019.02.23", "title": "Зам.-министър Александър Манолев: За 10 години БВП на България се е увеличил с 30 млрд. лв."}
{"url": "http://www.focus-news.net/news/2019/02/23/2627180/plovdiv-obshtinskite-savetnitsi-ot-gerb-shte-provedat-priemni-s-grazhdani-ot-25-do-28-fevruari.html", "text": "Общинските съветници на ГЕРБ ще проведат приемни с граждани от 25 до 28 февруари. Това съобщиха от пресцентъра на  ГЕРБ . График на приемните на общинските съветници от ГЕРБ в Пловдив до 28.02.2019 г. \r\nОбщинските съветници от ГЕРБ в Пловдив-град ще проведат приемни с гражданите в понеделник, 25-ти февруари 2019 г., както следва: \r\nДаниела Дженева, от 17 до 18:00 часа в офиса на ГЕРБ в район „Южен”, ул.”Академик Петър Динеков”№ 1А \r\nСпартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5 \r\nВихър Захов,  от 17:00 до 18:30 часа в офиса на ГЕРБ в район „Източен” на ул.”Коста Паница”№ 5 \r\nВера Тоскова, от 16 до 18:00 часа в офиса на ГЕРБ в район „Тракия” в жк.”Тракия”бл.91. \r\nАлександър Радев, от 17:30  до 19:00 часа в офиса на ГЕРБ в район „Централен” на ул.”Прага” № 2.  \r\nАтанас Узунов, от 17:30  до 19:00 часа в офиса на ГЕРБ в район „Южен” на ул.”Академик Петър Динеков” №1А \r\nЕли Гатева, от 16 до 18:00 часа в офиса на ГЕРБ в район „Тракия” в жк.”Тракия”бл.91. \r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник,  26-ти февруари 2019 г., от 16 до 18:00 часа в офиса на партията в район „Тракия”в блок 91-ви.  \r\nВ сряда, 27-ми февруари 2019 г., приемни с граждани ще проведат следните общински от ГЕРБ в Общински съвет - Пловдив: \r\nРадослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А.  \r\nГеорги Василев, от 16 до 18:00 часа в офиса на ГЕРБ в район „Южен” на ул.”Академик Петър Динеков”№1А.  \r\nАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5.  \r\nЕмил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5.  \r\nВ четвъртък, 28-ми февруари 2019 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов, от 17:30  до 19:00 часа в офиса на ГЕРБ в район „Западен” на ул. ”Царевец” № 9.  \r\nЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9.  \r\nДамян Петров, от 17:30 до 19:00 часа в офиса на ГЕРБ в район „Западен” на ул. ”Царевец” № 9.  \r\nГошо Къчков, от 17:30  до 19:00 часа в офиса на ГЕРБ в район „Северен” на бул.”Марица” №91.  \r\nПенчо Малинов, от 17:00  до 18:30 часа в офиса на ГЕРБ в район „Източен” на ул.”Коста Паница” №5.  \r\nВеселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2019.02.23", "title": "Пловдив: Общинските съветници от ГЕРБ ще проведат приемни с граждани от 25 до 28 февруари"}
{"url": "http://www.focus-news.net/news/2019/02/23/2627178/plovdiv-narodnite-predstaviteli-ot-gerb-shte-provedat-priemni-s-grazhdani-na-25-fevruari.html", "text": "Народните представители от ГЕРБ от 16-ти МИР - Пловдив-град ще проведат приемни с граждани от избирателния си район в понеделник, 25-ти февруари 2019 г. Това съобщиха от пресцентъра на  ГЕРБ . Приемните ще се проведат, както следва: \r\nМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91. \r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2.  \r\nинж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис в район „Южен“ на ул. „Академик Петър Динеков\" № 1А. \r\nСпас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на ул. \"Коста Паница\" № 5.", "date": "2019.02.23", "title": "Пловдив: Народните представители от ГЕРБ ще проведат приемни с граждани на 25 февруари"}
{"url": "http://www.focus-news.net/news/2019/02/23/2627177/pazardzhik-praznik-na-domashnoto-vino-shte-se-provede-vav-velingrad-na-28-fevruari.html", "text": "За поредна година Клубът на винарите във Велинград организира „Празник на домашното вино“, който  ще се проведе на 28 февруари, съобщиха за  Радио „Фокус“ – Пазарджик  от общинската администрация в курорта. Празникът ще започне в 18.00 часа в местен ресторант. Част от програмата на празника е конкурсът за младо вино. Всеки желаещ да се включи в него трябва да остави виното си в бутилка от минерална вода /1,5 литра/ до 12.00 часа на 28 февруари на място в ресторанта.", "date": "2019.02.23", "title": "Пазарджик: Празник на домашното вино ще се проведе във Велинград на 28 февруари"}
{"url": "http://www.focus-news.net/news/2019/02/23/2627173/nimh-nay-niski-temperaturi-sa-izmereni-v-razgrad-i-na-nos-kaliakra-minus-5-gradusa-a-nay-vetrovito-e-bilo-v-burgas-s-porivi-do-28-30-msek.html", "text": "Най-ниски температури са измерени в Разград и на нос Калиакра – минус 5 градуса. Това съобщиха за  Агенция „Фокус“  от Националния институт по метеорология и хидрология (НИМХ). Към 14.00 часа температурите в София са минус 4 градуса. Най-ветровито е в Бургас с пориви на вятъра, достигащи 28-30 м/сек. Най-голяма снежна покривка има в Монтана – 11 сантиметра, Видин – 10 сантиметра, във Враца, Кърджали и Хасково – 7 сантиметра.  \r\nВремето е ветровито. В повечето райони вятърът е умерен и от североизток, но по морския бряг и на места в планините е силен и бурен от североизток. В северна и западна България облачността е разкъсана и не се наблюдават валежи. Над югоизточна България е облачно, но на малко места се наблюдават снеговалежи, които са слаби и са в процес на спиране.  \r\nТеодора ПАТРОНОВА", "date": "2019.02.23", "title": "НИМХ: Най-ниски температури са измерени в Разград и на нос Калиакра – минус 5 градуса, а най-ветровито е било в Бургас с пориви до 28-30 м/сек."}
{"url": "http://www.focus-news.net/news/2019/02/23/2627179/krasimir-dimitrov-ou-vasil-drumev-varna-nova-mrezha-za-bezopasen-internet-s-polezno-obrazovatelno-sadarzhanie-se-izgrazhda-v-uchebnoto-zavedenie.html", "text": "В основно училище „Васил Друмев“ се изгражда нова мрежа за достъп и стабилен интернет, насочена към полезно образователно съдържание. Това каза в интервю за  Радио „Фокус“ – Варна  Красимир Димитров, директор на ОУ „Васил Друмев“ в град Варна. Той допълни, че в учебното заведение от доста време има изградена wi-fi мрежа, но тя е само за административни цели. „В момента със средства на Националната програма „Информационни и комуникационни технологии“ се изгражда нова мрежа, която ще осигури достъп и стабилен интернет на всички потребители в училище, включително и на родители“, подчерта Красимир Димитров. Според него мрежата ще включва определени рестрикции за учениците, за да отговаря на изискванията за защитена и безопасна интернет среда. „Ще бъдат ограничени много сайтове. Те се групират като такива за насилие, порнография и други“, посочи директорът. По думите му ще бъде спрян и достъпът до социални мрежи, тъй като тези сайтове няма да бъдат помощник в образователния процес. „Те биха попречили на децата да се концентрират и ако не въведем тези ограничения, няма да получим желания ефект в учебна среда“, заяви Красимир Димитров. \r\nСияна БУХЛАРСКА", "date": "2019.02.23", "title": "Красимир Димитров, ОУ „Васил Друмев“ - Варна: Нова мрежа за безопасен интернет с полезно образователно съдържание се изгражда в учебното заведение"}
{"url": "http://www.focus-news.net/news/2019/02/23/2627181/mkd-makedoniya-hashim-tachi-i-aleksandar-vuchich-sa-dogovorili-korektsiya-na-granitsite-spored-kosovskite-medii.html", "text": "Косовският депутат и председател на парламентарната комисия за външни работи Вьоса Османи заяви, че лидерите на Косово и Сърбия Хашим Тачи и Александър Вучич, заедно с представители на Европейския съюз, са съставили документ от 12 точки относно споразумението за корекция на границите и че за това са постигнали първоначално споразумение, пише македонското електронно издание  “МКД“ . \r\nСпоред албанския вестник, излизащ в Прищина Gazeta Express тя каза, че документът предвижда както корекция на границите, така и някои други въпроси, свързани с този процес. \r\n„Дипломатическите кръгове говорят за документ от една страница. Така че става въпрос за принципа, по който ще извърши корекцията на границите, въпроса за Сръбската православна църква, (металургичния комбинат) „Трепча“ и други въпроси, \"каза Османи. \r\nСпоред нея документът няма да влезе за ратификация в косовското събрание, както беше направено със споразумението от 2013 г. между тогавашните премиери на Косово и Сърбия Хашим Тачи и Ивица Дачич. \r\nПосочва се, че това не е окончателен документ, а проектоспоразумение. \r\n„Това е продукт на диалога между двамата президенти. Понякога чрез посредничеството на ЕС, понякога и без него, ” каза Османи.  Юлиян Марков", "date": "2019.02.23", "title": "„МКД“ (Македония): Хашим Тачи и Александър Вучич са договорили корекция на границите според косовските медии"}
{"url": "http://www.focus-news.net/news/2019/02/23/2627184/varna-s-30-poveche-sa-bolnite-ot-varitsela-v-oblastta-prez-izminalata-sedmitsa.html", "text": "С 30 повече са болните от варицела във Варненска област през изминалата седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. По данни на информационната система за събиране и анализиране на данни за заболеваемостта, за периода от 15 до 21 февруари във Варненска област, са регистрирани 89 пациенти с варицела. Те са били 59 през втората седмица на февруари. За сравнение през същия период на 2018 г., случаите на варицела са били 50. От пациентите с тези симптоми, 81 са в град Варна, а 8 са в малките общини в областта. Не се наблюдава сериозна промяна при броя на заболелите от скарлатина в областта. Те са 14 на брой от 15 до 21 февруари, като през преходния отчетен период те са били 15 на брой. Не са регистрирани болни от рубеола. \r\nБояна АТАНАСОВА", "date": "2019.02.23", "title": "Варна: С 30 повече са болните от варицела в областта през изминалата седмица"}
{"url": "http://www.focus-news.net/news/2019/02/23/2627183/ruse-evrodeputatat-andrey-novakov-uchastva-vav-folklorniya-praznik-greyana-rakiya-i-zeleva-chorba-ot-starovremska-sofra-v-babovo.html", "text": "Евродепутатът Андрей Новаков участва във фолклорния празник „Греяна ракия и зелева чорба от старовремска софра” в Бабово, съобщиха от пресцентъра на  ГЕРБ . „Празникът в Бабово има потенциал да стане фестивал, известен в цялата страна. Вложили сте големи усилия и резултатите вече са налице“, каза в приветствието си евродепутатът от групата на ЕНП/ГЕРБ Андрей Новаков по време на откриването на четвъртия фолклорен празник „Греяна ракия и зелева чорба от старовремска софра”.  \r\nНегови организатори са Народно читалище ”Никола Й. Вапцаров 1927 г.” и Кметство Бабово. Той се проведе пред читалището в центъра на селото от Община Сливо поле. Въпреки студеното време, много хора от региона се събраха, за да се веселят на открито. \r\n„Празникът с всяка година става все по – добър“, каза кметът на Община Сливо поле Валентин Атанасов, който изрази своята подкрепа и благодарност към организаторите в лицето на кмета Пламен Пенков, Пепа Стоянова, Тодорка Николова и всички други, които са им помогнали за случването му. \r\nЗаедно с народните представители от ГЕРБ в 19-и МИР – Русе Пламен Нунев, Светлана Ангелова и Андриан Райков, г-н Новаков разгледа щандовете на различните населени места. По време на празника се проведоха тематичните конкурси: “Най-блага греяна ракия”,, “Най– вкусна зелева чорба”, “Най-автентична старовремска софра” и “Най-напет юнак”. Гостите видяха демонстрацията на т. нар. „Юнашки тиган“. Много музика, песни, танци и изненади съпътстват събитието през целия ден. \r\nВизитата на евродепутата в Русенска област завърши в ранния следобед, когато Андрей Новаков и Пламен Нунев имаха среща с представители на Младежи ГЕРБ от община Две могили.", "date": "2019.02.23", "title": "Русе: Евродепутатът Андрей Новаков участва във фолклорния празник „Греяна ракия и зелева чорба от старовремска софра” в Бабово"}
{"url": "http://www.focus-news.net/news/2019/02/23/2627182/veliko-tarnovo-nablyudava-se-zasilen-interes-kam-pchelarstvoto-i-mlechnoto-ovtsevadstvo-v-regiona.html", "text": "Наблюдава се засилен интерес към пчеларството и млечното овцевъдство във Велико Търново и региона. Това каза за  Радио „Фокус“ – Велико Търново  Деян Дончев, ръководител на териториалния офис на Националната служба за съвети в земеделието във Велико Търново. Той посочи, че интересът към пчеларството от части се дължи на факта, че ветеринарномедицинските изкисвания са по-лесно достижими от стопаните. Засилен интерес през последните години има и към развиването на млечно овцевъдство. „Изискването при кандидатстването по мерките е животновъдният обект да отговаря на всички стандарти и ветеринарномедицински изкисвания, което предполага извършването на определени дейности, в някой случаи инвестиции за осъществяване на тези дейност. В този смисъл преди да кандидатстват животновъдите следва да извършат необходимите дейности, за да получат удостоверение за регистрация на обекта“, посочи Деян Дончев. Той допълни, че по-голямата част от стопаните в областта отглеждат традиционни за района култури. При овощарството интересът е към костилковите овошки, най-вече сливи, череши и вишни. При зеленчукопроизводството се отглеждат предимно картофи, домати, краставици, пипер и зеле. \r\nНадежда КРЪСТЕВА", "date": "2019.02.23", "title": "Велико Търново: Наблюдава се засилен интерес към пчеларството и млечното овцевъдство в региона"}
{"url": "http://www.focus-news.net/news/2019/02/23/2627185/blagoevgrad-zavarshva-traditsionnata-kinopanorama-snow-cinema-v-bansko.html", "text": "Завършва традиционната кинопанорама Snow cinema в Банско. Това каза за  Радио „Фокус“ - Пирин  Натали Петрова, организатор на кинопанорамата и на Bansko FilmFest. По думите й програмата включва както чисто екстремни филми, представящи предизвикателствата пред волята и духа, така и теми за планинарската култура и значимостта на зимните спортове като начин на живот. Натали Петрова уточни, че прожекциите ще стартират в 19.00 часа и ще приключват малко след 21.30 часа. Тя посочи, че в последната вечер ще бъдат представени: „Freestyle – истории от Южен Тирол“; „Еволюция на мечтите“ и италианският филм „Със ски нагоре“. \r\nДенис НИКИФОРОВ", "date": "2019.02.23", "title": "Благоевград: Завършва традиционната кинопанорама Snow cinema в Банско"}
{"url": "http://www.focus-news.net/news/2019/02/23/2627171/ria-novosti-trima-boytsi-na-natsionalnata-gvardiya-na-venetsuela-sa-izbyagali-v-kolumbiya.html", "text": "Трима бойци от Националната боливарска гвардия на Венецуела в събота избягаха рано сутринта в Колумбия с две бронирани превозни средства, пробивайки блокадите, установени от властите, съобщава венецуелски телевизионен канал, цитиран от  РИА Новости . \r\nБягството е станало през граничния мост “Симон Боливар\". В колумбийския град Кукута военните се предадоха на местните власти. \r\nКакто информира вицепрезидентът на Венецуела Делси Родригес, мостовете до Кукута в събота са затворени. Преди това сухопътната граница с Бразилия и морската граница с Малките Антили бяха затворени. В събота опозицията отбеляза началото на доставката на хуманитарна помощ за страната. \r\nВ събота, 23 февруари, опозицията обеща да започне да доставя хуманитарна помощ във Венецуела, а правителството на Мадуро категорично не възнамерява да я приеме, като я определя като предлог за евентуална военна намеса на САЩ.  Юлиян Марков", "date": "2019.02.23", "title": "РИА Новости: Трима бойци на Националната гвардия на Венецуела са избягали в Колумбия"}
{"url": "http://www.focus-news.net/news/2019/02/23/2627188/plovdiv-prez-mart-na-ucheben-tsentar-anevo-kray-sopot-shte-se-provedat-obshto-22-strelkovi-trenirovki-na-voennosluzheshtite-ot-karlovo.html", "text": "През месец март на учебен център „Анево“ край Сопот ще се проведат общо 22 стрелкови тренировки на военнослужещите от 61-ва механизирана бригада – Карлово. Това съобщиха за  Радио „Фокус“ – Пловдив  от отдел „Връзки с обществеността“ на Община Сопот. Предстои провеждането на тренировки на 1, 5, 8, 9, 10, 11, 13, 14, 15, 22, 28 и 29 март, за времето от 08.10 до 22.00 часа. Стрелкови тренировки на военнослужещите ще се проведат също на 6, 7, 12, 18, 19, 20, 21, 25, 26 и 27 март, но за времето от 08.10 до 24.00 часа. \r\nЗабранява се влизането на хора, животни и машини в района на учебния център за времето на провеждане на стрелбите, уведомяват от пресцентъра на Общината.", "date": "2019.02.23", "title": "Пловдив: През март на учебен център „Анево“ край Сопот ще се проведат общо 22 стрелкови тренировки на военнослужещите от Карлово"}
{"url": "http://www.focus-news.net/news/2019/02/23/2627187/kurir-makedoniya-v-kosovskata-armiya-kandidatstvat-pet-hilyadi-dushi-vklyuchitelno-i-sarbi.html", "text": "Повече от пет хиляди  кандидати са се явили след призива  на Министерството на отбраната на Косово за прием на  650 войници, а заместник-министърът на отбраната Агим Чеку заяви, че интерес е имало от всички общности в Косово, включително и от сърбите, предаде държавният телевизионен канал RTK, цитиран от македонското издание „Курир“. \r\nМиналата година от 137 сърби, които се записаха в Косовските сили за сигурност (КСС), около петдесет от тях, след натиск от Белград, поискаха да напуснат военната служба в тези сили, припомня изданието \r\nПризив към косовските сърби да не стават част от Косовската армия бе отправен в петък от сръбския президент Александър Вучич, предаде RTK.  Юлиян Марков", "date": "2019.02.23", "title": "„Курир“ (Македония):  В Косовската армия кандидатстват пет хиляди души, включително и сърби"}
{"url": "http://www.focus-news.net/news/2019/02/23/2627190/", "text": "Футбол: Черно море победи Лудогорец на стадион „Тича“ с 1:0. Голът отбеляза Виктор Генев в 13-ата минута .  Това е поредното лошо представяне на шампионите след равенствата срещу Верея и Ботев Пловдив. Лудогорец запазва първото място с 53 точки, но утре предстои мач между втория ЦСКА и третия Левски. Черно море за втори път побеждава голям отбор на стадион „Тича“, след като на 16 февруари победи ЦСКА с 2:0. Моряците са шести с 37 точки.", "date": "2019.02.23", "title": "Спорт: Черно море победи Лудогорец на стадион „Тича“ с 1:0"}
{"url": "http://www.focus-news.net/news/2019/02/23/2627191/gen-konstantin-popov-zapadnite-balkani-stavat-po-sigurni-po-stabilni-i-s-poveche-perspektivi-za-razvitie-sled-prisaedinyavaneto-na-r-severna-makedoniya-kam-nato.html", "text": "Делегация, водена от ген. Константин Попов - председател на Комисията по отбрана при 44-то Народно събрание, беше на посещение в Република Северна Македония по повод ратификацията от Народно събрание на протокола за присъединяване на страната към НАТО. Това съобщиха от пресцентъра на  парламентарната Комисия по отбрана . В делегацията участваха народните представители Борис Вангелов и Слави Нецов и Иво Антонов - директор на дирекция „Социална политика и политика по военно-патриотично възпитание“ в Министерство на отбраната.  \r\nНа среща в посолството на Република България в Скопие с посланик Ангел Ангелов беше отбелязано огромното значение на ратификацията и ролята на България за това да се случи. \"Западните Балкани стават по-сигурни, по-стабилни и с повече перспективи за развитие пред икономиката и бизнеса\", заяви ген. Попов.  \r\n„Северна Македония може да разчита на пълната ни подкрепа и практическа готовност за съдействие в процеса на интеграция и пълноценното й присъединяване към НАТО. Аз съм убеден, че ръководството на страната разчита и на конкретна помощ от страна на министерството на отбраната и Българската армия“, отбеляза генерал Попов.  \r\nПосещението беше използвано и да бъдат предадени събрани лични средства от членовете на комисията по отбрана в помощ на поддържането на българското военно гробище в Ново село, като израз на предприетата в края на 2018 г. родолюбива инициатива.  \r\nНа среща с представители на Съюза на ветераните от отбраната и сигурността на Северна Македония бяха обменени мнения по задълбочаване на сътрудничеството и приятелските отношения.", "date": "2019.02.23", "title": "Ген. Константин Попов: Западните Балкани стават по-сигурни, по-стабилни и с повече перспективи за развитие след присъединяването на Р Северна Македония към НАТО"}
{"url": "http://www.focus-news.net/news/2019/02/23/2627193/rumyana-glavcheva-ekspert-seizmolog-dopisen-chlen-na-bani.html", "text": "Както своевременно оповести ИА “Фокус”, мощно земетресение с магнитуд 7.5 – оценки на Американската служба за геоложки проучвания и на Европейския сеизмологичен център – атакува източен Еквадор в ранната утрин на вчерашния петък (5:17 местно време). Епицентърът на земетресението е в селски и горски район близо до централната част на границата между Еквадор и Перу. Територията в радиус от 100 км около епицентъра е населена с не повече от 50 хиляди жители. Районът е на изток от планинския масив на Андите. Извършването на спасителни действия и инспектиране на повреди в този район ще бъдат затруднени в следващите дни поради прогнозирани проливни дъждове и светкавици. Събитието е генерирано на дълбочина от 130-140 км. Голямата дълбочина на източника е причина за обширна област на усещане - Еквадор, Перу, Колумбия. Максималните сътресения, констатирани досега, са с интензивност не по-висока от VII степен по 12-степенната скáла – много силно усещане, хората трудно запазват равновесие, поправими повреди по сградите; например в Макас (130 км западно)- провинция Морона Сантяго, Нулти (230 км запад-югозапад)- провинция Асуай и Азогъес (250 км запад-югозапад)- провинция Каняр. В град Куенка – столица на провинция Асуай, на около 265-275 км западно от епицентъра, повредите са слаби и интензивността на въздействие – от VI степен. Интензивност от VI степен се съобщава и от перуанския град Пиура, на повече от 500 км югозападно от епицентъра. В Рио Бамба и околностите в провинция Чимборасо на 220-240 км северозападно от епицентъра, жителите-планинци свидетелстват за твърде незначителен ефект – интензивност от III и IV степен. В еквадорската столица Кито, намираща се на около 280 км северозападно от епицентъра са усетени сътресения с интензивност от II до IV степен. Свидетели на въздействия от V степен – масово усещане – са жители на много населени места, пръснати на епицентрални разстояния от 350 до 470 км. Сайтът на Американски геоложки проучвания  съобщава за 5-степенно въздействие в Перу от половинмилионния град Икитос (470 км на изток-югоизток), а налице са и единични сведения от някои селища в Северно Перу на разстояния до около 600 км. Най-отдалечени селища – на около 1100 км, изпратили информация за усетени сътресения, са Сан Луис и Лима, столицата на Перу. В Колумбия трусът е слабо усетен на разстояния до 850 км. Разпределението на силата на труса из засегната територия е твърде пъстро. Това е характерно за подобна дълбочина на източника. Тук може да се напомни за ефектите по земната повърхност от мощните земетресения в карпатския район Вранча. Друга характеристика на земетресения от този тип е забележителната продължителност на сътресението – във всички свидетелски сведения това е отбелязано. \r\nСлед Голямото земетресение от 5:17 Институтът по геофизика на Еквадор регистрира още земетресения с епицентри в същия район. Три минути след мощния трус на същата дълбочина се генерира трус с магнитуд 5.9. За усетен афтершок съобщават от Куенка (по сведения в Европейския център). Пак там се случва слаб вторичен трус – магнитуд 3.6 вечерта в 21:40, неусетен в градовете отвъд Андите. В интервала от време между дълбоките земетресения плитките слоеве се раздвижват и там на дълбочини 24 и 32 км се пораждат два не силни труса с магнитуди 3.6 и 3.9. \r\nВ 5:40 местно време, само 23 минути след земетресението с магнитуд 7.5, жителите около Гуаяакил, провинция Гуаяс, – град на почти 300 км западно и в район от другата страна на Андите – усещат още по-силно сътресение. “Вторият трус беше по-силен и трая цяла вечност”, описва жител на града. От Тарита, на 320 км от епицентъра на труса с магнитуд 7.5, също твърдят “По-силна реплика” – разбира се, не става дума за вторичен трус в мястото на първата активност. Новото силно земетресение е с магнитуд 5.5 според Американския и Европейския центрове и 5.9 по локалната магнитудна скала в Еквадор. В епицентъра то е усетено с интензивност до VI степен – единични случаи. Областта на усещане се простира на 290 км в Еквадор и 340 км по северното крайбрежие на Перу. Дълбочината на сеизмичния източник е около 80 км в решенията на центровете, за разлика от Националния център на Еквадор – около 65 км. \r\nПричина за реализиране на коментираните земетресения са напрежения в региона, създавани от подпъхване на тектонската плоча Наска под Южноамериканската плоча. Съвременните скорости на потъване са около 70 милиметра в година, а посоката на движение е почти по паралела, към изток. Така, сеизмичните източници от запад към изток постепенно се появяват на все по-голяма дълбочина по склона на затъващата плоча Наска. Геометричната конфигурация от взаимното разположение на активираните дълбочини създава впечатление,  че Наска потъва под много малък ъгъл с хоризонталата в 300 километровата запад-изток ивица, проследявана и под Андите в централен Еквадор. \r\nРумяна Главчева, експерт-сеизмолог, дописен член на БАНИ, бивш ръководител на секция „Сеизмология” в Геофизичен институт (дн. НИГГГ-БАН)", "date": "2019.02.23", "title": "Румяна Главчева, експерт-сеизмолог, дописен член на БАНИ: Няколко земетресения произтичат от дълбочините на Еквадор"}
{"url": "http://www.focus-news.net/news/2019/02/23/2627194/pazardzhik-natovareno-e-dvizhenieto-po-glaven-pat-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на  Радио „Фокус“ – Пазарджик . Повече автомобили се движат в посока Белово. Пътните настилки са мокри, на места хлъзгави. Патрули на КАТ „Пътна полиция“ са разположени на изхода на Пазарджик в посока Пловдив и в района на затвора в посока АМ „Тракия“. \r\nАлбена ЖИЛЕКОВА", "date": "2019.02.23", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2019/02/23/2627195/burgas-po-am-trakiya-prevalyava-lek-snyag-mokri-sa-patishtata-v-rayona-na-bosna-i-mestnostta-poda.html", "text": "По АМ „Тракия“ превалява лек сняг. Това съобщиха за  Радио „Фокус“ - Бургас  от Областно пътно управление. Мокри са пътищата в района на Босна и местността „Пода“, в останалата част областта са сухи. Видимостта е нормална, няма затворени проходи и пътища. Автомобилният трафик е с нормална натовареност. Временно са въведени няколко ограничения за движение на МПС. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходният маршрут е по общинския път Черноморец – Созопол. Срокът е до 31 май. Движението по път III-908 Варовник – Вълчаново ханче от км 22+400 до 39+300 е ограничено за МПС над 10 т поради стесняване на пътното платно. Срокът за възстановяване на пътя е до 21 декември. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срокът за ремонтните дейности е до 21 декември. Трафикът е по-натоварен по централните улици на Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“. Движението е натоварено и по бургаските булеварди – „Тодор Александров“, „Сан Стефано“, „Демокрация“ и „Захари Стоянов“ в ж.к. „Меден Рудник“. \r\nДеница ДИМИТРОВА", "date": "2019.02.23", "title": "Бургас: По АМ „Тракия“ превалява лек сняг, мокри са пътищата в района на Босна и местността „Пода“"}
{"url": "http://www.focus-news.net/news/2019/02/23/2627196/tsvetan-tsvetanov-gerb-kresna-se-nuzhdae-ot-promyana-koyato-mozhem-da-napravim-nie.html", "text": "Кресна се нуждае от промяна, която можем да направим ние. Това каза зам.-председателят на ГЕРБ и председател на ПГ на партията - Цветан Цветанов по време на среща със симпатизанти на партията в Кресна, предаде репортер на  Радио „Фокус“ – Пирин . По думите му това може да се случи като бъде издигнат подходящ кандидат за кмет на предстоящите местни избори. „Предстоят ни и Европейски избори, които ще бъдат репетиция за местните. Аз мисия, че с един добър кандидат и подходяща листа за Общински съвет, то на изборите за местна власт ще можем да получим обществената подкрепа на всички хора”, каза още Цветанов. Той заяви, че структурите на партията трябва да се мобилизират за Европейските избори, които ще дадат сигурност, а това е нещо, от което има нужда страната ни. „Нашите опоненти вървят само с фалшиви новини, казвайки, че всичко, което е направено е лошо, без да отчитат какво е било свършено като положителните неща за страната ни”, добави Цветанов. Като пример в тази посока, той посочи автомагистрала „Струма”, която е един от най-важните инфраструктурни проекти. „Днес пътувах по новата отсечка от Кресна до Сандански. Това всъщност е един път, който гарантира по-бързо придвижване на автомобилите, но и ще спомогне за намаляване на пътните инциденти”, заяви Цветанов. Председателят на ПГ на ГЕРБ и зам.-председател на партията коментира, че един от основните приоритети за партията е образованието. „Ако догодина имаме стабилност и събираемост, то ще можем да осигурим още 10% увеличение на доходите”, уточни Цветанов. В рамките на срещата бе коментирана и важността на членството на България в Европейския съюз. „Европа е важна за България, важно е и гласът ни да бъде чут. Пример в тази посока е това, което се случи в хода на нашето европредседателство, а именно поставянето на темата Западни Балкани. Важно е да отбележим и това, което се случи по отношение на Северна Македония, а именно, че днес вече имаме ратифициран протокола за нейното присъединяване към НАТО”, подчерта Цветанов.  \r\nПо отношение на предстоящите европейски избори, той коментира, че евродепутатите от Област Благоевград са свършили много неща, едно от които е свързано с това, че с доклада на Андрей Новаков за България се предвижда увеличение на средствата от Европейският съюз. „Сегашните средства, които се отпускаха бяха 14,6 млрд. лв., а с доклада на Новаков те ще бъдат повишени до 18 млрд. лв. Това ще даде възможност за реализиране на проекти, свързани с подобряване на инфраструктурата и други, което от своя страна ще гарантира привличане на инвестиции”, каза още Цветанов. Той коментира, че еврокомисарят Мария Габриел, която преди това е била евродепутат, също е постигнала много високи резултати. По отношение допълнителните средства, които правителството отпуска на Общините в България, Цветанов уточни, че в страната ни има 265 общини като на около 180 от тях е било отпуснато финансиране. „Правителството няма по-специално отношение към кмет или община, независимо от коя партия са. Правителството отпуска средства на общините, които имат подготвени проекти”, допълни Цветанов.  \r\nОт своя страна областният координатор на ПП ГЕРБ и народен представител Даниела Савеклиева отбеляза, че няма критерии, по които тези средства се разпределят. „Държавата отпуска средства за общините, в които има активни кметове, които работят и представят проекти”, подчерта тя. Даниела Савеклиева коментира, че всички общини имат равен достъп до европейските средства и всички програми, но е необходимо кметовете да работят.  \r\nЖителите и симпатизантите на партията посочиха, че сериозен проблем за тях е липсата на консолидация на ВиК Асоциацията. По тази тема, Цветанов заяви, че 700-800 млн. лева са били загубени заради отказа на Кресна да стане част от Асоциацията. Областният управител на Благоевград и общински председател на ПП ГЕРБ – Благоевград Бисер Михайлов също коментира въпроса, казвайки, че това наистина е един от най-сериозните проблеми за областта.  Друг въпрос, който поставиха касаеше пенсиите. По темата, Цветанов уточни, че от ПП ГЕРБ искат те да бъдат увеличени, но без да се получава дефицит. Той припомни, че през последните дни е била реализирана акция, свързана с фалшивите ТЕЛК-ове. „Има райони, където 50-70% от всички са с ТЕЛК, а около 700 хил. са регистрирани в системата на ТЕЛК-овете. Това са около 10% от населението, а към 89-а година хората, които са имали ТЕЛК са били 2%”, допълни Цветанов. Според него за тези 10% е бил необходим финансов ресурс от над 1 млрд. лв. „Когато има фалшив ТЕЛК и някой се възползва от тази пенсия, получава и допълнителни социални пакети”, допълни Цветанов. Той отбеляза, че именно по линия противодействие на фалшивите ТЕЛК-ове, биха могли да бъдат осигурени необходимите средства за увеличението на пенсиите. „Знаете, че ние вече увеличихме минималните пенсии, но като цяло темата ни вълнува много и сме уверени, че ще намерим финансов ресурс за тяхното ново увеличение”, подчерта Цветанов.  \r\nМестните изказаха своята признателност към правителството за автомагистрала „Струма”, както и затова, че благодарение на оказано съдействие на собственик на местен завод, са били осигурени допълнителни работни места.  \r\nЗаедно с Цветан Цветанов са народният представител и областен координатор на ПП ГЕРБ – Благоевград Даниела Савеклиева, както и депутатите Стефан Апостолов, Александър Мацурев и д-р Емил Тончев. Освен това, присъства областният управител на Благоевград, който е и общински председател на структурата на ГЕРБ в областния център - Бисер Михайлов. \r\nЛивия НИНОВА", "date": "2019.02.23", "title": "Цветан Цветанов, ГЕРБ: Кресна се нуждае от промяна, която можем да направим ние"}
{"url": "http://www.focus-news.net/news/2019/02/23/2627189/tass-privarzhenitsi-na-huan-guaydo-se-sabirat-na-miting-ot-razlichni-rayoni-na-stolitsata-karakas.html", "text": "Привържениците на венецуелската опозиция се събират на митинг в подкрепа на доставката на хуманитарна помощ в различни части на Каракас, заяви кореспондентът на  ТАСС . \r\nТрадиционно, основното място за опозиционните митинги остава площад \"Алтамира\" (известен още като площад \"Франция\") и авеню „Франсиско де Миранда“, водещо към източната част на града. Засега тук няма много хора, те идват на мястото, където митингът се провежда в групи от няколко десетки души. Някои идват със знамена на Венецуела и бейзболни шапки в цветовете на националния флаг, предава кореспондентът. \r\nСитуацията в района на митинга е спокойна, няма голяма концентрация на полицейски сили или на Националната гвардия в близост до булеварда. Това е отличителна черта на настоящата политическа криза - правителството не се опитва да възпрепятства провеждането на опозиционни действия, ако те преминават мирно. \r\nКато цяло ситуацията в Каракас е спокойна: магазините и кафенетата работят, както и обществения транспорт. \r\nПо-рано лидерът на опозицията Хуан Гуайдо заяви, че на 23 февруари хуманитарната помощ трябва да бъде доставена на Венецуела, а опозицията ще направи всичко необходимо, за да стане това.  Юлиян Марков", "date": "2019.02.23", "title": "ТАСС: Привърженици на Хуан Гуайдо се събират на митинг от различни райони на столицата Каракас"}
{"url": "http://www.focus-news.net/news/2019/02/23/2627192/tsvetan-tsvetanov-gerb-zhitelite-na-kresna-signaliziraha-che-po-vreme-na-izborite-se-kupuvat-glasove-ot-strana-na-bsp.html", "text": "Жителите на Кресна сигнализираха, че по време на изборите се купуват гласове от страна на БСП, което според тях е ѝ причината друга партия да не може да спечели. Това каза зам.-председателят на ГЕРБ и председател на ПГ на партията - Цветан Цветанов по време на среща със симпатизанти на партията в Кресна, предаде репортер на  Радио „Фокус“ – Пирин . „Пример в тази посока бе даден от жена от село Брезница, която заяви, че преди избори в администрацията на селото се записват хора, които не са от населеното място, за да могат да гласуват. Хората казаха, че голяма част от населението се притеснява и страхува от прозрачните урни за бюлетини, тъй като членове на секциите стриктно следят какво точно се пуска като бюлетина“, коментира Цветанов. \r\nЛивия НИНОВА", "date": "2019.02.23", "title": "Цветан Цветанов, ГЕРБ: Жителите на Кресна сигнализираха, че по време на изборите се купуват гласове от страна на БСП"}
{"url": "http://www.focus-news.net/news/2019/02/23/2627197/varna-11-sa-katastrofite-v-grada-ot-nachaloto-na-denya-nyama-postradali.html", "text": "11 са катастрофите във Варна от началото на деня. Това съобщиха за  Радио „Фокус“ – Варна  от сектор „Пътна полиция“ при ОДМВР – Варна. По данни на дежурния диспечер, при инцидентите няма пострадали граждани. Към момента няма информация за неизправни светофарни уредби или инциденти, които да затрудняват движението във Варна. От полицията, апелират водачите да шофират с повишено внимание, съобразена скорост и да подсигурят автомобилите си за зимните условия. \r\nБояна АТАНАСОВА", "date": "2019.02.23", "title": "Варна: 11 са катастрофите в града от началото на деня, няма пострадали"}
{"url": "http://www.focus-news.net/news/2019/02/23/2627198/plovdiv-chastichno-zaledeni-sa-patnite-nastilki-v-usoynite-i-planinski-rayoni-na-oblastta.html", "text": "Пътните настилки в усойните и планински райони на Пловдивска област са частично заледени, но опесъчени и нормално проходими при зимни условия. Това съобщиха за  Радио „Фокус“ – Пловдив  от Областното пътно управление. В равнинната част на областта пътищата също са обработени и нормално проходими. Екипи са в готовност за своевременна реакция при евентуално влошаване на метеорологичната обстановка. Водачите трябва да шофират с подготвени за зимни условия автомобили, с повишено внимание и съобразена скорост, както и да не предприемат рискови маневри. Към този час трафикът на територията на областта се извършва с нормална интензивност. По-засилено е автомобилното движение по пловдивския участък на АМ „Тракия“. Проходът Троян-Кърнаре остава затворен за движение на всички моторни превозни средства. Опасност от свличане на земна и скална маса има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец, предупреждават от Областното пътно управление. Ограничено е движението за моторни превозни средства над 5 тона в района на км 6 по пътя Плодовитово - Първомай, поради намален габарит на пътното платно на стоманен мост на река Марица. Обходният маршрут е по път Стара Загора - Поповица и път І-8 София - Пловдив - Свиленград. Забранено все още е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. \r\nДвижението на територията на град Пловдив също се извършва с нормална интензивност към този час. По-засилен е трафикът в централната градска част. Главните градски булеварди са почистени, обработени и нормално проходими, на места по вътрешнокварталните улици и тротоарите има заледявания. \r\nТони МИХАЙЛОВ", "date": "2019.02.23", "title": "Пловдив: Частично заледени са пътните настилки в усойните и планински райони на областта"}
{"url": "http://www.focus-news.net/news/2019/02/23/2627202/veliko-tarnovo-mokri-i-zasnezheni-i-na-mesta-zaledeni-sa-patnite-nastilki-na-teritoriyata-na-oblastta.html", "text": "Мокри и заснежени са пътните настилки на територията на област Велико Търново, предаде репортер на  Радио „Фокус“ – Велико Търново . На места има заледени участъци. Времето е облачно. Температурата е минус 3 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Полски Тръмбеш – Велико Търново се осъществява с повишено внимание поради изсичане на храсти. Дейностите трябва да приключат до 28 февруари. \r\nНадежда КРЪСТЕВА", "date": "2019.02.23", "title": "Велико Търново: Мокри и заснежени и на места заледени са пътните настилки на територията на областта"}
{"url": "http://www.focus-news.net/news/2019/02/23/2627204/varna-gala-vecher-50-godini-balet-arabesk-shte-bade-predstavena-na-varnenskata-stsena.html", "text": "Гала вечер „50 години балет „Арабеск“ ще бъде представена на варненската сцена. Това съобщи в интервю за  Радио „Фокус“ – Варна  Виолета Тончева от Музикален-продуцентски център – Варна. Тя обясни, че спектакълът ще се състои на 23 февруари от 19.00 часа на основната сцена в Държавна опера – Варна. „Знаете, че тази наша балетна формация e известна по света със своята съвременна хореография, която вплита и български национални танцови стъпки и българския фолклор, в една много оригинална хореография“, посочи Виолета Тончева. Тя допълни, че балет „Арабеск“ е отпразнувал 50-годишнината си през 2018 г., с редица постановки, които те са представяли на публиката през годините. „Във Варна те ще покажат „Кармина Бурана“ от Карл Орф, с хореография на Боряна Сечанова, както и „Болеро“ от Морис Равел, с хореография на великата Маргарита Арнаудова“, каза още Виолета Тончева. \r\nБояна АТАНАСОВА", "date": "2019.02.23", "title": "Варна: Гала вечер „50 години балет „Арабеск“ ще бъде представена на варненската сцена"}
{"url": "http://www.focus-news.net/news/2019/02/23/2627201/pazardzhik-v-ou-lyuben-karavelov-v-peshtera-veche-peta-godina-e-izgradena-wi-fi-mrezha-v-pomosht-na-obrazovatelni-protses.html", "text": "В Основно училище „Любен Каравелов“ в Пещера вече пета година е изградена wi-fi мрежа в помощ на образователни процес, каза за  Радио „Фокус“ – Пазарджик  Елена Ацинова, директор на учебното заведение. По думите ѝ целта е дигиталното образование да влезе в учебните кабинети и да разчупи консервативните подходи на преподаване. „Мрежата има покритие от 96% и се ползва в компютърните кабинети, като във всяка стая има проектори и монитори за презентиране на учебното съдържание. Друго е по време на час да се илюстрира дигитално това, което се изучава. Често учителите свалят информация още предишния ден и я представят по време на час. Методиката на обучението се основана на зрително, слухово и двигателно възприятие“, уточни Ацинова. Тя каза още, че дигиталната система позволява на учениците да споделят в различни платформи наученото и да черпят информация от различни източници. „Съвременното обучение изисква задания и проекти към учениците, за да стимулира тяхното мислене“, коментира също Ацинова. \r\nАлбена ЖИЛЕКОВА", "date": "2019.02.23", "title": "Пазарджик: В ОУ „Любен Каравелов“ в Пещера вече пета година е изградена wi-fi мрежа в помощ на образователни процес"}
{"url": "http://www.focus-news.net/news/2019/02/23/2627186/zimata-se-zavarna-obzor-i.html", "text": "След необичайно топлото време за февруари, метеорологичната обстановка в страната рязко се влоши, което доведе до затруднения в трафика по основни пътни артерии. Заради снегопочистване и снегонавявания поетапно се затварят участъци от републиканската пътна мрежа. Жълт код за валежи от сняг и вятър е в сила за цялата страната. До обяд имаше валежи от сняг в комбинация със силен североизточен вятър със скорост 14-19 м/сек и пориви около 24 м/сек.  \r\nСутринта най-значителна беше снежната покривка в Монтана – 14 см, следвана от Видин, където са измерени 12 см. Най-ниски температури са измерени в Разград и Драгоман, където термометрите са показвали минус 12 градуса. В София също паднаха значителни количества сняг, а минималната температура беше минус 7 градуса. 188 снегопочистващи машини работиха на територията на столицата, както и по планинските пътища към Витоша.  \r\nВ часовете до и около обяд влошената метеорологична обстановка стана причина за множество пътни инциденти в цялата страна. Тежкотоварни автомобили аварираха по пътищата в областите Русе, Търговище и Стара Загора. В старозагорската част на автомагистрала „Тракия“ стана катастрофа между два млековоза, при която пострадаха двама души. Проблем имаше и с осветлението по път I-1 Симитли - Кресна в \"Кривия тунел\". Малко след обяд горящ автобус наложи ограничаване на движението по автомагистрала „Хемус“ край пътен възел „Правец“, като при инцидента няма пострадали. \r\nСледобед снеговалежите започнаха да спират първо в Северна България. Най-ниски температури към 14.00 ч. бяха измерени в Разград и на нос Калиакра – минус 5 градуса, а най-ветровито беше в Бургас, където поривите на вятъра достигнаха до 28-30 м/сек. Най-голяма остана снежната покривка има в Монтана – 11 см, следвана от Видин, Враца, Кърджали и Хасково. \r\nЦветилена СИМЕОНОВА", "date": "2019.02.23", "title": "Зимата се завърна (ОБЗОР-I)"}
{"url": "http://www.focus-news.net/news/2019/02/23/2627200/varna-chrez-elektronen-dnevnik-roditeli-poluchavat-aktualna-informatsiya-za-prebivavaneto-na-uchenitsi-v-ou-vasil-drumev.html", "text": "Чрез електронен дневник родители получават актуална информация за пребиваването на ученици в ОУ „Васил Друмев“-Варна. Това каза в интервю за  Радио „Фокус“ – Варна  Красимир Димитров директор на ОУ „Васил Друмев“ в град Варна. Той посочи, че предимствата на електронния носител са много. Според него родителите могат да добият цялостна представа за състоянието на детето в учебна среда. “Всеки родител, който желае, може да получи достъп до оценки, отсъствия и бележките за поведение на своето дете - похвали и забележки“, обясни Красимир Димитров. Стана ясно, че в електронния дневник е поместена цялата информация за училищните събития. „Има възможност тази информация да бъде предоставена групово или индивидуално на всеки един от потребителите в мрежата“, допълни директорът. Той каза още, че учителите също оценяват електронния дневник, защото чисто административно улеснява изключително много процеса на работа. „Значението му е огромно за нас. В този дневник може да се пише от всяка тока на земното кълбо за разлика от хартиения“, поясни Красимир Димитров. По думите му така се олекотява и пребиваването на учителите в училище. „Вече дигиталното измества хартиеното. Системата се разчупи и тази платформа дава много нови възможности“, допълни директорът. Стана ясно, че често се организират и онлайн обучения, въпреки че системата е изключително улеснена. „Тези платформи са създадени от хора, които са професионалисти и са запознати с нормативната база и със спазването на определените правила. Красимир Димитров допълни, че създателите на системата реагират много бързо на всяка една забележка за неточности и ги коригират своевременно. \r\nСияна БУХЛАРСКА", "date": "2019.02.23", "title": "Варна: Чрез електронен дневник родители получават актуална информация за пребиваването на ученици в ОУ „Васил Друмев“"}
{"url": "http://www.focus-news.net/news/2019/02/23/2627205/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. В областта пътните настилки са мокри и хлъзгави, като се наблюдава и намалена видимост поради мъгла. Не е имало сигнали и за паднали камъни, които да са затруднявали трафика по републиканската пътна мрежа. Нормално интензивно е движението по главен път Е-79, второкласен път 19 Симитли - Гоце Делчев и автомагистрала „Струма“ в участъка от Благоевградска област. Oграничение за преминаването на всички моторни превозни средства е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на ЖП линия „София – Кулата“. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.23", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/23/2627206/sport-torino-pobedi-atalanta-s-20-v-mach-ot-25-iya-krag-na-seriya-a.html", "text": "Футбол: Торино победи Аталанта с 2:0 в мач от 25-ия кръг на Серия „А“. Головете за домакините реализираха Ицо и Фалке. С победата Торино се изкачи на седмо място с 38 точки, като изпревари Лацио и Фиорентина, които обаче имат мач по-малко и настигна шестия Аталанта , която също има 38 точки.  От 21:30 играят Фрозиноне и Рома.", "date": "2019.02.23", "title": "Спорт: Торино победи Аталанта с 2:0 в мач от 25-ия кръг на Серия „А“"}
{"url": "http://www.focus-news.net/news/2019/02/23/2627207/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kalotina.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата с Македония, Гърция и Румъния трафикът е нормален на всички гранични контролно-пропускателни пунктове.", "date": "2019.02.23", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“"}
{"url": "http://www.focus-news.net/news/2019/02/23/2627209/predstoyashti-sabitiya-v-stranata-za-24-fevruari-agentsiya-fokus.html", "text": "*** \r\nОт 09.30 часа в Патриаршеската катедрала \"Св. Александър Невски\" ще бъде отслужена тържествена архиерейска св. Литургия по повод 6 години от интронизацията на Негово светейшество Българския патриарх и Софийски митрополит Неофит. \r\n*** \r\nОт 11.00 часа зад храм-паметника „Св. Ал. Невски“ ще се проведе фермерски пазар.  \r\n*** \r\nОт 13.00 часа пред Народното събрание ще се проведе протест и шествие, организирано от инициативата „Референдуми за справедливост\", с искания за оставка на правителството и разпускане на парламента.  \r\n*** \r\nОт 10.00 часа в Спортна зала „Младост“ ще се състои първият интерактивен детски хепънинг. \r\n*** \r\nВ зала „Младост“ ще се проведе инициативата „Бургас играе волейбол“.  \r\n*** \r\nОт 10.00 часа в заведението на ул. „Иван Аксаков” №7 за поредна година организацията на ГЕРБ във варненския район „Приморски” ще проведе конкурс за най-атрактивна мартеница. \r\n*** \r\nОт 10.00 часа край  чешмичките до Община Велико Търново ще се проведе благотворителен базар за мартеници в подкрепа на двойки с репродуктивни проблеми. \r\n***  \r\nОт 10.00 часа в Мол Велико Търново продължава Фестивала за настолни игри „Настолен град“. \r\n*** \r\nОт 11.00 часа в Държавен куклен театър „Дора Габе“ ще се състои кукленият спектакъл „Глупавият вълк“. \r\n*** \r\nОт 10.30 часа читалище „Отец Паисий” ще раздава мартеници на всички жители на селата Гърляно и Ръсово. \r\n*** \r\nВъв всички храмове на град Пловдив ще бъде отслужен благодарствен молебен след инцидента на 16 февруари с товарния влак, превозващ пропан-бутан. \r\n*** \r\nОт 19.00 часа в Дома на културата в Пловдив ще бъде представен новият спектакъл на режисьора Теди Москов. \r\n*** \r\nВ Сандански ще се проведе 10-ия Зимен университет на Младежки ГЕРБ. \r\n*** \r\nОт 09.00 часа в храм „Св. вмчк Георги“ Константийският епископ Яков ще оглави Архиерейска света Литургия. \r\n*** \r\nОт 11.00 часа в Куклен театър ще се състои спектакълът за деца „Меко казано“ от Валери Петров.", "date": "2019.02.23", "title": "Предстоящи събития в страната за 24 февруари (Агенция „Фокус“)"}
{"url": "http://www.focus-news.net/news/2019/02/23/2627211/krasimir-dimitrov-ou-vasil-drumev-varna-ot-izklyuchitelna-vazhnost-e-zadalbochenoto-izuchavane-i-pridobivane-na-razshireni-digitalni-umeniya-v-uchilishte.html", "text": "От ранна възраст децата боравят със смарт устройства. Това каза в интервю за  Радио „Фокус“ – Варна  Красимир Димитров директор на ОУ „Васил Друмев“ в град Варна. Той подчерта, че в дигиталната ера, в която живеем, от изключителна важност е задълбоченото изучаване и придобиване на разширени дигитални умения в училище. Според него този процес би имал положително влияние. „Живеем във време, в което сме обградени от дигитални устройства“, каза още Красимир Димитров. Той коментира, че това поколение, което в момента е в училище, е отраснало с интернет. Според него от доста крехка възраст децата са на ясно с информационните технологии. „Образователните програми и държавните изисквания настигат малко по-бавно познанията, които децата вече притежават. Поради тази причина учителите все повече разширяват материала, който преподават, за да не се обезсмисля обучението на първи стъпки за работа с компютър“, поясни директорът.  Той отбеляза, че малките децата от най-ранна възраст използват смартфон, таблет и компютър не само за игри и забавление, а за информация, за влизане в определени платформи, който са и с образователна насоченост. „Това е един много напреднал процес, но е факт, че през смарт устройствата вече може да се направи почти всичко“, поясни директорът. Той допълни, че това е не само настояще, но и бъдещето. „Въпреки консервативната ни система, новите технологии не трябва да плашат никого. Посоката на развитие е правилна и се случват положителни промени“, поясни Красимир Димитров. Той отбеляза, че през последните две години се усеща подкрепа, разбиране и подпомагане на процеса на дигитализация от страна на Министерството на образованието и науката. „Полагат се всички усилия за усъвършенстване на образователната система, включително и с подпомагане със сериозни финансови ресурси“, коментира Красимир Димитров. \r\nСияна БУХЛАРСКА", "date": "2019.02.23", "title": "Красимир Димитров, ОУ „Васил Друмев“ - Варна: От изключителна важност е задълбоченото изучаване и придобиване на разширени дигитални умения в училище"}
{"url": "http://www.focus-news.net/news/2019/02/23/2627208/pregled-na-mezhdunarodnite-novini-do-18-chasa-agentsiya-fokus.html", "text": "Представители на министерствата на отбраната на Турция и Съединените щати ще продължат преговорите за разрешаване на проблемите при доставките на американски изтребители F-35 от пето поколение и придобиването на руските зенитни ракетни системи C-400 в Анкара. Това се посочва в изявление, направено в събота от министъра на националната отбрана на Турция Хулуси Акар след разговори с и.д. министър на отбраната на САЩ Патрик Шанахан във Вашингтон, предава  TACC . \r\n\"Обменихме мнения и информация по отношение на F-35 и C-400 и се съгласихме да продължим преговорите по тези теми и да направим всичко възможно да разрешим проблемите между нашите страни. Ще се опитаме да постигнем известен напредък през следващите дни\", каза Акар. \r\nПрез ноември 2016 г. стана известно за преговорите между Турция и Руската федерация относно закупуването на S-400. Известно е, че сключването на договора е потвърдено от руската страна на 12 септември 2017 г., в същото време турският лидер Реджеп Тайип Ердоган заяви, че вече е направено авансово плащане по договора.  Турция ще стане първата държава от НАТО, която ще получи С-400 от Русия, броят на доставените комплекси не е официално определен. \r\nАмериканският помощник държавен секретар по европейските и евроазиатските въпроси в оставка , Уес Мичъл, на 26 юни 2018 г. предупреди, че придобиването на С-400 от Турция ще доведе до прилагане на санкции срещу Анкара и качествена промяна в двустранните отношения. Освен това, както подчертава Мичъл, Съединените щати могат да откажат да предоставят самолети F-35 на Турция. \r\n*** Силни ветрове са обхванали Балканския полуостров, а най-тежко е положението по адриатическото крайбрежие където бушува буря, която създава хаос в транспорта, пише македонското електронно издание  “Вечер“ . \r\nСпоред съобщения в регионални медии в Черна гора и Босна и Херцеговина силният вятър е причинил големи щети, като е изкоренил и счупил множество дървета и е повредил  покриви на сгради и строителни скелета. \r\nЧасти от южна Босна и Херцеговина и Хърватия, както и Черна гора и Косово, бяха обхванати от силни ветрове миналата нощ със скорост от над сто километра в час, причинявайки значителни щети на имуществото. \r\nЕдин човек е ранен в босненския град Мостар, когато едно дърво, откъснато от силен вятър, е паднало върху движещ се автомобил, в който е пътувал пострадалият. Той се намира  в Университетската болница в Мостар и е извън опасност за живота. \r\n*** \r\nНаблюдателите от Организацията на независимите държави  (ОНД), които проведоха дългосрочен мониторинг на подготовката за парламентарните избори в Молдова, не регистрираха сериозни нарушения. Ръководителят на комисията на Държавната дума по въпросите на ОНД, евроазиатската интеграция и отношенията със сънародниците в чужбина Леонид Калашников информира кореспондента на  ТАСС  за това заключение. \r\n\"Проведохме мониторинг, включително нашите структури - Междупарламентарната асамблея на ОНД и Изпълнителния комитет на ОНД. Като цяло организацията отговаря на всички демократични норми. Това мога да кажа директно, и нашият дългосрочен мониторинг потвърждава това.", "date": "2019.02.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/23/2627214/predstoyashti-mezhdunarodni-sabitiya-za-24-fevruari-agentsiya-fokus.html", "text": "***  Парламентарни избори в Молдова \r\n***  Поход в памет на убития опозиционен лидер Борис Немцов \r\n***  Референдум за запазването на американската военна база на архипелага \r\n***  Церемония по случай 30 години от интронизацията на император Акихито \r\n***  Среща на лидерите на ЕС със страните от Арабската лига \r\n***  Президентски избори \r\n***  Референдум за одобряване на новата конституция на Куба", "date": "2019.02.23", "title": "Предстоящи международни събития за  24 февруари  (Агенция \"Фокус\")"}
{"url": "http://www.focus-news.net/news/2019/02/23/2627215/ruse-narodniyat-predstavitel-andrian-raykov-otpravi-pozdravlenie-po-povod-110-godini-ot-sazdavaneto-na-chitalishteto-vav-vetovo.html", "text": "Народният представител от ГЕРБ в 19-и МИР – Русе Андриан Райков поздрави ръководството на читалището във Ветово по време на честване, посветено на 110-та годишнина от създаването му, съобщиха от пресцентъра на  партията . „В 110 - годишната история на читалището дейността е била разнообразна. когато дейността на едно читалище е с почти продължителността на един човешки живот, то равносметката е белязана с присъствието на хората, от онези - първите, сложили началото, - до последните, вървящи по техните стъпки. Не е възможно да изброим имената на всички самодейци, но искаме да отдадем заслужена почит към онези, които вече не са сред нас и да благодарим на всички вас, които не щадяхте своето време и сили, неплатен творчески труд, много безсънни нощи в името на читалищното дело“, каза пред пълния салон на читалището г-н Райков от свое име и от името на колегите си от ГЕРБ в 19-и МИР - Русе.Той отбеляза многото  награди, които  са завоювани от колективите през тези години - грамоти и плакети от общински, регионални и национални прегледи и фестивали за театрална, танцова и певческа дейност. Депутатът приветства читалищните дейци за многобройни изяви - знак на ярко културно присъствие, като сподели гордостта си, че всички са част от един уникален, последователен и сърцат път на единение на самобитни творци и обикновени хора. Богатата културна програма включваше изпълнението на множество народни песни и танци, както и представянето на типично български традиции.", "date": "2019.02.23", "title": "Русе: Народният представител Андриан Райков отправи поздравление по повод 110 години от създаването на читалището във Ветово"}
{"url": "http://www.focus-news.net/news/2019/02/23/2627217/bdzh-dvizhenieto-na-vlakovete-po-napravlenieto-sofiya-mezdra-se-osashtestvyava-po-razpisanie.html", "text": "От 15.20 ч. движението на влаковете в участъка между гарите Реброво и Своге се осъществява по редовното им разписание. Това съобщиха от пресцентъра на  БДЖ . След затрудненията в движението на композициите в сутрешните часове на деня, които предизвикаха сериозни закъснения на преминаващите влакове поради налагането на принудителни престои за разминаването им в посочения участък, към момента движението по направлението София-Мездра се осъществява нормално. \r\nАктуална информация за движението на влаковете се публикува в електронните табла на официалния сайт на БДЖ (www.bdz.bg) и може да бъде получена от служителите на гишетата \"Информация\" или на националния информационен телефон 0700 10 200.  \r\n\"БДЖ - Пътнически превози\" ЕООД отново поднася извинения на своите клиенти за създаденото им неудобство.", "date": "2019.02.23", "title": "БДЖ: Движението на влаковете по направлението София-Мездра се осъществява по разписание"}
{"url": "http://www.focus-news.net/news/2019/02/23/2627216/sport-bayern-myunhen-pobedi-herta-berlin-s-10-v-mach-ot-23-iya-krag-na-germanskata-bundesliga.html", "text": "Футбол:  Байерн Мюнхен победи Херта Берлин с 1:0 в мач от 23-ия кръг на германската Бундеслига. Голът отбеляза в 62-ата минута Хави Мартинес, а в 84-ата минута гостите останаха с един човек по-малко след червения картон на Керим Рекик. Баварците са на второ място с 51 точки, колкото има и лидерът Борусия Дортмунд, който обаче е с мач по-малко. Трети са Борусия Мьонхенгладбах с 43 точки, а Лайпциг са четвърти с 41 точки и мач по-малко. \r\nДнес се играха още три мача от Бундеслигата: \r\nБорусия Мьонхенгладбах – Волфсбург  0:3 \r\nМайнц 05 – Шалке 04  3:0 \r\nФрайбург – Аугсбург  5:1  \r\nОт 19:30 играят Фортуна Дюселдорф и Нюрнберг.", "date": "2019.02.23", "title": "Спорт: Байерн Мюнхен победи Херта Берлин с 1:0 в мач от 23-ия кръг на германската Бундеслига"}
{"url": "http://www.focus-news.net/news/2019/02/23/2627218/tsvetan-tsvetanov-gerb-mestnite-izbori-sa-nay-vazhnite-zashtoto-sa-grabnakat-na-partiyata.html", "text": "Местните избори са най-важните, защото са гръбнака на партията. Това каза зам.-председателят на ГЕРБ и председател на ПГ на партията - Цветан Цветанов по време на среща със симпатизанти на партията в Благоевград, предаде репортер на  Радио „Фокус“ – Пирин . По думите му преди тях през май 2019 година предстоят европейските избори, които ще дадат насока относно местния вот. „За европейските, но и за местните избори трябва да покажем на хората какво се случва като положителни промени в общините”, каза още Цветанов. Той подчерта, че по време на европейските избори, ПП ГЕРБ трябва да работи в посока на това да покаже, предимствата от членството ни в Европейския съюз (ЕС), а не да говори по начина на БСП. „Те имат остра реторика спрямо европейските институции. Ние обаче имаме предимството, че можем да покажем какво са направили нашите евродепутати”, заяви Цветанов. „Важно е в Благоевград да акцентираме върху програмата за саниране, която промени облика на града. Важно е общинските съветници по места, общинските ръководители на партиите, членовете и симпатизантите ни да работят за постигането на добри резултати по време на Европейските избори, които ще бъдат ключови за местните”, уточни Цветанов. По отношение актуалните политически теми, Цветанов коментира, че БСП не са напуснали парламента. „Те просто не идват на работа и това е важно да се знае”, подчерта Цветанов. Той припомни, че те не са влезли, когато българският парламент е ратифицирал протокола за членството на Северна Македония в Северноатлантическия съюз. „Ситуацията в българския парламент е сложна, но сме направили всичко възможно, за да осигурим кворум”, каза Цветанов.  \r\nЗаедно с Цветан Цветанов са народният представител и областен координатор на ПП ГЕРБ – Благоевград Даниела Савеклиева, както ѝ депутатите Александър Мацурев и д-р Емил Тончев. Освен това присъства Областният управител на Благоевград, който е и общински председател на структурата на ГЕРБ в областния център Бисер Михайлов. Той каза, че партията в града трябва да се мобилизира за Европейските избори, за да постигнат отново добри резултати. „Благоевград винаги е бил стълб в постигането на добри резултати по време на изборите”, подчерта Михайлов. Той добави, че е необходима и силна подкрепа за кандидатурата на Манфред Вебер. Михайлов отбеляза, че предстои инженеринг и строителство на ГКПП „Станке Лисичково”, което е много важен проект за Благоевград и областта, както и този за КПП – Клепалото. \r\nНародният представител Даниела Савеклиева пък посочи, че в Благоевград кампанията за местните избори вече е започнала, а хората, които стоят зад нея са с високи амбиции, но без реалната компетенция да управляват. „Това са хора, които са си направили сайтове, в които „бълват” фалшиви новини. С наближаването на изборите ситуацията ще се усложни. „Тук е работа и на общинските съветници да помагат на кмета, а не да го оставят сам да се защитава”, уточни Савеклиева. Тя заяви, че атаката вече е ожесточена и затова трябва да се работи по-усилено.  \r\nЧленовете и симпатизантите на партията зададоха най-различни въпроси, свързани с борбата срещу фалшивите новини, намесата на други страни в изборния процес, както и отношенията между жителите на областта и гражданите на Северна Македония. По темата стана ясно, че през последната година има голямо „затопляне” в отношенията между двата народа и изразиха надежда, че в бъдеще границите между двете страни ще бъдат отворени, което ще спомогне за развитието и на двата района.  \r\nЛивия НИНОВА", "date": "2019.02.23", "title": "Цветан Цветанов, ГЕРБ: Местните избори са най-важните, защото са гръбнакът на партията"}
{"url": "http://www.focus-news.net/news/2019/02/23/2627213/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от - 12° до + 7°. Времето над страната е облачно. Вятър духа в почти цялата страна. Сняг вали в областите Варна, Велико Търново, Русе и Сливен, както и в района на „Троянски“ проход, Шипково и Априлци /обл. Ловеч/. Пътните настилки са предимно мокри, по усойните и планински райони частично заледени и заснежени, обработени и проходими при зимни условия. Ограничена видимост поради мъгла до 100 м има в района на „Троянски“ проход, Шипково и Летница /обл. Ловеч/. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 24.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; - „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Печинско“ – ограничено е движението на МПС над 12 тона;  \r\n- „Превала“ - ограничено е движението на МПС над 12 тона;   \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nограничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижение с повишено внимание по път I-9 Обзор - Баня от км 167 +100 до км 181+100 в участъка се извършват строително-ремонтни дейности на банкета.Участъка е сигнализиран с пътни знаци. Срок до 05.03.2019 г.                                                                 Движението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир-Айтос от км 52+000 до км 92+000 в участъка се осъществява в една лента на определени участъци поради частични ремонтни дейности на асфалтовата настилка.Участъкът е сигнализиран с пътни знаци. Срок: до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\n  Път III-539: Движението по път III-539 Трояново - Айтос от км 23+900 до км 25+100 поради довършителни дейности свързани с работа по банкети, и поставяне на ОСП полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.                 \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово - Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово - Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817 и 815: Движението по път с. Боровци – кръстовище с път ІІІ-102 се осъществява в една лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.23", "title": "Актуална пътна обстановка"}
{"url": "http://www.focus-news.net/news/2019/02/23/2627221/nimh-utre-nad-po-golyamata-chast-ot-stranata-shte-preobladava-slanchevo-vreme.html", "text": "През нощта облачността ще продължи да се разкъсва и намалява, в Северна и Западна България до предимно ясно. Североизточният вятър ще отслабне, но в източните райони ще се задържи ветровито. Минималните температури ще са между минус 10° и минус 5°, на места в  Западна България и по-ниски. \r\nУтре над по-голямата част от страната ще преобладава слънчево време. Значителна ще е облачността над Югоизточна България и по Черноморието и на отделни места там ще превали слаб сняг. Вятърът ще е от север-североизток, ще бъде слаб, в източните райони – умерен. Максималните температури ще са предимно между минус 2° и 3°. Атмосферното налягане е значително по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Георги Цеков. \r\nНад Черноморието облачността ще е значителна и на отделни места, главно в южните райони, ще превали сняг. Ще духа умерен, временно и силен вятър от север-североизток. Максималните температури ще са между 0° и 3°. Температурата на морската вода е около 6°. Вълнението на морето ще е 3-4 бала с тенденция да отслабва. \r\nНад планините облачността ще е променлива, по-значителна над източната половина от страната. Ще е почти без валежи. Ще духа умерен, по-високите и открити части и временно силен североизточен вятър и остават условията за снегонавявания. Максимална температура на височина 1200 метра – около минус 5°, на 2000 метра – около минус 10°. \r\nВ понеделник ще бъде слънчево с временни увеличения на облачността, по-значителни над южните райони от страната и на отделни места там ще превали слаб сняг. Вятърът и в Източна България ще отслабне, до вечерта ще се ориентира от запад-северозапад и във вторник ще се усили, дневните температурите ще се повишат; по-ниски ще са минималните в понеделник, на места все още до минус 10° - минус 12°. Във вторник облачността ще е предимно висока и средна, привечер ще се увеличава и вплътнява. В сряда от север-североизток ще нахлуе нова порция студен въздух. Облачността ще е значителна и на места ще превали слабо – дъжд и сняг.", "date": "2019.02.23", "title": "НИМХ: Утре над по-голямата част от страната ще преобладава слънчево време"}
{"url": "http://www.focus-news.net/news/2019/02/23/2627220/sliven-detsa-ot-selo-byala-prigotviha-obredni-hlyabove-kato-chast-ot-osnovnata-programa-na-obshtestven-daritelski-fond-sliven.html", "text": "Деца от село Бяла приготвиха обредни хлябове, съобщиха организаторите на  пекарските работилници . Тематичните занимания  са по основната програма на Обществен дарителски фонд - Сливен, свързани с обредните хлябове. Лектор и модератор е Ана Маринова. Тя вече изнесе лекции в различни класове в ПГХТ „Акад. Неделчо Неделчев” – Сливен. А преди няколко дни проведе лекция и практическо занимание с деца в село Бяла. \r\n„По пътя на обредните хлябове стигнахме в планинското село Бяла, удивително и прекрасно, стихнало в котловината, запазило очарованието на пресечните точки на село и град, разказа Ана Маринова. Неотдавна тук е кипял живот на миньорско селище и голям горско технически участък. Сега едното е минало и история, другото е прекалено свито. И в основното училище децата са били стотици, а сега само около 30. \r\nВ Часа на класа децата получиха знания за най-ценното – хлябът, който е символ на живот, за обредните хлябове на Бъдни вечер в област Сливен, за избора на месачката, която трябва да е жена с неопетнено име, пременена с нови дрехи, накичена с накити и забрадена с бял копринен бурунджук. Интерес предизвика технологията на омесването, както и наименованията, които изискваха обясняване. Оказа се, че тези ритуали са забравени, но децата обещаха да запознаят родителите си с тях. Символите върху обредния хляб като рало, орач, кръстци, кола, ни върнаха в миналото, в приказките край домашното огнище, където е събрано цялото семейство. Запознахме се с хлебните шарки, които са знак и молитва. \r\nВсички деца имаха възможност да изваят своите хлебни произведения. Тематичните лекции са част от основната програма на фондация „Обществен дарителски фонд - Сливен”.", "date": "2019.02.23", "title": "Сливен: Деца от село Бяла приготвиха обредни хлябове като част от основната програма на Обществен дарителски фонд - Сливен"}
{"url": "http://www.focus-news.net/news/2019/02/23/2627222/pazardzhik-elektrorazpredelitelnoto-druzhestvoto-v-grada-provezhda-informatsionna-kampaniya-za-upravlenie-na-razhodite-za-elektroenergiya.html", "text": "Електроразпределителното дружеството в Пазарджик започна информационна кампания  за управление на разходите за електроенергия, съобщи за  Радио „Фокус“ – Пазарджик  Крум Косев от Пресцентъра на дружеството. Регистрираните по-ниски температури и по-трайно застудяване от началото на годината станаха предпоставка за по-висока консумация на електроенергия спрямо ноември. Компанията цели да информира клиентите за факторите, които влияят на тяхното потребление на електроенергия, което традиционно се завишава през зимния сезон. Съветите към потребителите са да не покриват отоплителните уреди с мебели или тежки завеси, да намалят градусите на отоплението през нощта и когато отсъстват от дома, а при закупуване на климатик да съобразят мощността на уреда с големината на помещението, което ще отопляват. Ни бива да се поставя  хладилник или фризер в близост до отоплителен уред или под пряка слънчева светлина. От дружеството напомнят, че в режим готовност за работа (stand-by) електроуредите продължават да консумират енергия. По възможност трябва да се изключват напълно от щепсела. От същественото значение са и външните температури. По-ниските температури са предпоставка за по-висока консумация на електроенергия, основно за отопление и топла вода. В тази връзка всеки клиент следва да обърне внимание на начина си на потребление, което би дало директно отражение в стойността на неговата фактура за електроенергия. Важно е всеки периодично да следи своята консумация на електроенергия чрез сверяване данните от електромера.", "date": "2019.02.23", "title": "Пазарджик: Електроразпределителното дружеството в града провежда информационна кампания за управление на разходите за електроенергия"}
{"url": "http://www.focus-news.net/news/2019/02/23/2627210/gerb-bsp-ne-e-iskala-po-nadlezhniya-red-zalata-v-obshtina-vidin-i-tova-e-vidno-ot-razprostranenite-ot-tyah-pisma.html", "text": "БСП не е искала по надлежния ред ползването на залата на Общински съвет – Видин и това е видно от разпространените от самите тях писма. По този повод от ГЕРБ за пореден път се обявяваме категорично срещу тиражирането на фалшиви новини. Това съобщиха от пресцентъра на  партията .  \r\n\"В първото разпространено от БСП писмо е видно, че те искат ползването на залата на Общинския съвет с писмо от 19.02.2019 г., адресирано до председателя на Общински съвет – Видин. С това за пореден път от БСП показват, че не познават административните правила и процеси в българските общини. Защото разрешенията за ползване на помещения в сградата на общината се искат и се дават от кмета на дадената община, а не от председателя на Общинския съвет\", пишат от ГЕРБ.  \r\nОт партията уточняват, че след като председателят на Общински съвет – Видин препраща писмото, адресирано до него, до кмета на Община Видин на 20.02.2019 г. (в прикачения файл), още на същия ден от общината е изпратено писмо-отговор (второто разпространено от БСП), че на тази дата залата не може да бъде предоставена за ползване. \r\n\"Тук още веднъж припомняме, че БСП канят кметовете от областта на среща с Корнелия Нинова още на 18.02.2019 г., когато искането им за ползване на зала в Община Видин не е подадено официално и по надлежния ред. Още веднъж напомняме и че на Корнелия Нинова е предоставена за ползване залата на общинската Симфониета – Видин. Считаме, че с изнасянето на тези подробности около процедурата и писмото, от което е видно кога реално е постъпило по надлежния ред искането за залата, за пореден път от ГЕРБ изобличаваме опитите на БСП за манипулации и тиражиране на фалшиви новини\", заявяват още от ПП ГЕРБ.", "date": "2019.02.23", "title": "ГЕРБ: БСП не е искала по надлежния ред залата в Община Видин и това е видно от разпространените от тях писма"}
{"url": "http://www.focus-news.net/news/2019/02/23/2627199/the-hill-dzhon-boltan-otmeni-patuvaneto-do-yuzhna-koreya-zaradi-krizata-vav-venetsuela.html", "text": "Съветникът по националната сигурност Джон Болтън е отменил планирано пътуване до Южна Корея, заради продължаващата политическа криза във Венецуела, пише електронното издание на американския вестник  The Hill .  \r\nГоворител на Националния съвет за сигурност каза пред CNN в събота, че Болтън няма да предприеме планираното си пътуване следващата седмица в Южна Корея, за да \"се съсредоточи върху събития във Венецуела\". \r\nГоворителят добави, че Болтън все пак ще присъства на предстоящата среща на върха между президента Тръмп и Ким Чен-ун в Ханой, Виетнам. \r\n\"Посланик Болтън отмени пътуването си до Република Корея, за да се съсредоточи върху събитията във Венецуела\", каза Гарет Маркиз, според CNN. \r\nЕскалиращата политическа криза във Венецуела достигна нова кулминация в петък, след като двама коренни жители (индианци) бяха убити от венецуелски военни сили на един от граничните пунктове на страната с Бразилия. Венецуела е обхваната от мащабни  протести в опит да е окаже натиск върху президента Николас Мадуро да се оттегли, пише изданието. \r\nПромяната в плановете на Болтън идва точно преди планираната среща между Тръмп и севернокорейския лидер Ким Чен-ун следващата седмица, посветена на денуклеаризацията на Корейския полуостров. \r\nСмята се, че тази среща включва разговор на четири очи между двамата лидери, докато представители на Белия дом твърдят, че общият формат ще бъде подобен на миналогодишната среща в Сингапур. \r\n\"По формат ще бъде подобно на това, което видяхте миналия юни в Сингапур\", заяви старши служител на администрацията. \"Ще има възможност двамата лидери да се срещнат един с друг, да обядват заедно и да се включат в разширени срещи на съответните делегации.\"  Юлиян Марков", "date": "2019.02.23", "title": "The Hill: Джон Болтън отмени пътуването до Южна Корея заради кризата във Венецуела"}
{"url": "http://www.focus-news.net/news/2019/02/23/2627212/tass-huan-guaydo-zayavi-che-nyakoi-prezidentski-chinovnitsi-sa-izbyagali-v-turtsiya.html", "text": "Лидерът на венецуелската опозиция Хуан Гуайдо заяви в събота, че някои от служителите на президентската администрация на Николас Мадуро са напуснали страната и са заминали за Турция, предава  TACC . \r\n\"Войниците все още не знаят, че техните високопоставени служители, които са обвинявани за положението в страната, вече са заминали за Турция\", пише Гуайдо в социалната мрежа „Туитър“. \r\nЛидерът на венецуелската опозиция Хуан Гуайдо заяви, че няма да счита за дезертьори войници, избягали в Колумбия от режима на Мадуро. По този въпрос политикът пише в социалните мрежи в събота, отново призовавайки венецуелските въоръжени сили да преминат към страната на противниците на президента на страната Николас Мадуро. \r\n\"Венецуела, онези гвардейци и военнослужещи, които решават да се присъединят към нашата битка, не са дезертьори. Те решиха да отидат на страната на народа и на конституцията. Добре дошли!\" \"Началото на свободата и демокрацията във Венецуела вече не може да бъде спряно\", добави той. \r\nГуайдо призова сънародниците си тази събота да организират демонстрации пред казармите в страната, като призоват военния персонал да пусне хуманитарна помощ във Венецуела. \"Повтаряме заповедта си към Националната боливарска армия: Пропуснете хуманитарната помощ и преминете на страната на хората. Приканваме всички да излязат по улиците на цялата страна, за да се съберат мирно пред казармите, като настояват Националната боливарска армия да пропусне хуманитарната помощ\", написа лидерът на опозицията. \r\nПо-късно Гуайдо също отбеляза, че всеки член на въоръжените сили на Венецуела, който реши да избяга, няма да се счита за предател на родината. \"Като главнокомандващ на националните въоръжени сили, предвид изключителните обстоятелства, при които се намира нашата република, отказвам да назова военнослужещите, преминаващи граничните пунктове  предатели на отечеството,\" каза той. \r\nПо-рано в събота трима бойци от Националната гвардия, лоялна на венецуелския президент Николас Мадуро, преминаха с бронирани превозни средства пресякоха границата на моста „Симон Боливар“ и помолиха за помощ от колумбийската гранична служба.  Юлиян Марков", "date": "2019.02.23", "title": "ТАСС: Хуан Гуайдо заяви, че някои президентски чиновници са избягали в Турция"}
{"url": "http://www.focus-news.net/news/2019/02/23/2627224/smolyan-yubileyna-izlozhba-po-povod-70-godishninata-na-hudozhnika-nikola-nikolov-shte-bade-otkrita-v-grada-na-25-fevurari.html", "text": "Във връзка с 70-годишнината на смолянския художник Никола Николов на 25 февруари от 18.00 часа ще бъде открита негова шеста самостоятелна изложба живопис в зала „Петър Стайков” на КДК, на бул. „България” 43. Това съобщиха от  Клуба на дейците на културата – Смолян . Колекцията включва 45 живописни платна – портрети, пейзажи, картини с животни, стари улици, природни забележителности. \r\nНикола Николов е роден в с. Фатово, Община Смолян през 1948 г. Художествената си дарба проявява още като ученик в Райковската гимназия. През 1976-а завършва Учителския институт по изобразително изкуство и трудово обучение в гр. Дупница. На 1 септември 1976 г. започва работа като учител по изобразително изкуство в основно училище „Професор д-р Асен Златаров” в Смолян и там преминава целия му трудов път. Изложбата ще остане на вниманието на смолянчани и гостите на града до 12 март 2019 година.", "date": "2019.02.23", "title": "Смолян: Юбилейна изложба по повод 70-годишнината на художника Никола Николов ще бъде открита в града на 25 февруари"}
{"url": "http://www.focus-news.net/news/2019/02/23/2627223/varna-natsionalnoto-uchilishte-po-izkustvata-v-grada-shte-otpraznuva-73-godini-ot-osnovavaneto-si-s-kontsert-na-25-fevruari.html", "text": "С безплатен празничен  концерт на 25 февруари, Националното училище по изкуствата „Добри Христов“ във Варна предстои да отпразнува своята 73-та годишнина. Това съобщиха за  Радио „Фокус“ – Варна  от учебното заведение. Концертът под надслов „73 години от началото“ ще се състои от 11.30 часа в Зала 1 на Фестивалния и конгресен център. Националното училище по изкуствата е създадено през 1944 година и е първият държавен музикален институт във Варна. През 1956 година с указ № 32 на Президиума на Народното събрание, то получава името на бележития музикален педагог, критик, композитор, академик Добри Христов. Тържественото откриване на училището е с първия му концерт на 25 февруари 1945 година в залата на Варненския драматичен театър. Четирима са основателите на училището: Христина Стоянова – преподавател по цигулка, Найден Найденов – преподавател по теоретични дисциплини и пиано, Мила Михайлова – преподавателка по пиано и Веселина Зафирова – преподавателка по солово пеене. От януари 2004 година получава статут на Национално училище по изкуствата, което е първото извънстолично национално училище. \r\nДиана СТОЕВА", "date": "2019.02.23", "title": "Варна: Националното училище по изкуствата в града ще отпразнува 73 години от основаването си с концерт на 25 февруари"}
{"url": "http://www.focus-news.net/news/2019/02/23/2627203/tass-parvi-kamion-s-humanitarna-pomosht-pristigna-na-granitsata-mezhdu-venetsuela-i-braziliya.html", "text": "Първият камион с хуманитарна помощ пристигна в събота в град Пакарайма, разположен на границата с Венецуела. Тази информация беше съобщена от интернет портала UOL, цитиран от  TACC . \r\nСпоред него рано сутринта от авиобазата в град Боа Виста, където бразилските органи са организирали склад за хуманитарна помощ, два камиони са потеглили, но един от тях е изостанал поради спукана гума. \r\nБразилският външен министър Ернесту Араужу посрещна товара в Пакарайма. \"Очакваме доставката на [хуманитарна помощ] за Венецуела да бъде разрешена. В момента не търсим конфронтация. Ако [границата] не бъде отворена, ще се консултираме с представители на Венецуела какво да правим с този товар\", каза министърът. Според портала доставката включва  ориз, мляко на прах и лекарства. Техният брой е предназначен да отговори на нуждите на 6 хиляди души за един месец.  Юлиян Марков", "date": "2019.02.23", "title": "ТАСС: Първи камион с хуманитарна помощ пристигна на границата между Венецуела и Бразилия"}
{"url": "http://www.focus-news.net/news/2019/02/23/2627219/", "text": "Европа дължи сигурността си на жертвите, които прави Турция и нейния народ, заяви турският президент Реджеп Тайип Ердоган в събота, цитиран от близкия до властта вестник  Yeni Safak   \r\nГоворейки на митинг в югоизточната провинция Кахраманмарас, Ердоган каза, че сирийците, които са избягали от гражданската война в страната си и са намерили убежище  в Турция, \"тъгуват за страната си\". \r\n\"Те (сирийците) искат да се върнат в родината си възможно най-скоро\", добави той. \r\nТурският президент каза, че около 311 000 сирийци са се върнали в райони в Африн, Джараблус и Идлиб, които са освободени от терористи от турските сили и техните съюзници. \r\nЕрдоган отбеляза, че Турция настоява да направи региона на Идлиб  напълно сигурен и заяви, че Анкара е постигнала \"значителен напредък\" в преговорите с Русия и Иран в това отношение. \r\nТой подчерта, че ако сътрудничеството от тези страни не беше  възможно, Анкара е решена да постигне тази цел чрез собствените си усилия. \r\nПризовавайки се за подкрепа на усилията на Турция за улесняване на завръщането на сирийци в тяхната страна, Ердоган подчерта, че поне 500 000 сирийци очакват Турция да защити северния сирийски град Манбидж - понастоящем под контрола на терористичната група „Отряди за народна самообрана“ (ОНС), под контрола на кюрдите, които Турция счита за крило на забранената Кюрдска работническа партия (ПКК). \r\n\"Милиони сирийци ще се върнат у дома, когато осигурим земите на изток от река Ефрат\", каза Ердоган. \r\nТурция обеща антитерористична операция на изток от Ефрат в северна Сирия, след две подобни успешни по неговите думи операции от 2016 г. насам.  Юлиян Марков", "date": "2019.02.23", "title": "Реджеп Тайип Ердоган: Европа дължи сигурността си на жертвите, които прави Турция"}
{"url": "http://www.focus-news.net/news/2019/02/23/2627246/veliko-tarnovo-sas-sreshta-sas-zahari-karabashliev-prodalzhava-initsiativata-otkriy-balgarskiya-pisatel.html", "text": "Със среща със Захари Карабашлиев продължава инициативата „Открий българския писател“ във Велико Търново. Събитието се организира от студенти от ВТУ „Св. Св. Кирил и Методий“ и протича под патронажа на Венцислав Спирдонов, председател на Великотърновски общински съвет, поясняват  организаторите на инициативата . В подготовката се включват организацията на Маргарита Сариева и Дипломатически клуб Имхотеп. Идеята е да се проведат поредица от срещи на младежи с български писатели, при които те да имат възможност да общуват очи в очи. Планира се визитите да са в университета и в част от училищата във Велико Търново. \r\nЧрез представянията на книги и срещите организаторите искат да подкрепят отношението на студентите и учениците към съвременната литература, към нашите история, традиции, култура, човешки отношения и други теми, засегнати в творчеството на различните писатели. \r\nСрещата ще е на 28 февруари, от 16.30 часа в зала „Европа“ на Ректората на ВТУ.", "date": "2019.02.23", "title": "Велико Търново: Със среща със Захари Карабашлиев продължава инициативата „Открий българския писател“"}
{"url": "http://www.focus-news.net/news/2019/02/23/2627244/dimitar-popov-bzdp-gotse-delchev-ot-mesets-mart-do-sredata-na-avgust-e-zabraneno-da-se-strelya-po-povecheto-vidove-ptitsi.html", "text": "От месец март до средата на август е забранено да се стреля по повечето видове птици. Това каза за  Радио „Фокус“ - Пирин  Димитър Попов, председател на „Българско дружество за защита на птиците“ – Гоце Делчев. Той добави, че грабливите птици са застрашени от изчезване и затова са защитени. По думите му другите видове, които са застрашени от изчезване са ливадния блатар, който може да бъде сбъркан с пъдпъдък, тъй като приликата на двете птици е доста сходна. „Необходимо е да се знаят белезите и разликите между отделните видове птици като при всяко съмнение, когато не сме сигурни какъв вид е птицата – е по-добре да се въздържим от стрелба“, допълни Димитър Попов. Той заяви, че не трябва да се стреля и по различните видове гъски, защото те летят на смесени ята. „В тези ята може да има различни видове гъски като между тях е възможно да има и застрашени видове като малка белочела или червеногуша гъска“, посочи Димитър Попов. Той коментира, че затова е добре, когато не сме сигурни да се въздържаме от стрелба.  По думите му ловният сезон е различен за различните видове птици. „За прелетния дивеч ловът започва след 15 август като до февруари може свободно се ловува по различни птици“, каза още Попов. Той заяви, че по време на ловния сезон често се обстрелват защитени видове птици. „Моят апел е хората да се въздържат от стрелби към птици, защото освен от ловни оръжия те страдат и от въздушни пушки, а птиците са важен  показател за средата, в която живеем като колкото повече птици има, толкова по-добре е за нас хората. Наличието и разнообразните видове птици показва, че средата е чиста“, допълни Димитър Попов. \r\nДенис НИКИФОРОВ", "date": "2019.02.23", "title": "Димитър Попов, БЗДП – Гоце Делчев: От месец март до средата на август е забранено да се стреля по повечето видове птици"}
{"url": "http://www.focus-news.net/news/2019/02/23/2627241/stoyna-leonidova-profesionalna-gimnaziya-po-darvoobrabotvane-za-predstoyashtata-uchebna-godina-imame-odobren-plan-priem-za-profesiya-operator-v-darvoobrabotvaneto-i-dve-novi-spetsialnosti.html", "text": "За предстоящата учебна година имаме одобрен план-прием за професия „Оператор в дървообработването“ и специалности „Производство на мебели“ и „Производство на тапицирани изделия“. Това каза за  Радио „Фокус“ – Бургас  Стойна Леонидова, директор на Професионалната гимназия по дървообработване в града. По думите ѝ посочените специалности са с очакван недостиг на специалисти на пазара на труда. „Необходимите базови ключови компетентности и умения на бъдещето са свързани с умението да се учим в бързопроменяща се технологична и дигитализираща се работна среда“, посочи още Леонидова. Тя добави, че специалността, по която се обучават учениците през тази година,  е „Горско и ловно стопанство“ с професия „Техник – лесовъд“. „Срокът за обучение по тази специалност е пет години, с трета квалификационна степен. Тази професия е единствена в нашия регион и учениците имат много добра реализация“, каза още Леонидова. По думите ѝ броят на обучаващите се момичета в гимназията по дървообработване в Бургас към момента е 5, като тенденцията в годините е към увеличение. \r\nМария ПОПЧЕВА", "date": "2019.02.23", "title": "Стойна Леонидова, Професионална гимназия по дървообработване: За предстоящата учебна година имаме одобрен план-прием за професия „Оператор в дървообработването“ и две нови специалности"}
{"url": "http://www.focus-news.net/news/2019/02/23/2627242/temenuzhka-todorova-dtsdu-svishtov-nashata-rabota-e-ne-samo-detsata-da-se-chuvstvat-dobre-no-i-da-gi-podgotvim-za-samostoyatelen-zhivot.html", "text": "Целта на специалистите от Дневния център за деца с увреждания в Свищов е не само да помогнат на децата да се чувстват добре. Те се стремят и да ги подготвят за самостоятелен живот, поясни за  Радио „Фокус“ – Велико Търново  директорката на институцията Теменужка Тодорова. Тя коментира и, че още от създаването си центъра непрекъснато работи за своето развитие. „Ние постоянно търсим правилния начин, правилния подход към децата и най-точните методи , които да ни дадат възможност да сме полезни за тях. Нашата е работа не е свързана само с това да приемаме деца в една прекрасна материална база, каквато имаме. Нашата крайна цел е децата да се чувстват приети и добре там, където е тяхното естествено място – в градината и училището. Когато видим едно прието дете, когато видим група в градина или клас в училище, които успяват да развиват уменията на децата, тогава означава, че сме си свършили работата“, допълни Тодорова. По този повод специалистите от ръководената от нея институция ще провеждат срещи с педагогическия и непедагогически персонал от детските градини. \r\nЛуиза ТРАНЧЕВА", "date": "2019.02.23", "title": "Теменужка Тодорова, ДЦДУ - Свищов: Нашата работа е не само децата да се чувстват добре, но и да ги подготвим за самостоятелен живот"}
{"url": "http://www.focus-news.net/news/2019/02/23/2627245/inzh-darinka-sarova-pp-zlatni-pyasatsi-varna-zamarsyavaneto-s-bitovi-otpadatsi-e-nay-golemiyat-ni-problem.html", "text": "Замърсяването с битови отпадъци е един от основните проблеми в Природен парк „Златни пясъци“ край Варна. В сезоните, подходящи за пикници, на територията му се събират множество пластмасови и найлонови опаковки. Това коментира в интервю за  Радио „Фокус“ – Варна  инж. Даринка Сарова, директор на Дирекция Природен парк „Златни пясъци“. По думите й, отпадъци от пикниците – найлонови торбички и кенчета са най-много. „Всеки трябва да събира боклуците и да ги изхвърля на определените места. Парковата администрация извършва контрол, но не можем след 100 000 души да вървим непрекъснато и да наблюдаваме какво правят. Замърсява се и с автобусите, които минават наблизо, шофьори изхвърлят бутилки, цигарени кутии. Всеки човек сам за себе си трябва да прецени, че не бива да го върши и трябва да пази парка“, обясни инж. Сарова. Тя отправи апел към посетителите да бъдат по-съвестни, по-активни в поведението си по отношение на опазване на природата. „Нека да се научат да ценят това, което имаме, всичко зависи от нашето лично отношение и отговорността за децата и бъдещето, за опазването на този район, да се поддържа чист“, каза още инж. Сарова. Тя призна, че на територията на Парка не са рядкост и нерегламентирани микросметища от строителни отпадъци. Когато бъдат локализирани тези места обаче, от Дирекцията сигнализират на Район „Приморски“ в местната администрация. От там обикновено организират извозване на боклуците. \r\nДиана СТОЕВА", "date": "2019.02.23", "title": "Инж. Даринка Сарова, ПП „Златни пясъци” – Варна: Замърсяването с битови отпадъци е най-големият ни проблем"}
{"url": "http://www.focus-news.net/news/2019/02/23/2627243/tass-v-rayona-na-kazarmite-v-karakas-protestirashtite-nadhvarlyat-20-hilyadi-dushi.html", "text": "По-рано Хуан Гуайдо призова привържениците си да се събират в района на казармата  на ВВС „Ла-Карлота“ в Каракас, съобщава кореспондентът на  ТАСС  в Каракас. Те се придвижват и към казармата на Националната гвардия на Венецуела в района Санта Фе, където вече има над 5 000 души протестиращи с искане да се пропусне хуманитарната помощ в страната. Районът е отцепен. Многобройни поддръжници на опозицията са и на булевард „Франциско де Миранда“, и на площад „Алтамир“. Полицията не предприема мерки да разгони митингуващите. \r\nПреди няколко дни Хуан Гуайдо призова симпатизантите си да излязат в събота, 23 февруари, в района на казармите, за да призоват военните да преминат на тяхна страна и да ги подкрепят в искането им хуманитарната помощ да влезе в страната.   Ивелина Ватова", "date": "2019.02.23", "title": "ТАСС: В района на казармите в Каракас протестиращите надхвърлят 20 хиляди души"}
{"url": "http://www.focus-news.net/news/2019/02/23/2627251/sport-barnli-pobedi-favorita-totnam-s-21.html", "text": "Като домакин Бърнли постигна победа срещу гостуващия Тотнъм в пореден мач от 27-ия кръг на английската Премиър лига. След нулев резултат от първото полувреме, през второто двата гола за Бърнли вкараха Крис в 57-та мин. и Барнс – в 83-тата. За Тотнъм почетния един гол вкара Кейн в 65-тата минута.  \r\nВ класирането Тотнъм е на трето място с 60 точки, а Бърнли – на 14-то с 30 точки. \r\n В събота се изиграха още три срещи от 27-ия кръг на Премиър лига. Ето резултатите: \r\nБорнемут-Уулвърхямптън 1:1.  \r\nНюкасъл Юнайтед:Хъдърсфийлд 2:0 \r\nЛестър-Кристал Палас 1:4.", "date": "2019.02.23", "title": "Спорт: Бърнли победи фаворита Тотнъм с 2:1"}
{"url": "http://www.focus-news.net/news/2019/02/23/2627248/plovdiv-biopchelaryat-dimo-dimov-e-noviyat-nositel-na-nagradata-laureat-biofaktor.html", "text": "Първият пчелар в България, получил сертификат за производство на екологични пчелни продукти, е новият носител на наградата „Лауреат Биофактор“.  Това съобщиха за  Радио „Фокус“- Пловдив  от Сдружението за биологично пчеларство.  Това е Димо Димов,основател на Сдружението за биологично пчеларство, а днес член на Управителния съвет. „Пчелите са съвършен организъм, който ежедневно работи. Ако им подражаваме, няма как да не успеем“, каза Димов при получаването на наградата днес в рамките на Деня на биологичното земеделие. \r\n11-ят поред форум по традиция бе организиран от Висшето училище по агробизнес и развитие на регионите в партньорство със Сдружението за биологично пчеларство. \r\nКонференцията на тема „Българското биологично пчеларство – проблеми и решения“ събра в Конгресния център на Международен панаир Пловдив производители и експерти от научните среди. По време на откриването бе връчена престижната награда за принос в развитието на биоземеделието, учредена от Академичния съвет на ВУАРР. Тя се присъжда за шеста поредна година в памет на проф. Георги Сенгалевич – основател на Деня на биологичното земеделие. \r\n„Минаха 20 години от създаването на биопчеларството – в този период имаше моменти на възход, стигнахме максимума, а сега отчитаме лек спад на производството. Най-големият проблем е масовото отравяне на пчелите и е трудно да се каже дали ще се справим. Там, където има интензивно земеделие, не бива да има пчеларство. За да си гарантират добра реколта, фермерите пръскат и торят, а пчеларите трябва да избягват тези райони. Особено биопчеларите“, заяви Димо Димов. \r\nНагласите на производителите за иновации представи доц. Петя Славова от Софийския университет. По данни на изследването сериозно намалява броят на пчелните стопанства за сметка на увеличаването на пчелните семейства през последните десет години. Това е периодът на активното членство на България в ЕС, когато субсидирането оказва сериозно влияние върху развитието на сектора. През изминалите три години се отчита намаляване на по-малките стопанства и разширяване на средните и големите. \r\n„40 на сто от производителите са над 65 години, а всеки пети е на възраст между 18 и 35 години. Ако пчеларят е доволен от своите икономически резултати, той е по-малко склонен към иновации. Нагласата за промяна минава през икономическия ефект“, обобщи доц. Славова. За преработката и пазара на биомед говори Стефан Стефанов – пчелар с 35-годишен опит, който има над 2000 кошера и фабрика за преработване на пчелни продукти. Визирайки опита на Франция, Унгария и Румъния, той лансира тезата за създаване на обединения на пчеларите. Според Стефанов, за да съществува икономически ефективна реализация, трябва да има планиране и производителите да определят цената. Окрупненото производство щяло да доведе и до по-големи финансови възможности.", "date": "2019.02.23", "title": "Пловдив: Биопчеларят Димо Димов е новият носител на наградата „Лауреат Биофактор“"}
{"url": "http://www.focus-news.net/news/2019/02/23/2627252/krastyo-dabov-zoopark-burgas-pri-nas-pristigna-byala-dvugarba-kamila-koyato-e-veche-na-10-mesetsa.html", "text": "При нас пристигна бяла двугърба камила, която е вече на 10 месеца и се нарича Бейби. Тя в момента е от любимците на нашите посетители. Това каза за  Радио „Фокус“ – Бургас  Кръстьо Дъбов, собственик на зоопарка. „Интересни животинки наскоро показаха главички от торбичките на кенгурутата. От торбичката на бялото кенгуру Снежанка в момента излиза черна главичка на малко бебе, което очакваме до дни да изскочи и да се разхожда със своите родители“, каза още Дъбов. Според него имат и потомство от носатите мечета, една част са заминали за други паркове, които са обменили за други животинки.  Според собственикът на зоопарка от една седмица се наблюдават брачни игри при платинените лисици и при белия полярен вълк и добави, че се надяват след около 3 месеца да се похвалят с бели вълчета и платинени лицичета, което ще бъдем голяма сензация. „Всички животинки имаха малки, в това число са еленчетата, чакаме и козирогът всеки момент да роди бебе, както и муфлоните и едно конче е на път“, каза още Дъбов. По думите му всеки ден нещо се изменя и повечето в положителна насока. \r\nДеница ДИМИТРОВА", "date": "2019.02.23", "title": "Кръстьо Дъбов, Зоопарк – Бургас: При нас пристигна бяла двугърба камила, която е вече на 10 месеца"}
{"url": "http://www.focus-news.net/news/2019/02/23/2627250/boris-georgiev-uchitel-ot-varna-badeshteto-e-v-neformalniya-metod-na-obuchenie.html", "text": "Бъдещето е в неформалния метод на обучение в училищата, защото по този начин материалът се усвоява по-лесно. Това каза в интервю за  Радио „Фокус“ – Варна  24-годишният Борис  Георгиев, който е учител по информатика и информационни технологии във Варна и е номиниран в класация за съвременни „Будители“. По думите му бъдещето е в дигиталните ресурси, в добавянето на предмети, даващи професионална подготовка и умения и по-голям брой избираеми часове, според желанията и възможностите на учениците. „Още от училищна възраст участвах като доброволец в различни извън аудиторни форми“, каза още Борис  Георгиев. Той допълни, че сега организира безплатни курсове след часовете и учи децата още на дизайн и графика. „Два пъти седмично се събираме, за да поговорим неформално за новостите в сферата на информационните технологии. Освен това се разхождаме, играем футбол в парка“, коментира младият учител. Стана ясно, че самото начало на професията му е неочаквано дори за самия него. Той посочи, че се явява на конкурс за учители за да тества себе си и да разбере дали притежава нужните знания и ниво да бъде учител. Борис  Георгиев  заяви, че по време на обучението си в университета решава да замине на стаж в Лондон по програмата „Еразъм +“. Там се занимава с анализиране на пазара на IT фирми в Лондон, предлагане на софтуерен продукт, който се изработва в България и бизнес анализиране. „Преди тази програма не съм напускал границите на страната, но след 4 месечен престои осъзнах,че не бих заминал да живее извън България, защото не всичко е свързани с финансовата изгода и икономически финансовата разлика между двете държава“, каза още преподавателят. Той допълни,че заплатата не е най-ключовият фактор, който определя къде да бъде, да създаде семейство и да  се развие професионално, въпреки че заминава с различна първоначална идея. Борис  Георгиев каза още, че работата и общуването с деца го удовлетворява  и се надява да остане в сферата, защото мисли, че  намерил своето призвание с учителската професия. \r\nСияна БУХЛАРСКА", "date": "2019.02.23", "title": "Борис Георгиев, учител от Варна: Бъдещето е в неформалния метод на обучение, защото по този начин материалът се усвоява по-лесно"}
{"url": "http://www.focus-news.net/news/2019/02/23/2627225/reuters-konvoy-s-pomoshti-se-nasochva-kam-granitsata-mezhdu-kolumbiya-i-venetsuela-voennite-izpolzvat-salzotvoren-gaz.html", "text": "Лидерът на венецуелската опозиция Хуан Гуайдо изпрати лично в събота конвой с помощи от колумбийския град Кукута към границата между двете страни, като обеща да достави храна и лекарства на гладното население въпреки съпротивата на президента Николас Мадуро, предава  Reuters . \r\nГуайдо, който повечето западни държави признават за легитимен лидер на Венецуела, се качи за кратко на един от камионите, превозващи хуманитарна помощ, подкрепена от САЩ, към границите на Венецуела. \r\nВенецуелски войници от другата страна на границата използваха сълзотворен газ срещу лидерите на опозицията, които искаха да получат помощта, заяви свидетел за агенцията. Демонстрантите подпалиха автобус и хвърлиха камъни по силите за сигурност, настоявайки  Мадуро да разреши доставката на помощ в страната. \r\n\"Хуманитарната помощ определено е на път за Венецуела по мирен начин, за да спаси животи в момента\", заяви Гуайдо на пресконференция в Кукута, съпроводен от трима латиноамерикански президенти, включително и този на Колумбия Иван Дуке. \r\nКамион за хуманитарна помощ също пресече бразилската граница, заяви лидер на опозицията в Каракас. Според свидетел на агенцията, макар и камионът да се намира на  венецуелска територия, той не е преминал през митническия пункт. \r\nВ град Сан Антонио на колумбийската граница войските отблъснаха група активисти, включително опозиционни законодатели, които се бяха събрали от другата страна на моста, свързващ двете страни, според друг очевидец. \r\nВ близкия град Уреня гневни протестиращи се сблъскаха със силите за сигурност, барикадирайки улиците със запалени гуми. Една от групите изгори военна униформа в символичен протест срещу въоръжените сили, които подкрепят Мадуро, въпреки нарастващата международна изолация.  Юлиян Марков", "date": "2019.02.23", "title": "Reuters: Конвой с помощи се насочва към границата между Колумбия и Венецуела, военните използват сълзотворен газ"}
{"url": "http://www.focus-news.net/news/2019/02/23/2627254/afp-kamion-s-humanitarna-pomosht-v-plamatsi-na-venetsuelsko-kolumbiyskata-granitsa.html", "text": "Камион, натоварен с хуманитарна помощ, е бил подпален на границата между Колумбия и Венецуела. Това е заявил за репортерите висш представител на опозицията, предава  AFP . Това се е случило, докато товарът е преминавал през моста „Сантандер“, където е имало размирици.   \r\n\"Хората спасяват останалото от товара в първия камион, събират хуманитарната помощ, който диктаторът Мадуро заръча да изгорят“, е казал Габи Арелано, един от опозиционните лидери. \r\nПо-рано венецуелските войници затвориха четири камиона с помощи на моста и разпръснаха сълзотворен газ срещу демонстрантите, които ги съпровождаха.    Ивелина Ватова", "date": "2019.02.23", "title": "AFP: Камион с хуманитарна помощ в пламъци на венецуелско-колумбийската граница"}
{"url": "http://www.focus-news.net/news/2019/02/23/2627256/albanian-daily-news-albaniya-spiropali-komentira-politicheskata-situatsiya-v-stranata-sled-kato-opozitsiyata-izgori-mandatite-si.html", "text": "Министърът на парламентарните отношения Елица Спиропали в събота е коментирала решението на опозиционните депутати да изгорят мандатите си, както и отстраняването от Демократическата партия на депутата Мислим Мурици, единственият, който не се съгласи на тази мярка, информира излизащата на английски език онлайн медия  Albanian Daily News . \r\nВ изявлението си тя е казала, че отчаянието и страхът, най-сетне са изкарали от контрол лидерите на опозицията. \r\n„Този огромен театър на отчаяние от безсилието да спечелят следващите избори идва от страховете пред реформата в съдопроизводството и специализираната антикорупционна прокуратура. След като направи няколко движения по хоризонталата и вертикалата, за да оправдае загубата на предишните избори, Лулзим Баша вече няма да може да оправдае отрицателния изход от предстоящите. Единственият, който остана, е Мислим Мурици, който беше отстранен от поста си“. \r\nСпоред Елица Спиропали това не е драма на Албания и албанците, а трагедия за морално и умствено изчерпаната сила.   Ивелина Ватова", "date": "2019.02.23", "title": "Albanian Daily News (Албания): Спиропали коментира политическата ситуация в страната след като опозицията „изгори“ мандатите си"}
{"url": "http://www.focus-news.net/news/2019/02/23/2627249/zimata-se-zavarna-obzor-ii.html", "text": "След необичайно топлото време за февруари, метеорологичната обстановка в страната рязко се влоши, което доведе до затруднения в трафика по основни пътни артерии. Заради снегопочистване и снегонавявания поетапно се затваряха участъци от републиканската пътна мрежа. Жълт код за валежи от сняг и вятър е в сила за цялата страната. До обяд имаше валежи от сняг в комбинация със силен североизточен вятър със скорост 14-19 м/сек и пориви около 24 м/сек.  \r\nСутринта най-значителна беше снежната покривка в Монтана – 14 см, следвана от Видин, където са измерени 12 см. Най-ниски температури са измерени в Разград и Драгоман, където термометрите са показвали минус 12 градуса. В София също паднаха значителни количества сняг, а минималната температура беше минус 7 градуса. 188 снегопочистващи машини работиха на територията на столицата, както и по планинските пътища към Витоша.  \r\nВ часовете до и около обяд влошената метеорологична обстановка стана причина за множество пътни инциденти в цялата страна. Тежкотоварни автомобили аварираха по пътищата в областите Русе, Търговище и Стара Загора. В старозагорската част на автомагистрала „Тракия“ стана катастрофа между два млековоза, при която пострадаха двама души. Проблем имаше и с осветлението по път I-1 Симитли - Кресна в \"Кривия тунел\".  \r\nВ ранните сутрешни часове беше преустановено движението на влаковете в участъка между гарите Реброво и Своге. Причината за прекъснатото движение бе престояването на локомотив на \"БДЖ - Товарни превози\" ЕООД, който при преминаването си в участъка между двете гари чупи работния токоснемател. Работни групи на БДЖ и на НКЖИ се отзоваха на място за привързване на работния токоснемател и освобождаване на железопътното трасе от авариралия локомотив. След това бе извършен оглед на контактната мрежа и бе възстановено движението на влаковете в участъка. Временно всички преминаващи влакове в участъка между гарите Реброво и Своге се движеха със закъснение, като най-засегнати бе нощната композиция от Варна за София и ранните сутрешни влакове от Мездра за София, от Лакатник за София и от София за Лакатник. Следобед от 15.20 ч. движението на влаковете в участъка между гарите Реброво и Своге вече се осъществяваше по редовното им разписание. След затрудненията в движението на композициите в сутрешните часове на деня, които предизвикаха сериозни закъснения на преминаващите влакове поради налагането на принудителни престои за разминаването им в посочения участък, към момента движението по направлението София-Мездра също вече се осъществява нормално.  \r\nМалко след обяд горящ автобус наложи ограничаване на движението по автомагистрала „Хемус“ край пътен възел „Правец“, като при инцидента няма пострадали. \r\nСледобед снеговалежите започнаха да спират първо в Северна България. Най-ниски температури към 14.00 ч. бяха измерени в Разград и на нос Калиакра – минус 5 градуса, а най-ветровито беше в Бургас, където поривите на вятъра достигнаха до 28-30 м/сек. Най-голяма остана снежната покривка има в Монтана – 11 см, следвана от Видин, Враца, Кърджали и Хасково. \r\nКъм 21.00 часа на Черни връх температурите са минус 18 градуса, а на връх Ботев – минус 20 градуса. В северна България измерените температури са между минус 5 и минус 1 градуса. В София температурата е минус 8 градуса. В Бургас продължава да е ветровито със сила на вятъра 16 м/сек. Снежна покривка вече почти няма, освен в планините, заради силния вятър.", "date": "2019.02.23", "title": "Зимата се завърна (ОБЗОР-II)"}
{"url": "http://www.focus-news.net/news/2019/02/23/2627247/nimh-nay-niski-temperaturi-sa-otcheteni-na-vrah-botev-minus-20-gradusa.html", "text": "В цялата страна температурите са отрицателни. Това съобщи за  Агенция „Фокус“  дежурният метеоролог от Националния институт по метеорология и хидрология. На Черни връх температурите са минус 18 градуса, на Ботев – минус 20. В северна България измерените температури са между минус 5 и минус 1 градуса. В София температурата е минус 8 градуса. В Бургас продължава да е ветровито със сила на вятъра 16 м/сек. Снежна покривка почти няма, освен в планините, заради силния вятър.  \r\nТеодора ПАТРОНОВА", "date": "2019.02.23", "title": "НИМХ: Най-ниски температури са отчетени на връх Ботев - минус 20 градуса"}
{"url": "http://www.focus-news.net/news/2019/02/23/2627253/albanian-daily-newsalbaniya-vseki-chetvartak-albanskata-pozitsiya-shte-protestira-pred-parlamenta.html", "text": "В събота ръководството на Демократичната партия с9е събра на Председателски съвет, за да обсъди какви да бъдат следващите действия на опозицията като протест срещу сегашното управление на страната, съобщава тиранската англоезична медия  Albanian Daily News . \r\nКакто Лулшим Баша, лидерът на Демократичната партия, е съобщил на репортерите, едно от решенията е, всеки четвъртък докато депутатите заседават, пред парламента да има протестиращи симпатизанти на опозицията. \r\nВ петък висшето ръководство на партията обсъди да освободи от функции и да отнеме партийното членство на Мислим Мурици. Той бе единственият депутат от тази партия, който отказа да се подчини на партийното решение „да изгори“ мандата си.  Ивелина Ватова", "date": "2019.02.23", "title": "Albanian Daily News(Албания): Всеки четвъртък албанската позиция ще протестира пред парламента"}
{"url": "http://www.focus-news.net/news/2019/02/23/2627255/afp-venetsuela-kasa-diplomaticheski-otnosheniya-s-kolumbiya.html", "text": "В събота президентът Николас Мадуро обяви, че къса дипломатически връзки със своята  съседка Колумбия, след като тя подкрепи неговия противник Хуан Гуайдо в опитите му да вкара в страната хуманитарна помощ, предава  AFP .  \r\n„ Реших да прекъснем всички политически и дипломатически отношения с фашисткото правителство на Колумбия“, е обявил Мадуро пред голям митинг на свои поддръжници в Каракас.   \r\nТой е разпоредил колумбийските дипломати да напуснат страната до 24 часа. \"Махнете се от тук, олигарси! \", е казал президентът Мадуро.   Ивелина Ватова", "date": "2019.02.23", "title": "AFP: Венецуела къса дипломатически отношения с Колумбия"}
