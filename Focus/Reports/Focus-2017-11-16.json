{"url": "http://www.focus-news.net/news/2017/11/16/2457918/sport-rafael-nadal-specheli-deloto-sreshtu-bivshiya-frenski-sporten-ministar-tvardyal-che-toy-vzema-doping.html", "text": "Съдът в Париж отсъди, че бившият министър на спорта на Франция Росалин Башелот трябва да плати 12 хил. евро на тенис-звездата Рафаел Надал, заради това, че тя го обвини, че е вземал допинг, предава ВВС.\r\nНадал я осъди за вреди, заявявайки, че нейните коментари са уронили имиджа му. Той искаше от нея 100 хил. евро обезщетение. Тенисистът заяви, че ще дари парите за благотворителност.  Виктор Турмаков", "date": "2017.11.16", "title": "Спорт: Рафаел Надал спечели делото срещу бившия френски спортен министър, твърдял, че той взема допинг"}
{"url": "http://www.focus-news.net/news/2017/11/16/2457882/pazardzhik-izbirat-desette-nay-dobri-sportisti-na-obshtinata.html", "text": "Започва процедура за избор на десетте най-добри спортисти на община Пазарджик за 2017 година, съобщиха от пресцентъра Общината. В срок до 24 ноември всеки клуб трябва да внесе в Община Пазарджик, Дирекция „Образование и култура“, предложенията си, заедно с мотивите за номинацията си: постиженията на конкретния спортист и протоколи от състезанията от световни, европейски, балкански и държавни първенства. До края на месец ноември комисия от спортни журналисти, утвърдена със заповед на Кмета на общината, по метода на анкетиране, ще избере 10-те най-добри спортисти за 2017 година измежду 25 спортни клуба. Призьорите получат парична премия и плакет. Ще бъде награден и най-добрият треньор за 2017 година.", "date": "2017.11.16", "title": "Пазарджик: Избират десетте най-добри спортисти на общината"}
{"url": "http://www.focus-news.net/news/2017/11/16/2457883/reuters-kitay-prodalzhava-da-smyata-che-predlozhenieto-za-dvoyno-prekratyavane-e-nay-dobroto-za-razreshavane-na-krizata-na-koreyskiya-poluostrov.html", "text": "Говорителят на Министерството на външните работи на Китай Генг Шуанг заяви, че Китай продължава да подкрепя предложението за „двойно прекратяване“ на действията на Корейския полуостров, след като американският президент Доналд Тръмп съобщи, че китайският лидер Си Дзинпин се е отказал от него, при завръщането си от 13-дневната обиколка на Азия, предава Reuters.\r\nАгенция „Фокус“ припомня, че Китай и Русия предложиха на САЩ и Южна Корея да прекратят провеждането на военни учения в района, в замяна на спирането на ядрената програма на Северна Корея. Китай формално нарича идеята „предложение за двойно прекратяване“.\r\nПри завръщането си от Азия в сряда, Тръмп заяви, че Си се е отказал от идеята за „замразяване срещу замразяване“, но не стана ясно дали има предвид предложението за „двойно прекратяване“.\r\nПопитан как тълкува изявата на американския държавен глава и дали са истина думите му, Шуанг отговори, че единствено преговори, отчитащи легитимните опасения на страните в сферата на сигурността, могат да доведат до мирно разрешение на кризата.\r\n„Вярваме, че предложението за двойно прекратяване е най-актуалния, честен и приложим план в  текущата ситуация“, заяви той.\r\n„Планът може да разреши не само сегашната напрегната ситуация, но и да предложи разрешение за най-сериозните опасения на страните в сферата на сигурността, както и да даде възможност и да създаде условия за продължаването на разговорите и достигането им до разрешение в дългосрочен план“, подчерта китайският дипломат.\r\nПревод и редакция:", "date": "2017.11.16", "title": "Reuters: Китай продължава да смята, че предложението за „двойно прекратяване“ е най-доброто за разрешаване на кризата на Корейския полуостров"}
{"url": "http://www.focus-news.net/news/2017/11/16/2457884/stara-zagora-s-vecher-posvetena-na-tvorchestvoto-na-roman-kisyov-v-kazanlak-beshe-otkrito-parvoto-izdanie-na-esenni-literaturni-dni.html", "text": "С вечер, посветена на творчеството на Роман Кисьов, в Казанлък беше открито първото издание на Есенни литературни дни в Долината на тракийските царе, предаде кореспондент на Радио „Фокус“. Събитията от програмата на Есенните дни ще продължат на 23 ноември, когато в Художествената галерия ще бъде представена издателската дейност на Литературен кръг „Смисъл“ с участието на Виолета Христова и Светла Георгиева. Организаторите на културната проява – Клуб на дейците на културата, предвиждат като част от програмата и изложба „Литературен Казанлък“, която ще бъде открита на 24 ноември.\r\nЕдна от инициативите в дните от 16 до 24 ноември е свързана с представяне на казанлъшки творци на литературата в интернет пространството.\r\nСлавяна ГАЙДАРОВА", "date": "2017.11.16", "title": "Стара Загора: С вечер, посветена на творчеството на Роман Кисьов, в Казанлък беше открито първото издание на Есенни литературни дни"}
{"url": "http://www.focus-news.net/news/2017/11/16/2457885/bsp-napuska-parlamenta-do-ostavkata-na-predsedatelya-dimitar-glavchev-obzor.html", "text": "В четвъртък Парламентът успя да започне работа след три опита за установяване на кворум и поименна проверка. В зала се регистрираха точно 121 народни представители, колкото са необходими, за да започне пленарното заседание. Лидерът на БСП Корнелия Нинова заяви, че опозицията напуска парламента до оставката на председателя Димитър Главчев. Тя уточни, че БСП ще участва само в дебатите по оставката, бюджета и вота на недоверие. Според нея от ГЕРБ създават политическо напрежение преди Председателството. Корнелия Нинова обясни, че в деня, в който Димитър Главчев я отстрани от пленарното заседание, е било предвидено БСП да внесе проект за общо решение на Народното събрание за приоритетите по Председателството. Тя поясни, че след като това не се е случило, БСП ще поиска среща с всички европейски посланици, пред които ще представи приоритетите си за бъдещето на ЕС. \r\nВ кулоарите на парламента основна тема беше поисканата оставка на Димитър Главчев и отказът на БСП да влезе в зала. От ГЕРБ заявиха, че твърдо стоят зад председателя на парламента, не ги притеснява отсъствието на опозицията и ще продължат да работят. Зам.-председателят на НС Цвета Караянчева призова БСП да разговарят с избирателите си и да обяснят изказването на проф. Иво Христов, че 80% от българите са дебили. Според нея БСП провокират скандали, за да не може да се види добрият доклад от Европа за България, и да не се чуе за добавките за пенсионерите. По повод подписите на ДПС за оставката на Димитър Главчев тя коментира: „Те винаги са били заедно и днес го доказват“. „Обединени патриоти“ също обявиха подкрепата си за председателя на парламента. Зам.-председател на НС Явор Нотев заяви, че няма никакво основание за снемане на доверието от Главчев. Той определи ситуацията с отстраняването на Корнелия Нинова и Антон Кутев като стандартен случай от пленарната зала. Според него няма основание за поведението на БСП и отказът им да присъстват на заседанието. „Обидно е за парламента подобно отношение, което го прави заложник на интереси, които прескочиха границата на елементарна и обичайна парламентарна ситуация“, посочи Явор Нотев. От „Воля“  заявиха, че оставката на Димитър Главчев не е тяхна тема в момента. Лидерът Веселин Марешки посочи, че групата ще гласува за оставката на депутата от БСП Иво Христов. „Трябва да има оставка на Иво Христов, защото Димитър Главчев не е нарекъл 80% от гражданите дебили. Съгласен съм Иво Христов да си ходи веднага“, заяви той. Според ДПС Димитър Главчев няма моралното право да е председател на НС. \r\nИскането за оставка на Димитър Главчев коментира и премиерът Бойко Борисов, по време на проверката на източната тангента на Софийския околовръстен път. Според него в случая с отстраняването на Корнелия Нинова и Антон Кутев председателят на парламента не е трябвало да си изпуска нервите. „Историята се повтаря, защото само преди две години, когато г-жа Нинова и БСП бяха мандатоносител, ГЕРБ излезе от парламента. Тогава дойде Мартин Шулц и ми каза: „Бойко, няма нищо по-лошо от политиката на празния стол. Ние като социалисти считаме, че е редно да се върнеш в парламента, защото сте прогнозируема, европейска партия, член на ЕНП и това не е правилно“, обясни той и допълни, че сега БСП използва всякакви похвати, за да създава напрежение. \r\nБиляна ИВАНОВА", "date": "2017.11.16", "title": "БСП напуска парламента до оставката на председателя Димитър Главчев (ОБЗОР)"}
{"url": "http://www.focus-news.net/news/2017/11/16/2457886/osse-merkite-za-registriraneto-na-medii-v-sasht-i-rusiya-kato-chuzhdestranni-agenti-sa-nepriemlivi.html", "text": "Паралелните мерки по регистрирането на медии като чуждестранни агенти, предприети от САЩ и Русия, са „неприемливи“. Това пише в заявление от службата на Организацията за сигурност и сътрудничество на Европа(ОССЕ) по въпросите за свободата на медиите, публикувано в четвъртък, предава ТАСС.\r\n„Призовавам, както САЩ, така и Русия, да преразгледат и да се откажат от исканията си към медиите да се регистрират като „чужди агенти“, а освен това да не предприемат нови мерки в тази посока“, е заявил представителят на ОССЕ по въпросите за свободата на медиите Арлема Дезира, чиито думи са цитирани в прессъобщението.\r\nПревод и редакция:", "date": "2017.11.16", "title": "ОССЕ: Мерките за регистрирането на медии в САЩ и Русия като чуждестранни агенти са „неприемливи“"}
{"url": "http://www.focus-news.net/news/2017/11/16/2457887/prof-georgi-mihaylov-bsp-za-balgariya-izbiraneto-na-nova-lichnost-ne-promenya-nishto-sashtestveno-v-zdraveopazvaneto.html", "text": "Избирането на нова личност в ръководството в здравеопазването, на практика липсата на нови политики не променя нищо съществено в ситуацията в сектора. Това коментира пред Радио „Фокус“ проф. Георги Михайлов от „БСП за България“. По думите му има няколко аспекта, които не трябва да бъдат подминавани в никой случай. „Първият от тях е фундаментален и това е проблемът с финансирането на здравната система, чрез така наречените клинични пътеки, който начин на финансиране се оказа изключително неприемлив като оптимален за българската здравна система и свързания с него начин на функциониране на здравните заведения в огромната им част като търговски дружества. Този модел на действие на здравната система през последните 15 години даде изключително много проблеми. Натрупани бяха огромни дългове на здравните заведения, но най-вече на тези, които активно работят с най-тежката част от пациентите. Затова от БСП декларирахме, че очакваме нова политика в здравеопазването“, коментира професор Георги Михайлов. Той допълни, че според алтернативата на БСП трябва да бъде сменена системата на финансиране на здравеопазването и да бъдат премахнати търговските дружества и клиничните пътеки. По думите му е необходимо в рамките на следващата календарна година такъв модел да бъде въведен в системата, за да може тя да функционира нормално от последващата финансова 2019 г.", "date": "2017.11.16", "title": "Проф. Георги Михайлов, \"БСП за България\": Избирането на нова личност не променя нищо съществено в здравеопазването"}
{"url": "http://www.focus-news.net/news/2017/11/16/2457888/sport-levski-osvobozhdava-daniel-borimirov-ot-pozitsiyata-sporten-direktor.html", "text": "Спортният директор на столичния Левски Даниел Боримиров заяви, че от 1 януари 2018 година няма да изпълнява длъжността си, защото собственикът на отбора Спас Русев е взел решение да закрие позицията и да предостави цялата спортно-техническа власт на старши-треньора Делио Роси. Досегашният помощник-треньор Асен Букарев ще заеме новосъздадена длъжност, поемаща част от функциите на закритата позиция. Боримиров е получил предложение да остане в клуба и да ръководи дестко-юношеската школа, но все още го обмисля.", "date": "2017.11.16", "title": "Спорт: Левски освобождава Даниел Боримиров от позицията Спортен директор"}
{"url": "http://www.focus-news.net/news/2017/11/16/2457889/blagoevgrad-zapochna-ezhegodnata-kampaniya-za-sabirane-na-paketirani-hranitelni-produkti-za-bedni-semeystva-ot-grada.html", "text": "За поредна година Общинския съвет по наркотични вещества -Благоевград и Православния информационен център на Неврокопска света митрополия започнаха кампания „Приятели, наши връстници гладуват. Нека спрем това“. Това каза за Радио „Фокус“ – Пирин д-р Теменужка Любенова, председател на Общинския съвет по наркотични вещества – Благоевград. „Кампанията е за събиране на пакетирани хранителни продукти за бедни семейства от Благоевград. Всяка година чрез Православния център събраните пакети, преди Коледните и Новогодишните празници, се предоставят на повече от 100 семейства от Благоевград“, каза още д-р Любенова. Хранителните продукти трябва да са в срок на годност съответно – олио, ориз, леща, боб, брашно, макаронени изделия, захар, консерви, бисквити, вафли и други. „Всеки може да се включи, като донесе закупените продукти в Община Благоевград – стая 516 или в Православния център“, подчерта д-р Любенова.\r\nЛивия НИНОВА", "date": "2017.11.16", "title": "Благоевград: Започна ежегодната кампания за събиране на пакетирани хранителни продукти за бедни семейства от града"}
{"url": "http://www.focus-news.net/news/2017/11/16/2457890/afp-donald-tramp-prizova-ss-na-oon-da-prodalzhi-razsledvaneto-za-himicheskata-ataka-v-siriya.html", "text": "Президентът на САЩ Доналд Тръмп призова Съвета за сигурност на ООН да продължи разследването си за химическата атака в Сирия и да открие кой стои зад нея, въпреки че се очаква Русия да наложи вето на предложението, което трябва да се гласува в четвъртък вечерта, предава AFP.\r\n„Трябва всички в СС да гласуват за подновяването на Взаимния механизъм за разследване за Сирия, за да бъдем сигурни, че режимът на Асад повече никога няма да извършва масови убийства с химически оръжия“, написа той в социалната мрежа „Туитър“.\r\nРусия и САЩ предложиха противоречащи си проекторезолюции за продължаването с една година на мандата на разследващата мисия, която е натоварена с идентифицирането на извършителите на атаките с токсичен газ в близкоизточната страна.\r\nСъюзникът на Сирия – Русия, вече даде индикации, че има намерение да наложи вето на американската проекторезолюция.\r\nПревод и редакция:", "date": "2017.11.16", "title": "AFP: Доналд Тръмп призова СС на ООН да продължи разследването за химическата атака в Сирия"}
{"url": "http://www.focus-news.net/news/2017/11/16/2457891/gen-kircho-kirov-vazhno-za-balgariya-e-da-se-dogovori-s-turtsiya-i-rusiya-za-prenos-na-gaz-prez-nasha-teritoriya.html", "text": "Много е важно за България да види дали ще успее да се договори с Турция и Русия за пренос на газ през наша територия. Това коментира пред Радио „Фокус“ ген. Кирчо Киров, началник на Националната разузнавателна служба от 2002 до 2012 г. Според него с идеята си за газов хъб премиерът Борисов показва осъзнаването на българските политици, че без участието на Русия такъв център едва ли би могъл да се осъществи. „Аз мисля, че в най-чувствителните точки на взаимоотношения в този триъгълник Русия – Турция – България ние трябва да сме много внимателни, да поддържаме добри политически и икономически отношения и с двете държави. С другите от рода на Азербайджан и Иран ние имаме исторически добри и коректни отношения и най-важно е да имаме добре премерена и балансирана външна политика“, коментира ген. Кирчо Киров. Като аргумент той допълни, че има още един аспект на енергийните отношения между Русия, Турция, Азербайджан и Иран, според който Русия много успешно е намерила своето място в разработката на петролните залежи в района на Иракски Кюрдистан. Ген. Кирчо Киров добави, че Иран е много заинтересован от транслиране на газа от своите находища към Европа. От години интерес е заявен от страна на Азербайджан, а Турция има интерес да бъде транслираща през своята територия на огромните енергийни потоци от въглеводороди.", "date": "2017.11.16", "title": "Ген. Кирчо Киров: Важно за България е да се договори с Турция и Русия за пренос на газ през наша територия"}
{"url": "http://www.focus-news.net/news/2017/11/16/2457892/afp-frenskoto-prezidentstvo-potvardi-che-bivshiyat-livanski-premier-shte-pristigne-vav-frantsiya-v-sabota-i-shte-se-sreshtne-s-emanyuel-makron.html", "text": "Бившият премиер на Ливан Саад Харири ще пристигне във Франция в събота и ще се срещне с президента на страната Еманюел Макрон в Елисейския дворец, предава AFP, като се позовава на съобщение от кабинета на президента.\r\nХарири, който подаде оставката си като премиер на Ливан, по време на визитата си в Саудитска Арабия, ще посети Франция по покана на френското правителство, като дипломати се надяват, че този ход ще спомогне за намаляването на напрежението в региона на Близкия Изток.\r\nПревод и редакция:", "date": "2017.11.16", "title": "AFP: Френското президентство потвърди, че бившият ливански премиер ще пристигне във Франция в събота и ще се срещне с Еманюел Макрон"}
{"url": "http://www.focus-news.net/news/2017/11/16/2457893/desetki-nadzirateli-i-sluzhiteli-v-sledstveniya-arest-i-sadebnata-ohrana-izlyazoha-na-protest-s-iskane-za-po-visoki-zaplati-obzor.html", "text": "Десетки надзиратели и служители в следствения арест и съдебната охрана излязоха на протест с искания заплатите им да бъдат уеднаквени с тези на служителите на МВР, което означава 20% увеличение. Тe искат и изравняване на сумата за специфичните условия на труд. Пламен Христов, зам.-председател на синдикат „Охрана“ към Главна дирекция „Охрана“ на Министерството на правосъдието, заяви, че служителите искат да им се даде бюджет, с който да бъдат решени проблемите им. „Основните ни искания са минимум 350 души увеличаване на щат, 20% увеличаване на заплатите със задна дата и изравняване на специфичните условия за труд, съгласно със закона на МВР – в момента нашата база е 95 лв., а на колегите от миналата година е 190 лв. Другото, което е, от 2007 г. не ни е променян вещевият атестат – сега е 400 лв., а ние искаме да е поне 600 лв., защото при нас в ГД „Охрана“ администрацията е само 3%, а всички други изпълняват задължения на терен – охрана на сгради, конвой, принудително водене. Петото нещо, което искаме, е в края на годината на база на положения труд излишните финанси, които са останали в нашата дирекция, да бъдат разпределени на служителите – т.е. стимулиране. Недопустимо е да се делим на дирекции“, обясни Христов.\r\nПротестната кампания ще продължи с провеждане на синдикални събрания на открито пред затворите и съдебните сгради в страната. Служителите обявиха и че всяка сутрин в 10.00 часа ще излизат на протест пред сградата на Софийския затвор, докато исканията им не бъдат изпълнени.\r\nЦветилена СИМЕОНОВА", "date": "2017.11.16", "title": "Десетки надзиратели и служители в следствения арест и съдебната охрана излязоха на протест с искане за по-високи заплати (ОБЗОР)"}
{"url": "http://www.focus-news.net/news/2017/11/16/2457894/burgas-burgaski-sportisti-s-uvrezhdaniya-se-zavarnaha-s-medali-ot-pingpongarski-turnir-v-skopie.html", "text": "Бургаски спортисти с увреждания се завърнаха с медали от пингпонгарски турнир в Скопие, съобщиха от пресцентъра на Община Бургас. По повод 13 ноември - официален празник на македонската столица, бургаски състезатели от спортен клуб за хора с увреждания \"Джавелин\" взеха участие в Пингпонгарски турнир \"Скопjе 2017\".\r\nПредставителите на българската група Бранимир Стефанов, Йордан Митев, Паун Ватов и Даринка Цуцуманова завоюваха златен, сребърен и бронзов медал. В клас 6-8, след оспорвана игра Йордан Митев спечели златния медал, а Бранимир Стефанов - бронзов, докато сребърният медал дойде от Паун Вътов, спечелил го в клас 9-10. Даринка Цуцуманова се класира седма в нейния клас. По този начин момчетата и момичетата се представиха повече от достойно в индивидуалното класиране.\r\nВ турнира се проведе и отборно състезание по двойки, в което България беше представена от Паун Вътов и Йордан Митев, които успяха да спечелят златен медал, побеждавайки отборите на Сърбия и Македония.", "date": "2017.11.16", "title": "Бургас: Бургаски спортисти с увреждания се завърнаха с медали от пингпонгарски турнир в Скопие"}
{"url": "http://www.focus-news.net/news/2017/11/16/2457895/plovdiv-na-17-noemvri-shte-se-premahne-star-zaslon-na-spirka-v-rayon-yuzhen-grazhdanite-da-vnimavat.html", "text": "На 17 ноември ще се премахне стар заслон на спирка в район „Южен“ в Пловдив. Това съобщиха за Радио „Фокус“ – Пловдив от ръководството на ОП „Организация и контрол на транспорта“. Спирката се намира пред банков клон на ул. „Скопие“, до кръстовището с ул. „Пере Тошев“ и в близост до парк „Белите брези“ в кв. „Кючук Париж“. Тъй като мястото е оживено, от предприятието призовават за повишено внимание гражданите, които чакат автобуси № 11, 36 и 37 или са в зоната по други причини. „Вече се изпълнява поръчката за изработване на нов заслон, който съвсем скоро ще бъде монтиран за по-голямо удобство на хората“, добавиха от ръководството на ОП „Организация и контрол на транспорта“ в Пловдив.\r\nТони МИХАЙЛОВ", "date": "2017.11.16", "title": "Пловдив: На 17 ноември ще се премахне стар заслон на спирка в район „Южен“, гражданите да внимават"}
{"url": "http://www.focus-news.net/news/2017/11/16/2457896/suhopatnite-voyski-otbelyazaha-svoya-boen-praznik-obzor.html", "text": "Сухопътните войски отбелязаха своя боен празник с тържествено събрание-концерт във Военна академия „Г. С. Раковски”. В словото си пред военнослужещите държавният глава и върховен главнокомандващ на Българската армия Румен Радев заяви, че днес нашите Сухопътни войски са наследници на славните традиции и на воинските добродетели на своите предци и въпреки многобройните проблеми и предизвикателства отстояват с чест своя национален, конституционен и съюзен дълг. Той допълни, че живеем във все по-предизвикателно време и това налага Сухопътните войски да имат все по-високи способности и все по-голяма ангажираност. „За съжаление в последните десетилетия, в резултат на недалновидната политика, на недостатъчно финансиране, в Сухопътните войски се развиха и много проблеми“, отбеляза президентът Радев. Като такива той изброи липсата на нова техника, ниския социален статус и заплащане на военните и занижената мотивация. „На всички е ясно, че трупаните с десетилетия проблеми няма да бъдат решени изведнъж с магическа пръчка, нито за една година, нито с един бюджет. В тази ситуация много от вас си задават логичния въпрос - как да продължим напред? Аз мисля, че отговорът е ясен – ваш дълг е да продължите да изпълнявате своите задължения, да оправдавате очакванията на българския народ по най-добрия и достоен начин, така както го правят векове наред и вашите предци“, обърна се президентът към военните. По думите му, макар и бавно, в следващите години бюджетът за отбрана ще се повишава, но предизвикателство е как тези увеличаващи се средства да бъдат използвани по най-добрия начин в отговор на все по-противоречивата обстановка около нас. Според президента това е ангажимент, както на командирите на всички нива, така и на войните от Сухопътните войски. „Тези средства трябва да бъдат използвани по най-ефективен и ефикасен начин за изграждане на необходимите бойни способности“, отбеляза държавният глава. По думите му трябва да се постигне най-добър баланс между човешкия фактор, техниката и подготовката, както и оказване на експертна помощ на политическото ръководство на Министерството на отбраната за решаване на проблемите. „Нека да е ясно едно - модернизацията не означава само придобиване на нови бойни платформи. Това разбира се е задължително, но изключително важен е човешкият фактор, повишаване на социалния статус на военнослужещите, повишаване на мотивацията, решаване на проблемите с некомплекта и гарантирането на способностите, от които имаме нужда. Не забравяйте – българското общество очаква да има модерна и боеспособна армия, която да му дава чувството за сигурност и с която да се гордее“, заяви още президентът Радев. „Вие можете и трябва да отговорите на тези очаквания“, допълни той.Началникът на отбраната генерал-лейтенант Андрей Боцев отбеляза от своя страна, че от политическото ръководство на Министерството на отбраната и изпълнителната и законодателната власт зависи България да възвърне, утвърди, надгради своите отбранителни способности. „Затова разчитаме на прилагането на колективни и целенасочени действия от държавните органи, на разум, отговорност и следване на националния интерес с цел повишаване на отбранителния потенциал на страната. Очакваме да подкрепят с реални действия усилията на нас – хората от пагона“, заяви генерал-лейтенант Андрей Боцев. По думите му само постоянното, едновременното и балансираното развитие на видовете въоръжени сили ще гарантира опазването на сухопътния, военно-въздушния и военно-морския суверенитет на България. Генерал-лейтенант Боцев допълни, че стремежът на висшето военно ръководство е да работи упорито за утвърждаване на отбранителните способности на страната ни и в защитата на интересите на хората в отбраната.\r\nВ своето обръщение към военните командирът на Сухопътните войски генерал-майор Михаил Попов отбеляза, че се влагат всички усилия, за да бъдат те гъвкав и ефективен вид въоръжени сили, който е в състояние да изпълнява задачите си в интерес на националната и колективната сигурност. Той подчерта, че това е резултат от старанието и професионализма на всеки един войник, сержант и офицер от Сухопътните войски. Генерал-майор Попов заяви, че към момента най-големият вид въоръжени сили изпълнява нарастващите си задължения в условия на сериозен некомплект от личен състав и системно недофинансиране. „При всички случаи ние ще продължим да се стремим да развиваме своите способности за изпълнение на задачите, произтичащи от мисиите на въоръжените сили“, увери командирът на Сухопътните войски.Заместник-министърът на отбраната Анатолий Величков също поздрави личния състав на Сухопътните войски от името на министъра на отбраната Красимир Каракачанов и пожела успехи в бойната подготовка на командирите, щабовете и формированията.\r\nПо повод празника на Сухопътните войски със заповеди на министъра на отбраната и на началника на отбраната бяха наградени военнослужещи и цивилни служители за проявен професионализъм при изпълнение на служебните задължения.„Фокус“ припомня: На 19 ноември по традиция Сухопътните войски честват своя празник. През тази година той съвпада с отбелязването на 132-ата годишнина от Сръбско-българската война. Датата 19 ноември е определена за Празник на Сухопътните войски с решение на Министерския съвет от 1992 г. По време на Сръбско-българската война (1885 г.) на 19 ноември българската пехота провежда решителното сражение при Сливница. Това е първата голяма победа на войската след възстановяването на българската държава от 1878 г. Впоследствие с победата в Сръбско-българската война е защитен актът на Съединението между Източна Румелия и Княжество България и правото на българския народ да живее обединен и свободен.\r\nВесела ПЕТРОВА", "date": "2017.11.16", "title": "Сухопътните войски отбелязаха своя боен празник (ОБЗОР)"}
{"url": "http://www.focus-news.net/news/2017/11/16/2457511/predstoyashti-sabitiya-v-stranata-za-16-noemvri-agentsiya-fokus.html", "text": "b>\r\nВ киносалона на Военната академия „Г.С. Раковски” президентът Румен Радев, министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват на тържественото събрание-концерт за празника на Сухопътните войски. На него военнослужещи и цивилни служители от Сухопътните войски ще бъдат отличени с награди за проявен професионализъм при изпълнение на служебните задължения.\r\n***\r\nДържавният глава Румен Радев ще удостои Фондация „Александър фон Хумболт“ с Почетен знак на Президента на Републиката. Събитието ще се състои в Националния археологически институт с музей при Българската академия на науките.\r\n*** \r\nОт 12.00 часа министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Дончо Атанасов, ще направи инспекция на ремонтните дейности на източната тангента на Софийския околовръстен път. Проверката ще започне в дясното локално платно, на 500 м след надлез „Казичене“, идвайки от автомагистрала „Тракия“ в посока автомагистрала „Хемус“. \r\n*** \r\nОт 14.00 часа министърът на енергетиката Теменужка Петкова ще присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“, което ще се състои в Големия салон на БАН. \r\n***\r\nОт 09.00 часа ще започне заседанието на Народното събрание.\r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n*** \r\nОт 09.30 часа в зала „Мусала” на хотел „Хилтън“ ще се проведе бизнес форум на тема „Предизвикателства и възможности пред бизнеса по време на Българското председателство на Съвета на ЕС”.\r\n*** \r\nОт 09.30 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа, в конферентната зала на Министерството на здравеопазването, ще бъдат представени резултати от изследванията на СЗО за България - „Обзор на състоянието на здравеопазването и благосъстоянието на населението“ и „Характеристики на здравеопазването и благосъстоянието на населението“. \r\n***\r\nОт 10.00 часа пред сградата на Софийския затвор служителите на затворите ще излязат на символичен протест с настояване за увеличение на заплатите.\r\n***\r\nОт 10.00 часа в Аула магна на СУ „Св. Климент Охридски“ ще бъде открита международна научна конференция на тема „Хумболтианците и научният прогрес в страните от Централна и Югоизточна Европа“ по повод 25-ата годишнина на Хумболтовият съюз в България. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и  Хасан Х., на които са повдигнати обвинения за тероризъм.\r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за  организиране и ръководене на организирана престъпна група с цел избягване плащане на данъчни задължения в големи размери\r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.30 часа на \"Г. С. Раковски\" 134 членове на ръководството на Реформаторския блок ще дадат пресконференция за медиите по актуалните политически теми от седмицата.\r\n***\r\nОт 11.00 часа в Националния пресклуб на БТА ще се проведе пресконференция на тема „Отбелязваме Месеца на борбата с рака на белия дроб. Какви са новите възможности за лечение?“\r\n***\r\nОт 11.00 часа в ателие 1 на Националната художествена академия ще бъде открита изложба от конкурс за плакат „30 години програма Еразъм“. \r\n***\r\nОт 11.30 часа председателят на Комисията по здравеопазването д-р Даниела Дариткова ще открие 4 информационни щанда, разположени в кулоарите на Народното събрание, на които народните представители и гостите на парламента ще могат да се запознаят с дейността на здравните медиатори.\r\n***\r\nОт 11.35 часа в Sofia Event Center ще започнат лекцциите от тазгодишното издание на ISTA Conference (The Innovations in Software Technologies and Automation Conference).\r\n***\r\nОт 12.00 часа в Националния пресклуб на БТА ще се състои пресконференция по повод\r\nНационалния музикално-фолклорен конкурс “ОРФЕЕВИ ТАЛАНТИ” - ПЛОВДИВ 2018 г.\r\n***\r\nОт 12.00 часа в Дома на Европа ще се проведе дискусионен форум „Отпадъци и общество. Управление на отпадъците с мисъл за хората”, организирано от сдружение „За Земята”.\r\n***\r\nОт 12.30 часа в зала „Изток” на Народното събрание ще се състои дискусия по повод 10-годишнината от създаването на Сдружение „Национална мрежа на здравните медиатори”.\r\n***\r\nОт 14.15 часа в зала „Изток” на Народното събрание ще се проведе кръгла маса  на тема „Агресията в българското общество – необходимост от противодействие”.\r\n*** \r\nОт 14.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n*** \r\nОт 15.00 часа 5-и състав на Софийски градски съд ще заседава по делото срещу Ирена И. -  съдия от Белоградчик и др., на коитоса повдигнати обвинения за престъпления по служба.\r\n*** \r\nОт 16.00 часа в „София хотел Балкан“ ще се проведе конференцията „Образование и бизнес: рЕволюция“.\r\n***\r\nОт 17.30 часа в къща музей „Петко и Пенчо Славейкови”, Националният литературен музей ще представи изложбата „Венец за българката” – фрагменти от богатата етнографска колекция на семейство Славейкови.\r\n***\r\nОт 18.00 часа в в Националната галерия Двореца ще бъде открита изложба от посолствата на държавите от Вишеградската група.\r\n***\r\nОт 18.30 часа в Литературния клуб на Столична библиотека ще бъде представен поетът Александър Секулов.\r\n*** \r\nОт 19.00 часа в зала 1 на НДК с дебютния игрален филм на режисьора Галин Стоев „Безкрайната градина” ще бъде открит фестивалът „Киномания“.\r\n***\r\nОт 19.30 часа в Националния исторически музей ще бъде отворена първата бутилка на младото вино „Божоле“. Първата бутилка от новата реколта ще отворят Н.Пр. Ерик Льобедел, посланик на Франция в България, в ролята си на патрон на церемонията, и Стефан Делайе, председател на Френско-българската търговска и индустриална камара (ФБТИК).\r\n*** \r\nОт 09.00 часа в зала „22 септември“ в  Временната комисия за подбор на кандидати за съдебни заседатели за Окръжен съд- Благоевград ще проведе изслушване на кандидатите подали документи.\r\n***\r\nОт 11.00 часа на пл. „Георги  Измирлиев“ ще се проведе „Фестивал на толерантността“.\r\n***\r\nОт 16.30 часа в централата на ГЕРБ, на ул. „Конт Андрованти 5” общинският съветник Димитринка Буланова ще има приемен денс граждани.\r\n*** \r\nОт 16.30 часа на площад „Тройката“ ще се проведе концерт по повод Деня на толерантността.\r\n***\r\nОт 11.00 часа в Центъра за развитие на общността ще бъде отбелязан Международният ден на толерантността чрез изработване на поздравителни картички за празника и  шествие по центъра.\r\n***\r\nОт 10.00 часа в зала № 4 (зала„Пресцентър“) на Фестивален и конгресен център ще се състои пресконференция по повод откриването на Киномания Варна 2017.\r\nФестивален и конгресен център – Варна.\r\n*** \r\nОт 14.00 часа общинският съветник от ГЕРБ Славчо Славов ще има приемна за граждани в офиса на партията на ул. „Георги Бенковски” №1.\r\n***\r\nОт 18.00 часа във Фестивален и конгресен център Варна ще се проведе тържествено събрание – концерт по случай 120-та годишнина от създаването на Военноморска база Варна и Празника на Пункт за базирате Варна.\r\n***  \r\nОт 09.00 часа в зала 314 на Областна администрация ще се проведе Първата международна среща по проект „Да помним европейските десетилетия“ /Remind me the European decades/. Тя е в рамките на програма „Европа за гражданите“, а партньор в дейностите е  Европейският информационен център във Велико Търново. \r\n***\r\nОт 12.00 часа пред сградата на Общината ще започне информационна кампания под мотото „Да подарим здраве“, с която ще бъде отбелязан Международният ден без тютюнопушене.\r\n***\r\nОт 12.00 часа младежи и доброволци към център „Амалипе“ ще раздават пред сградата на Община Велико Търново, прегръдки и флаери с толерантни послания по повод Международния ден на толерантността. От 14.00 часа в пети корпус към ВТУ \"Св. Св. Кирил и Методий\",  ще се организира публична лекция  на  проф. дпн. Мариана Мандева. ,,За четенето на официалния български език като втори език в началния училищен етап“  – ,,Академично и лично“. \r\n***\r\nОт 13.00 часа в Народна библиотека „П.Р.Славейков“ ще бъде открита XVI-та Национална научна конференция с международно участие „Библиотеки – четене – комуникации“, посветена на 190-годишнината от рождението на видния български поет, публицист и политик Петко Рачев Славейков.\r\n***\r\nОт 14.00 часа в Нова зала на Общината започва двудневно обучение на областни координатори относно Националната стратегия за насърчаване на равнопоставеността на жените и мъжете, както по изискванията на Закона за равнопоставеност на жените и мъжете. Инициативата е на Министерството на труда и социалната политика и ще бъде открита от заместник-министъра Росица Димитрова.\r\n***\r\nОт 10.30 и от 12.30 часа ще се проведат финалите на общинските ученически игри по футбол – VIII-X клас.\r\n***\r\nОт 17.00 часа в Голямата зала на Община Велико Търново ще се състои концерт на децата от детските градини „Рада Войвода“ и „Иванка Ботева“ по повод Международния ден на толерантността. Концертът е под патронажа на кмета Даниел Панов.\r\n***\r\nОт 18.00 часа в  Художествена галерия „Борис Денев“ ще бъде открита юбилейната изложба живопис – „Преображения“ с автор Янко Маринов.\r\n***\r\nОт 13.00 часа в зала „Евроклуб“ на ГПЧЕ „Йордан Радичков“ ще се проведе урок по литература по програмата „Писател назаем“.\r\n***\r\nОт 17.30 часа в общата читалня на Регионална библиотека „Христо Ботев“ ще бъде представена книгата „Паническо разстройство“ на Анна Маринова.\r\n***\r\nОт 17.30 часа в малката зала на Регионалния исторически музей ще се проведе творческа вечер на писателя Владимир Зарев.\r\n***\r\nОт 18.30 часа в Народно читалище „Развитие 1869“ ще се състои концерт на Симфониета Враца с диригент  Христо Павлов и солист  Симеон Гошев /пиано/.\r\n*** \r\nОт 10.30 часа в библиотеката на Технически университет ще се проведе конференция на тема „Науката среща парламентите и регионите“.\r\n***\r\nОт 17.30 часа в Огледална зала „Нели Божкова“ ще бъде представена книгата „Хавра” на Захари Карабашлиев.\r\n***\r\nОт 10.00 часа доброволци от Центъра за развитие на общността ще  се посетят  СУ „Неофит Рилски ‘‘, ПГ ‚ „Христо Ботев‘‘, ОДЗ „Юрий Гагарин‘‘, ЦРДУ, ЦОП, Община Долна баня и Бюро по труда във връзка с отбелязването на Международният ден на толерантността.\r\n*** \r\nОт 13.30 часа в СУ „Св. Климент Охридски“, Областен информационен център – Варна ще представи книгата „Заедно за Европа“ – 60 години Европейски социален фонд.\r\n***  \r\nОт 10.00 часа заседателна зала 211 на Община Елена информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 12.30 часа в 61-ва Стрямска механизирана бригада ще се проведе Ден на отворените врати по повод Празника на Сухопътните войски – 19 ноември. За посетителите ще бъдат организирани два тура, които включват статичен показ на въоръжение и техника, действие на пеши патрул при попадане в засада и ескортиране и охраняване на важна личност.\r\n*** \r\nОт 17.30 часа в музея на фотографията и съвременните визуални изкуства ще бъде открита изложбата  „Времето, в което живях“ със снимки на Никола Стоичков.\r\n***\r\nОт 13.30 часа в Окръжен съд ще се гледа делото за убийството на Николай Радев от Дупница. \r\n***\r\nОт 10.00 часа в СУ  - Професионална Селскостопанска Гимназия,  Центърът за развитие на общността за пореден път ще отбележи деня на толерантността.\r\n*** \r\nОт 11.00 часа в зала 310 в сградата на Общинска администрация Нови пазар ще се проведе начална пресконференция по проект за повишаване на енергийната ефективност на многофамилни жилищни сгради в града.\r\n***\r\nОт 11.00 часа в Регионалния пресклуб на БТА ще се състои пресконференция на политическите партии \"Да България\", ДСБ и \"Зелените\" по  повод предстоящ граждански протест под наслов „КОЙ управлява община Пазарджик“.\r\n*** \r\nОт 10.00 часа в заседателната зала на Община Перник кметът Вяра Церовска ще даде пресконференция и ще направи отчет за двете години управление.\r\n*** \r\nОт 11.00 часа в Регионалния пресклуб на БТА ще се състои пресконференция на Национално училище по изкуствата „Панайот Пипков“ след международното турне в Германия и Унгария.\r\n*** \r\nОт 09.00 часа в 5 зала, състав на Окръжен съд – Пловдив ще заседава по делото срещу Никола Д., който е обвинен за убийството на сина си. \r\n***\r\nОт 09.30 часа в зала №1 на Пловдивския апелативен съд ще се гледа делото, образувано по жалба на подсъдимия Ириза И. срещу присъда на Окръжен съд – Хасково, с която е признат за виновен в причиняване на смърт по непредпазливост при управление на МПС. \r\n***\r\nОт 11.00 часа в зала №1 на Пловдивския апелативен съд ще се гледа делото образувано по жалба на подсъдимия Христо Т. и протест на Окръжна прокуратура – Стара Загора, с която той е признат за виновен, че управлявайки влак със скорост от 106 км/ч, при разрешена до 40 км/ч,  е причинил по непредпазливост смъртта на едно лице и телесни повреди на други четири лица.\r\n***\r\nОт 11.30 часа в Регионалния пресклуб на БТА ще се състои пресконференция на Румен Петков и членове на националното ръководство на ПП АБВ. Тема: АБВ настоява инспектората на ВСС да провери действията или/и бездействията на прокуратурата в Пловдив по редица обществено огласени случаи.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. „Академик Петър Динеков” № 1А. \r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5.\r\n***\r\nОт 17.30 часа общинските съветници от ГЕРБ Петър Попов и Ясен Михайлов ще имат приемна за граждани в офиса на партията в район „Западен” на ул. „Царевец” № 9. \r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91. \r\n*** \r\nОт 10.30 часа в зала 308 на Община Разград кметът д-р Валентин Василев ще връчи парична награда на Ремзи Реджеб Осман за постигнати високи резултати през 2017 година. \r\n*** \r\nОт 09.30 часа в спортна зала „Лудогорец” местната комисия за борба срещу противообществените прояви на малолетните и непълнолетните и Ученическа спортна школа „Руси Бухтев” провеждат ученическо спортно състезание „Бързи, смели, сръчни – играем честно, общуваме толерантно”.\r\n***\r\nОт 10.00 до 14.00 часа в сградата на областната дирекция на ДФ „Земеделие” ще се проведе ден на отворените врати.\r\n***\r\nОт 17.00 часа в зала „Европа“ на Доходно здание  ще бъде представена книгата на Миглена Ангелова „Искрено и лично за Големия VIP Брат“. \r\n***\r\nОт 19.00 часа в Доходно здание ще се проведе първата от поредицата Джаз срещи в Русе.\r\n***\r\nОт 17.30 часа астрономическата обсерватория „Галилео Галией“  ще бъде домакин на лекция и дискусия за праховото замърсяване на въздуха. \r\n***\r\nОт 10.30 часа в  заседателната зала на община Симитли кметът на общината Апостол Апостолов и общинското ръководство ще дадат пресконференция във връзка с поредната трагедия в Рудник „Ораново“. \r\n***\r\nОт 16.30 часа в Читалище „Св. Климент Охридски“ поетът Борислав Владиков ще представи творчеството си.\r\n*** \r\nОт 14.00 часа в хотел „Спорт Палас“ обудсманът Мая Манолова ще открие Петата национална среща на представители на Ученическите парламенти от цялата страна – Лидерска академия „Училище по толерантност“, организирана от център „Амалипе“. \r\n***\r\nОт 10.00 часа в 101 алпийски батальон от състава на Сухопътните войски ще се проведе ден на отворени врати по повод предстоящия Празника на Сухопътните войски. \r\n***\r\nРЗИ – Смолян ще отбележи Световния ден за профилактика на раковите заболявания със скринингови изследвания за рак на млечната жлеза.\r\n***\r\nОт 09.30 часа  в СУ ,,Св. Св Кирил и Методий“ представители на Център ,,Амалипе“ ще отбележат за първи път  в град Смядово ,,Деня на толерантността“ презентация на тема ,,Толерантност“.  \r\n*** \r\nОт 15.00 часа ще се състои официалното откриване на изцяло обновения Детски отдел към Народно читалище „Светлина - 1927“ с. Давидово, общ. Търговище. \r\n*** \r\nВ 9.00 часа в зала 203 в сградата на общината,  Елжбиета Цонева, съпругата на арх. Иван Цонев, бивш директор на кукления театър в Шумен ще връчи дарение.\r\n*** \r\nОт 10.00 часа в Областния информационен център ще се проведе бизнес обучение-семинар „Онлайн търговията и възможностите пред малките и средните предприятия за увеличаване на продажбите“.", "date": "2017.11.16", "title": "Предстоящи събития в страната за 16 ноември (Агенция „Фокус“)"}
{"url": "http://www.focus-news.net/news/2017/11/16/2457512/pregled-na-nyakoi-ot-osnovnite-temi-v.html", "text": "Външният министър на ОАЕ Ануар Мохамад Гаргаш заяви, че страната му няма да стои „със скръстени ръце“ пред заплахите на Иран, пише саудитският   Asharq al-Awsat.\r\nМинистърът обяви, че има три фактора, които имат възможност да предоставят възможност за мирен прогрес в Йемен Либия и Сирия – международната общност да осъзнае иранската намеса в региона, победата над терористите и да се отбележи това, че Катар подкрепя екстремизма.\r\n„Единствено при приемане на стратегия, съсредоточена върху постигането на стабилност, ние ще можем да изменим настоящата траектория. Според ОАЕ успехът на тази стратегия зависи от това да има силна и развиваща се Саудитска Арабия и солиден и стабилен Египет“, заяви Ануар Мохамад Гаргаш. \r\nЮжнокорейското правителство предприе спешни мерки след земетресението с магнитуд 5,4 по скалата на Рихтер, ударило югоизточния индустриален град Поханг в провинцията Северен Гьонгсанг, пише  Korea Herald.\r\nЗеметресението е регистрирано в 14:29 часа местно време (7:29 часа сутринта българско време) на 9 км. от град Поханг с последвали афтершокове.  Това е второто по сила земетресение на територията на страната, откакто се води статистика. \r\nПо данни на МВР на страната няма загинали, но се съобщава за най-малко 10 ранени.  От там са установили щаб за справяне с извънредната ситуация. \r\nСпоред местните жители земетресението е разтресло сградите и от лавиците в домовете са падали предмети. Земетресението е било усетено и в Сеул, разположен на 530 км. от епицентъра.  В региона е имало прекъсвания на интернета и на комуникациите. \r\n64% от жителите на Турция подкрепят ограничаването на човешките права, ако подобни мерки биха помогнали за смазването на тероризма, според проучване на ИПСОС, цитирано от вестник  Hurriyet.\r\nПроучването, обхванало 26489 участници от 28 страни по света, е проведено между 21 юли и 25 август. От всяка страна е имало по около 1000 участници. Турските граждани смятат тероризма за най-големия проблем на страната. 64% от допитаните турци са съгласни с мнението, че „страната трябва да спре тероризма на всяка цена, включително и ограничавайки човешките права“.\r\n71% от турците са съгласни, че „когато възможностите за работа намалеят, работодателите трябва да наемат граждани на собствената си страна“. Близо 74% са съгласни, че „правителството е отговорно да предоставя здравни услуги на всички граждани. \r\nТурските граждани смятат, че климатичните промени са втория най-сериозен глобален проблем, следван от бедността и социалното неравенство. \r\nЕмирът на Кувейт Шейх Тамим бин Хамад ал-Тани е изпратил писмено съобщение до президента на България Румен Радев, пише  Gulf Times.\r\nПосланикът на Катар в България Рашид бин Али ал-Хатер е предал писмото по време на срещата си със секретаря по външната политика на президента Атанас Кръстин.", "date": "2017.11.16", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/16/2457513/nay-malko-15-dushi-stanaha-zhertva-na-navodneniyata-v-atika-obzor.html", "text": "Най-малко 15 души са загинали, а 17 са ранени в резултат на тежките бури и наводнения в Западна Атика. Много хора остават в неизвестност, във връзка с което спасителните операции ще продължат през цялата нощ. Властите се опасяват, че броят на загиналите може да се увеличи, докато спасителните екипи претърсват наводнените домове и улици в западните покрайнини на Атина. \r\nОчаква се валежите да продължат и в четвъртък. Властите настаняват във временни убежища гражданите, чиито домове са унищожени в резултат на внезапните наводнения в региона. В районите на Мандра, Магула и Неа Перамос е обявено извънредно положение. Синоптици прогнозират нова вълна от поройни дъждове да обхване Пелопонес в В 03.00 часа срещу четвъртък. През нощта двете предградия Неа Перамос и Мандра ще бъдат ударени от бурята „Евридика“. Очаква се лошото време да обхване почти цялата страна. \r\nВластите обявиха тридневен национален траур – петък, събота, неделя. Траурът е най-малкото, което можем да направим в памет на жертвите от Западна Атика, заяви премиерът Алексис Ципрас в извънредно изявление по националната телевизия. Ципрас обявил незабавни мерки за подкрепа на семействата на жертвите. „Моментът е много тежък за цяла Гърция, защото ние живеем в условия на голяма катастрофа, като в районите Мандра, Неа Перамос в Атика вече загубихме 15 души и се надяваме тази цифра да не расте“, каза премиерът. \r\nЦипрас проведе извънредно съвещание с ресорните министри заедно с шефовете на противопожарната служба и гражданска защита. Междувременно гръцката прокуратура започна разследване за причините за смъртоносните наводнения. Разследването ще установи дали има нарушения, включително в градското планиране, допринесли за възникването на внезапните наводнения в двата града. Много от жилищните постройки в страната са строени без да се вземат под внимание регулациите за градското планиране, коментират гръцките медии. \r\nНай-тежко е положението в Мандра - малък град в западните покрайнини на Атина, където са открити телата на 12 от загиналите. Противопожарната служба съобщава, че е получила повече от 600 сигнала, за да помогне при изпомпването на водата извън сградите и за да спаси 86 души, блокирани в своите превозни средства и домове.\r\nМагистралата, свързваща Атина и Коринт е напълно прекъсната. Местните власти са затворили училищата в градовете Мандра, Неа Перамос и Мегара.\r\nНай-пострадали са къщи и магистрали освен в Атика, в района на Мегара, както и пътищата за Коринт и Тива. Всички училища в трите града са затворени. Гръцките медии съобщават, че много пътища в тези райони са затворени. Полицията се обръща към шофьорите да не се движат в района на Мандра и Неа Перамос. Продължава издирването на хора в тези два района и най- вече в Неа Перамос – Гефираки. Работата на терен се ръководи от вътрешния министър Панос Скурлетис и зам.- министъра на министерството за гражданска защита Никос Тоскас. Полицията е вдигнала дронове, за да извършат пълен оглед на бедствието.\r\nСлужбите за гражданска защита ще продължат да информират гражданите за метеорологичните прогнози. След края на спасителната операция властите ще започнат опис на нанесените щети. \r\nДо момента е потвърдено разпознаването на 6 от загиналите. Всички те са на възраст между 35 и 70 години. Сред тях е и жена, намерена удавена на улица в Катеромулис.\r\nТелата на 13 се намират в болницата в Тирасио, 5 от тях са на жени. Екипите в болницата се ръководят от началника на Националния център за здравеопазване Никос Папафестио. В същата болница са настанени и 14 ранени. Полицията споделя опасенията за много по-голям брой жертви, които се намират в неизвестност. Съобщава се със сигурност за един изчезнал в Неа Перамос и двама в Мандра. 10 души са разпределени в различни болници с хипотермични симптоми. \r\nВ района на Мандра и Неа Перамос са регистрирани повече от 340 повиквания за спешна помощ и за отводняване. Призовани са пожарникари и полицаи от Коринт, Атина и Лариса. Освободени са пътниците от десетки автобуси, блокирани от придошлите води на магистралата Атина-Коринт. Телевизията цитира директора на пътна полиция за Атика Никос Панатоякис, според когото за Атика са регистрирани повече от 600 сигнала за помощ, спасени са 86 души, а в операциите са участвали 190 пожарникари със 95 специализирани превозни средства. Призовават се гражданите да не предприемат пътувания. \r\nГръцката полиция е в повишена готовност след хаоса, причинен от наводненията в Западна Атика. Органите на реда очакват възможни мародерски и други противозаконни прояви. Допълнителни патрули на полицията ще следят ситуацията в Мандра и Неа Перамос. Много от жителите на двата града ще прекарат нощта във временни убежища, подсигурени от местните власти. \r\nПоложението в Мандра, където са открити повечето мъртви, е трагично според местния кмет. Хората ходят по улицата на предградието и плачат нямат вода за пиене, тъй като всички магазини в района са затворени и са претърпели огромни щети. Голяма част от населението в квартала не знае къде може да пренощува. Ще прекарат нощта на открито, като положението се усложнява от очаквания нов порой. \r\nЧетирима души са намерени в двора на къща, други двама са били извадени от морето при Елевсина от органите на бреговата охрана, като екипи на водолази продължават да търсят изчезнали. 81-годишен мъж е бил намерен в морската зона на остров Аспропиргус, на около 150 метра от брега. Продължават издирвания на хора в района на пристанището на Елевсина от бреговата охрана и от части на армията. Намерен е мъртъв човек в мазе, както и мъртъв ловец и шофьор на камион. Шофьорът е загинал на 26-ия км на пътя Мандра – Тива.", "date": "2017.11.16", "title": "Най-малко 15 души станаха жертва на наводненията в Атика (ОБЗОР)"}
{"url": "http://www.focus-news.net/news/2017/11/16/2457514/sport-grigor-dimitrov-pobedi-ubeditelno-david-gofen-v-london.html", "text": "Григор Димитров победи убедително Давид Гофен с 6:0, 6:2 и се класира за полуфиналите на „Мастърс“ турнира в Лондон. Това е втори успех за българина в зала „Оу Ту Арина“, където започна с успех срещу Домиик Тийм, докато Гофен надви Рафаел Надал, който в последствие се  отказа от участие в турнира.\r\nСтатистиката е изцяло в полза на Димитров, който води с 4:1 победи в преките дуели. Само в рамките на един месец в началото на сезона двамата се срещнаха 3 пъти. На четвъртфиналите на Australian Open Димитров  изигра един от най-силните си двубои в турнири от Големия шлем и победи Гофен с 3:0 сета. Малко по-късно българинът постигна успех над белгиеца и на финала в София. Гофен надви Димитров на четвъртфиналите в Ротердам седмица по-късно.", "date": "2017.11.16", "title": "Спорт: Григор Димитров победи убедително Давид Гофен в Лондон"}
{"url": "http://www.focus-news.net/news/2017/11/16/2457515/do-2-sedmitsi-shte-bade-predstaven-nov-zakon-za-gorivata-tselyasht-namalyavane-na-siviya-sektor-obzor.html", "text": "До 2 седмици се очаква бъде представен нов Закон за горивата, целящ намаляване на сивия сектор. Това стана ясно от думите на председателя на Българската петролна и газова асоциация Валентин Златев, който участва в годишната среща на Асоциацията на европейската петролна индустрия в София. По думите на Златев официалните данни на Министерството на финансите сочат, че сивият сектор при горивата у нас е 30%, но реално е около 40%. Валентин Златев разясни, че готвеният закон е в работен процес и се очаква до 1-2 седмици да бъде внесен в парламента. Според него това е въпрос, който касае не само търговците, но и българското общество, защото става въпрос за данъците, които отиват в бюджета, за да се платят заплатите на полицаи, учители и лекари. \r\nПо отношение на това как правителството и Министерството на енергетиката ще се преборят със сивия сектор при горивата, министър Теменужка Петкова отбеляза, че борбата със сивата икономика и събирането на повече приходи е сред основните им приоритети. Тя отрече да има чадър над нелоялните търговци в сектора и подчерта, че правителството полага неимоверни усилия за справянето с него. „Това са тежки битки. Надявам се правителството да спечели“, коментира още министър Петкова. \r\nСрещата на Асоциацията на европейската петролна индустрия бе открита от министъра на енергетиката Теменужка Петкова, която очерта пред участниците приоритетите на страната ни по време на председателството на Съвета на ЕС в сектор „Енергетика“ -регионалното сътрудничество в Западните Балкани и изграждането на липсващите междусистемни връзки. Министър Петкова увери, че България ще продължи да работи активно за постигане на диверсификация на източниците и маршрутите за доставка на енергийни ресурси, изцяло в синхрон с принципите на Европейския енергиен съюз. Пред участниците във форума енергийният министър акцентира и върху твърдата ангажираност на българското председателство да положи всички усилия за постигане на общ подход по законодателните инициативи от пакета „Чиста енергия за всички европейци“, които са свързани с възобновяемите енергийни източници, директивата за енергийна ефективност, дизайнът на електроенергийния пазар и други. Тя изрази надежда, че по време на българското Европредседателство ще бъде организирано събитие, на което да се даде яснота по отношение на визията за петролната индустрия. \r\nВесела ПЕТРОВА", "date": "2017.11.16", "title": "До 2 седмици ще бъде представен нов Закон за горивата, целящ намаляване на сивия сектор (ОБЗОР)"}
{"url": "http://www.focus-news.net/news/2017/11/16/2457516/daily-express-balkanite-shte-zamestyat-velikobritaniyai.html", "text": "Българският премиер Бойко Борисов  призова Брюксел да позволи на още балкански страни да се присъединят към Европейския съюз, докато блокът се готви за излизането на Великобритания, пише Daily Express. След среща с италианския премиер Паоло Джентилони,  Борисов призна наличието на опасения около бъдещето на блока след Брекзит и изрази надежда някои страни от Западните Балкани да бъдат приети в Общността. „По отношение на Брекзит, преговорите са тежки. Не съм оптимист. Не знам как ще завършат, затова предлагаме Балканите като алтернатива“, каза българският лидер.  \r\nЗападните Балкани включват Сърбия, Черна гора, Босна и Херцерговина, Косово, Македония и Албания. Всички те са кандидати за членство в ЕС, посочва британското издание.  Калина Жекова", "date": "2017.11.16", "title": "Daily Express: Балканите ще заместят Великобритания?"}
{"url": "http://www.focus-news.net/news/2017/11/16/2457517/balgariya-v-s.html", "text": "Според доклад на Европейската комисия България и Румъния са отбелязали прогрес в прокарването на правосъдните реформи, но нито едно от изискванията, поставени им по-рано тази година от ЕК не е „задоволително изпълнени“, предава  Politico.\r\nПрез 2007 г. и двете страни трябваше да подпишат Механизма за сътрудничество и проверка, който следи и помага за прилагането на правосъдните реформи и за борбата срещу корупцията.  Докладът на ЕК не уточнява сроковете за прилагането на реформите. „Краят на Механизма за сътрудничество и проверка ще дойде, след като заръките бъдат изпълнени задоволително“, заяви представител на ЕС. \r\nЕвропейската комисия изразява съмнения относно възможностите на България да проведе независим процес за вземане на решения. Макар и да е отбелязан прогрес, след като Бойко Борисов отново стана министър-председател на страната, скоростта на реформите „не трябва да води до заобикаляне на консултационните процедури“, пише в доклада. \r\nБългарската прокуратура определи документа като „обективен“. В официално свое заявление тя пое ангажимент да работи по прилагането на препоръките. \r\nСпоред доклад на Европейската комисия България и Румъния са постигнали определен прогрес в прилагането на правосъдната реформа и в борбата срещу корупцията, но „все още има работа за вършене“, предава  EURACTIV.\r\nКомисията издаде доклад по Механизма за сътрудничество и проверка за България и Румъния. Вицепрезидентът ѝ Франс Тимерманс заяви, че „има прогрес в определени сфери, но все още има работа за вършене“. \r\nТова е първият случай, в който в подобен доклад се допуска възможност да се прекрати мониторингът. Това може да открие пътя към евентуално присъединяване на двете държави към Шенген, което за момента е блокирано от някои страни членки на ЕС , имащи резерви относно прогреса в правосъдните реформи и в борбата срещу корупцията. \r\nТимерманс съобщи, че разчита правителствата в Букурещ и в София „да следват необходимите реформи и да избягват отстъпление, за да може да работим заедно към целта да се прекрати Механизма до края на мандата на настоящата Комисия“. \r\nЗа разлика от предишни случаи ЕК похвали България, докато подчерта по-бавния постигнат прогрес в Румъния. „Макар и политическата несигурност в България да доведе до определено забавяне в прилагането на реформите по-рано тази година, процесът си върна инерцията след месец май, дори и резултатите все още да не са видими в сферите, изискващи правосъдна реформа и правителствено действие, като борбата срещу корупцията“, пише в доклада.За Румъния ЕК „отбелязва, че инерцията в реформите през 2017 г. е в застой, а изпълняването на оставащите препоръки е забавено“. \r\nПрез септември председателят на Европейската комисия Жан-Клод Юнкер заяви, че и двете страни трябва да се присъединят към Шенген, защото изпълняват всички технически критерии. \r\nБългарските власти са разбили група, заподозряна в трафик на мигранти към Западна Европа, предава  Reuters.\r\n„Осем души, включително двама пакистанци са обвинени в трафик, след като са транспортирали мигранти, най-вече пакистанци, афганистанци и иракчани от Турция към Румъния, а след това към Унгария и Австрия“, пише в официално заявление на българската прокуратура. Шестима членове на групата са задържани след координирана операция в София и в дунавските градове Видим и Лом. \r\nМигрантите са плащали между 4000 и 6000 евро на човек, по данни на прокуратурата.  \r\nМакедония и България ще популяризират съвместни туристически обиколки за отдалечени пазари. Това заяви в интервю за македонското издание МКД министърът на туризма на България Николина Ангелкова .\r\n„България и Македония имат вече поставени основи в съвместни подкрепящи дейности за развитието на туристическия сектор“, отбеляза министърът и даде за пример проведената през февруари 2016 г. среща с тогавашния министър на икономиката на Македония, отговарящ и за туризма, Бекир Незири в Скопие, на която присъстваха и кметовете на 4 български общини – Банско, Благоевград, Смолян и Чепеларе.\r\n„Тогава бяха дискутирани възможностите за създаването на съвместни туристически продукти между двете страни, които да бъдат предлагани на далечни пазари“, отбеляза Ангелкова.\r\n „Набелязали сме и конкретни мерки-  има идея през следващата година да организираме съвместни опознавателни турове за представителите на пресата, което да подпомогне за промотирането на двете държави. Предвижда се туровете да са на теми градски, зимен, морски, екотуризъм и културен туризъм“, коментира министърът, предава Радио „Фокус“ в рубриката „Балкански туристически часовник“.\r\nПо думите ѝ близостта на страните не просто предполага, но и улеснява разработването на съвместни проекти. „Подобни инициативи биха били особено важни за привличането на туристи от далечни и екзотични пазари, например Китай, Индия и Южна Корея. В тази насока следва да се работи за интензифициране на контактите между представителите на туристическия бизнес“, добави българският министър на туризма.\r\nСпоред нея една добра възможност в сътрудничеството би могло да бъде организирането на кръгли маси с участието на ресорните министерства на България и Македония, туристическият бизнес, представителите на местната власт. Сътрудничество може да има и в Световната организация по туризъм (СОТ). Македония е неин член от 1995 г., а България от 1976 г.\r\nВисокопоставени представители на българските власти и на бизнеса изразиха надежда, че страната ще се пребори с нелегалната търговия с горива, за да се увеличат бюджетните постъпления, предава  Xinhua.\r\n„Ефективната борба срещу сенчестата икономика може да даде повече пари за бюджета“, заяви министърът на енергетиката на България Теменужка Петкова. „Правителството полага големи усилия, водят се инспекции, но борбата не е лесна“, добави тя. \r\nВалентин Златев, председател на Българската газова и петролна асоциация заяви на свой ред, че според министерството на финансите, делът на сивия сектор в търговията с горива в България е 30% и дори повече. „Смятам, че той е дори малко по-голям, около 40%“, заяви той. Според него приемането на закона за горивата, който скоро ще бъде представен пред народното събрание, е добра крачка в тази посока. \r\nЕмирът на Кувейт Шейх Тамим бин Хамад ал-Тани е изпратил писмено съобщение до президента на България Румен Радев, пише  Gulf Times.\r\nПосланикът на Катар в България Рашид бин Али ал-Хатер е предал писмото по време на срещата си със секретаря по външната политика на президента Атанас Кръстин.\r\nПо данни на Националния статистически институт на България износът на страната към Русия от януари до септември 2017 г. възлиза на 1,129 млрд. евро, което е със 103% повече в сравнение с аналогичния период за 2016 г., предава  Regnum.\r\nРъст на българския износ към Русия е отбелязан за първи път от 2014 г., когато страната се присъединява към санкциите на ЕС срещу Русия и Москва въведе ответно ембарго. \r\nСпоред данните на НСИ Русия в момента влиза в списъка на основните търговски партньори на България, които не влизат в ЕС, редом с Турция, Китай, Сърбия, Македония и САЩ.", "date": "2017.11.16", "title": "България в световните медии (Агенция \"Фокус\")"}
{"url": "http://www.focus-news.net/news/2017/11/16/2457518/the-telegraph-vremenniyat-lider-na-shotlandskite-leybaristi-aleks-rouli-be-izklyuchen-ot-partiyata-zaradi-razsledvane-za-seksualno-nasilie.html", "text": "Временният лидер на шотландските лейбъристи Алекс Роули бе изключен от партията докато трае разследване срещу него за сексуално насилие, пише The Telegraph. Обвиненията се появиха по-рано в британската преса. Негова бивша приятелка, пожелала да остане анонимна, съобщи, че в продължение на години е получавала съобщения със заплахи от шотландския политик. Тя го определи като безскрупулен насилник, който е бил обсебен от нея. \r\nРоули заяви, че „категорично“ отхвърля обвиненията и ще предприеме всички необходими стъпки, за да изчисти името си. Той посочи, че междувременно ще отстъпи от поста си на временен лидер и заместник-председател на партията.  Калина Жекова", "date": "2017.11.16", "title": "The Telegraph: Временният лидер на шотландските лейбъристи Алекс Роули бе изключен от партията заради разследване за сексуално насилие"}
{"url": "http://www.focus-news.net/news/2017/11/16/2457519/savetat-za-sigurnost-na-oon-shte-glasuva-prodalzhavane-na-razsledvaneto-na-himicheskite-ataki-v-siriya.html", "text": "Съветът за сигурност на ООН ще гласува проекторезолюция, подготвена от САЩ, за продължаването за срок от една година на международното разследване, опитващо се да установи кой стои зад химическите атаки, извършени по време на шестгодишната война в Сирия, предаде AFP. След близо две седмици на преговори САЩ и Русия не успяха да преодолеят различията си и подготвиха отделни проекторезолюции за подновяване на мандата на Съвместния разследващ механизъм, който изследва извършените на сирийска територия атаки с токсичен газ. Очаква се Русия също да поиска гласуване по подготвената от нея резолюция. \r\nВотът е насрочен за 20,00 часа по Гринуич, часове преди мандатът на механизма да изтече в полунощ. Засега остава неизвестно дали Русия ще наложи вето на документа.  Калина Жекова", "date": "2017.11.16", "title": "Съветът за сигурност на ООН ще гласува продължаване на разследването на химическите атаки в Сирия"}
{"url": "http://www.focus-news.net/news/2017/11/16/2457520/nay-malko-30-dushi-sa-zadarzhani-v-hoda-na-masovi-bezreditsi-v-tsentara-na-bryuksel.html", "text": "Най-малко 30 души са задържани в хода на масови безредици в центъра на Брюксел, съобщава белгийското издание Dernier Heure. Безредиците са избухнали след като полицията се е опитала да разпръсне тълпа от 200-300 младежи, събрали се на площад Мане по покана на рапър, за да участват в заснемането на негов видеоклип. Младежите са започнали да чупят витрини и автомобили, и да замерят полицаите с камъни и бутилки. Задържани са най-малко 30 души. Самият рапър също е сред задържаните.  Калина Жекова", "date": "2017.11.16", "title": "Най-малко 30 души са задържани в хода на масови безредици в центъра на Брюксел"}
{"url": "http://www.focus-news.net/news/2017/11/16/2457521/the-guardian-prizovavat-britanskite-vlasti-da-razsledvat-eventualna-ruska-namesa-v-britanskata-politika.html", "text": "Призовават британските власти да разследват евентуална руска намеса в британската политика, на фона на нарастващите доказателства, че хиляди фалшиви профили в социалните мрежи може да са били използвани за влияние върху гласуването на Брекзит, пише The Guardian.\r\nЕвентуално разследване от страна на влиятелната парламентарна комисия за разузнаване и сигурност, за което призовават високопоставени депутати от лейбъристите и консерваторите, би представлявало сериозна ескалация в отговора на Обединеното кралство, коментира изданието. \r\nПо-рано британски академици оповестиха, че най-малко 419 профила в Туитър, управлявани от свързаната с Кремъл Агенция за изследване на интернет, са поствали съобщения за  Брекзит, като само за 48 часа по време на миналогодишния референдум са били публикувани над 45 000 съобщения от свързани с Русия профили. \r\nСпоред академици от City University в Лондон, над 13 000 акаунта, които са публикували съобщения за Брекзит, са изчезнали след вота, което предполага, че са били създадени с единствената цел да повлияят на гласуването.  Калина Жекова", "date": "2017.11.16", "title": "The Guardian: Призовават британските власти да разследват евентуална руска намеса в британската политика"}
{"url": "http://www.focus-news.net/news/2017/11/16/2457522/bbc-evropa-shte-pokrie-eventualen-nedostig-vav-finansiraneto-na-mezhdupravitelstvenata-grupa-po-promenite-v-klimata.html", "text": "Френският президент Еманюел Макрон заяви, че Европа ще покрие евентуален недостиг във финансирането на  Междуправителствената група по промените в климата (IPCC), предаде BBC. Бюджетът на организацията остана под въпрос след като президентът на САЩ Доналд Тръмп оповести по-рано тази година, че смята да спре вноските на Вашингтон. \r\nВ същото време британското правителство обеща да удвои приноса си в сметката на IPCC. \r\nНа климатичната конференция под егидата на ООН в Бон Макрон заяви, че промените в климата са най-важният проблем на нашето време. Френският президент подчерта нуждата от допълнителна ангажираност за съкращения на въглеродните емисии. Той обаче посочи, че тези решения трябва да се базират на ясна научна информация.", "date": "2017.11.16", "title": "BBC: Европа ще покрие евентуален недостиг във финансирането на  Междуправителствената група по промените в климата"}
{"url": "http://www.focus-news.net/news/2017/11/16/2457523/euroweekly-ispanskata-politsiya-razbi-mezhdunarodna-mrezha-za-krazhba-na-avtomobili-s-balgarsko-uchastie.html", "text": "Полицията в Испания арестува 19 души в рамките на операция срещу международна мрежа за кражба на автомобили, съобщи изданието Euroweekly. Задържаните са с различна националност, включително испанска, гръцка, българска, румънска полска, френска, португалска и бразилска. \r\nСмята се, че групата е спечелила над 1,5 млн. евро от продажбата на най-малко 85 крадени автомобила. Участниците в бандата са заподозрени в кражба, подправяне на документи и пране на пари. \r\nРазследването е започнало през септември 2016 г., когато испански гражданин е подал сигнал в полицията, след като е получил глоба за превишена скорост в район, в който не е шофирал. В хода на следствието се е установило, че колата, чийто водач е бил хванат с превишена скорост, е двойник на колата на подалия сигнала испанец – автомобил от същата марка, цвят и същия регистрационен номер. Чрез собственика на „клонирания“ автомобил – българин, по-рано съден за кражба на автомобили, полицията е стигнала до  останалите членове на бандата. \r\nПо данни на Интерпол, престъпниците са крали автомобили в различни райони на Испания, фалшифицирали са регистрационните номера, а след това са продавали колите в други европейски страни. Следствието предполага, че на джамбазите е помагал член на градския съвет на Мадрид, който е снабдявал групировката с информация за съществуващи автомобили, които биха могли да „клонират“.  Калина Жекова", "date": "2017.11.16", "title": "Euroweekly: Испанската полиция разби международна мрежа за кражба на автомобили с българско участие"}
{"url": "http://www.focus-news.net/news/2017/11/16/2457524/turtsiya-izrazi-gotovnost-da-okazhe-pomosht-na-gartsiya-vav-vrazka-s-navodneniyata-v-atika.html", "text": "Турция изрази готовност да окаже помощ на Гърция във връзка с наводненията в района на Атина, съобщи Анадолската агенция. В изявление на министерството а външните работи на Турция Анкара изрази съболезнованията си за семействата на загиналите и изрази готовност да окаже всеки вид подкрепа на гръцките власти. \r\nВ сряда бури и  внезапни наводнения отнеха живота на най-малко 15 души и причиниха сериозни материални щети в Западна Атика.  Калина Жекова", "date": "2017.11.16", "title": "Турция изрази готовност да окаже помощ на Гърция във връзка с наводненията в Атика"}
{"url": "http://www.focus-news.net/news/2017/11/16/2457525/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Призовават британските власти да разследват евентуална руска намеса в британската политика, на фона на нарастващите доказателства, че хиляди фалшиви профили в социалните мрежи може да са били използвани за влияние върху гласуването на Брекзит, пише The Guardian.\r\nЕвентуално разследване от страна на влиятелната парламентарна комисия за разузнаване и сигурност, за което призовават високопоставени депутати от лейбъристите и консерваторите, би представлявало сериозна ескалация в отговора на Обединеното кралство, коментира изданието. \r\nПо-рано британски академици оповестиха, че най-малко 419 профила в Туитър, управлявани от свързаната с Кремъл Агенция за изследване на интернет, са поствали съобщения за  Брекзит, като само за 48 часа по време на миналогодишния референдум са били публикувани над 45 000 съобщения от свързани с Русия профили. \r\nСпоред академици от City University в Лондон, над 13 000 акаунта, които са публикували съобщения за Брекзит, са изчезнали след вота, което предполага, че са били създадени с единствената цел да повлияят на гласуването. \r\nВременният лидер на шотландските лейбъристи Алекс Роули бе изключен от партията докато трае разследване срещу него за сексуално насилие, пише The Telegraph. Обвиненията се появиха по-рано в британската преса. Негова бивша приятелка, пожелала да остане анонимна, съобщи, че в продължение на години е получавала съобщения със заплахи от шотландския политик. Тя го определи като безскрупулен насилник, който е бил обсебен от нея. \r\nРоули заяви, че „категорично“ отхвърля обвиненията и ще предприеме всички необходими стъпки, за да изчисти името си. Той посочи, че междувременно ще отстъпи от поста си на временен лидер и заместник-председател на партията. \r\nБългарският премиер Бойко Борисов  призова Брюксел да позволи на още балкански страни да се присъединят към Европейския съюз, докато блокът се готви за излизането на Великобритания, пише Daily Express. След среща с италианския премиер Паоло Джентилони,  Борисов призна наличието на опасения около бъдещето на блока след Брекзит и изрази надежда някои страни от Западните Балкани да бъдат приети в Общността. „По отношение на Брекзит, преговорите са тежки. Не съм оптимист. Не знам как ще завършат, затова предлагаме Балканите като алтернатива“, каза българският лидер.  \r\nЗападните Балкани включват Сърбия, Черна гора, Босна и Херцерговина, Косово, Македония и Албания. Всички те са кандидати за членство в ЕС, посочва британското издание.", "date": "2017.11.16", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/16/2457526/12-miliona-pensioneri-shte-poluchat-po-40-lv-dobavka-za-koleda-obzor.html", "text": "Над 1 232 000 пенсионери ще получат по 40 лв. добавка към пенсиите си за месец декември. Решението бе обявено от премиера Бойко Борисов, а по-късно бе гласувано и от министрите на седмичното правителствено заседание. По думите на министър-председателя традицията пенсионерите с най-ниски доходи да получат коледни добавки ще бъде спазена, благодарение на доброто състояние на икономиката и добрата работа на службите. Социалният министър Бисер Петков поясни, че средствата се отделят за възрастните хора, чиито пенсии са под линията на бедност, определена за 2018 година – 321 лв. По думите му именно за да се запази обхвата на пенсионерите, които ще могат да получат добавките, линията на бедност не е била променена. \r\nЗа изплащането на добавките към пенсиите за Коледа правителството ще отпусне допълнителни 49 300 000 лв. по бюджета на Държавното обществено осигуряване. Средствата са осигурени за сметка на преструктуриране на разходите и трансферите по централния бюджет за 2017 г. \r\nВесела ПЕТРОВА", "date": "2017.11.16", "title": "1,2 милиона пенсионери ще получат по 40 лв. добавка за Коледа (ОБЗОР)"}
{"url": "http://www.focus-news.net/news/2017/11/16/2457527/bbc-kartina-na-leonardo-da-vinchi-be-prodadena-za-rekordnite-450-mln-dolara.html", "text": "Картина на Леонардо да Винчи бе продадена за рекордните 450 млн. долара, предаде BBC. Платното, известно като Salvator Mundi (Спасителя на света), изобразява Исус Христос в небесносини дрехи. Преди търга то бе оценявано на 100 млн. долара. Според експерти, картината вероятно е била рисувана за френския кралски двор и е попаднала в Англия след женитбата на Карл I с френската принцеса Хенриета-Мария през 1625 г. След 1763 г. следите на картината се губят, докато през 1900 г. платното не се е появило в силно повреден вид в частна колекция.  Калина Жекова", "date": "2017.11.16", "title": "BBC: Картина на Леонардо да Винчи бе продадена за рекордните 450 млн. долара"}
{"url": "http://www.focus-news.net/news/2017/11/16/2457528/vedomosti-ministerstvoto-na-pravosadieto-na-rusiya-uvedomyava-mediite-koito-mozhe-da-poluchat-statut-na-chuzhdestranen-agent.html", "text": "Министерството на правосъдието на Русия е започнало да уведомява медиите, които може да получат статут на чуждестранен агент. Такива писма вече са получили „Радио Свобода“ и телевизионният канал „Настоящее время“, съобщи  „Ведомости“, като се позова на източници. В уведомленията се посочва, че дейността на споменатите организации може да бъде подложена на ограничения. Двете медии са собственост на американската Broadcasting Board of Governors. \r\nНяколко издания може да попаднат под действието на разработвания в Държавната дума закон за медиите-чуждестранни агенти, заяви първият заместник-председател на парламентарната фракция на управляващата партия „Единна Русия“ в Държавната Дума Андрей Исаев. По негова информация, сред тях са „Радио Свобода“, Deutsche Welle, CNN и „Гласът на Америка“. На 15 ноември законопроектът бе приет на трето четене. Прессекретарят на Кремъл Дмитрий Песков коментира, че всяко посегателство на свободата на руските медии в чужбина ще получи реципрочна реакция от страна на Москва.  Калина Жекова", "date": "2017.11.16", "title": "„Ведомости“: Министерството на правосъдието на Русия уведомява медиите, които може да получат статут на чуждестранен агент"}
{"url": "http://www.focus-news.net/news/2017/11/16/2457529/regnum-perspektivata-za-shengen-pred-balgariya-i-rumaniya-se-otdalechi-do-kraya-na-2018-g.html", "text": "ЕК продължи действието на механизма за проверка и сътрудничество за България и Румъния и през 2018 г., тъй като двете страни не са постигнали очакваните от Брюксел резултати в реформата на съдебната система, както и в борбата с корупцията и организираната престъпност, предаде РЕГНУМ, като цитира мониторинговия доклад на ЕК, представен на 15 ноември. \r\nВ документа се отбелязва, че въпреки че е постигнат съществен напредък, Комисията все още не може да заключи, че всички изисквания са напълно изпълнени. \r\nВ доклада се посочва, че борбата с престъпността в България остава не до край ефективна и й предстои да завърши работата по съдебната реформа. Румъния пък трябва да подсигури пълната независимост на съдилищата и да активизира борбата с корупцията. \r\nВ същото време от Брюксел подчертават, че при запазване на политическата воля за реализиране на реформите в двете страни съществува вероятност всички препоръки да бъдат изпълнени в близко бъдеще. Следващата оценка на напредъка на България и Румъния ще е в края на 2018 г.   Калина Жекова", "date": "2017.11.16", "title": "РЕГНУМ: Перспективата за Шенген пред България и Румъния се отдалечи до края на 2018 г."}
{"url": "http://www.focus-news.net/news/2017/11/16/2457530/rossiyskaya-gazeta-sreshta-pod-zvutsite-na-sireni-bezreditsi-v-bryuksel.html", "text": "Знаково събитие в Брюксел показа, че звезди от социалните мрежи, на пръв поглед безобидни, могат да станат (или бъдат използвани за) причина за безредици, пише „Российская газета“. \r\nВ сряда вечерта в центъра на белгийската столица неколкостотин младежи атакуваха полицейски автомобили. причина за нападението стана опит на силите на реда да разпръсне стълпотворение от фенове на френска звезда от социалните мрежи с прякор Vargasss92, който има около 600 хиляди фенове само в Instagram. Полицаите са се опитали да спрат несъгласуваното с властите мероприятие, в отговор на което събралите се са започнали да хвърлят камъни и бутилки, а след това да чупят витрините на магазини и да трошат паркирани автомобили. За да възстановят мира бяха разположени спецчасти на полицията и водни оръдия. За известно време метростанциите в центъра на града бяха затворени. \r\nКакто по-късно стана известно, Vagrasss92 е поканил феновете си „на среща“ в  центъра на Брюксел.  Калина Жекова", "date": "2017.11.16", "title": "„Российская газета“: Среща под звуците на сирени – безредици в Брюксел"}
{"url": "http://www.focus-news.net/news/2017/11/16/2457531/sport-avstrietsat-dominik-tiym-pobedi-ispanetsa-pablo-karenyo-busta-v-mach-ot-grupa-piyt-sampras.html", "text": "Австриецът Доминик Тийм победи испанеца Пабло Кареньо-Буста в мач от група „Пийт Сампрас“. Срещата продължи 2 часа и 8 минути и завърши с резултат 6:3 3:6 6:4. В последния си мач от груповата фаза в петък Тийм ще играе срещу Давид Гофен, а победителят от мача ще срещне на полуфинал Роджър Федерер.", "date": "2017.11.16", "title": "Спорт: Австриецът Доминик Тийм победи испанеца Пабло Кареньо-Буста в мач от група „Пийт Сампрас“"}
{"url": "http://www.focus-news.net/news/2017/11/16/2457532/ministar-nikolina-angelkova-nyama-da-predlozhi-krayna-zabrana-za-premestvaemite-obekti-po-plazhovete-obzor.html", "text": "Министър Николина Ангелкова няма да предложи крайна забрана за преместваемите обекти по плажовете. Това стана ясно след обсъждането на промените в Закона за устройство на Черноморското крайбрежие. Ангелкова уточни, че такова предложение може да бъде направено през народните представители в парламента. Тя подчерта, че като министър няма да предлага такава крайна забрана, но по думите ѝ със сигурност трябва да има контрол по плажовете, както и унифициране на визията за националните курорти. Темата за преместваемите обекти бе дискутирана, тъй като тя е част от общественото обсъждане на законопроекта. Според министър Ангелкова предложенията в Закона за устройство на Черноморското крайбрежие, свързани с цялостното премахване на преместваемите обекти по плажовете изискват голям дебат. Ангелкова заяви, че предложението за крайна забрана на тези обекти е постъпило от вицепремиера Валери Симеонов и от две организации. Тя поясни, че от работодателските организации, Асоциацията на концесионерите и редица хотелиери е дошло противоположно мнение - да няма премахване на преместваемите обекти от територията на морските плажове и от територията на националните курорти и общини. След дискусията  тя отчете, че по-голямата част от участниците в нея смятат, че не трябва да има крайна забрана. Тя заяви, че Министерство на туризма ще работим за единна визия за преместваемите обекти на територията на националните курорти. Министър Ангелкова отчете, че от дискусията си е направила и извода, че Министерство на туризма е на прав път, тъй като за хората е важно да се финишира групирането на плажовете. Тя поясни, че чрез това действие ще се намалят цените на плажни принадлежности. Министърът на туризма поясни, че с групирането ще се отговори на очакванията на кметовете на общините, които поставят въпроса защо не се концесионира например един от най-големите плажове като „Камчия“. \r\nДеница КИТАНОВА", "date": "2017.11.16", "title": "Министър Николина Ангелкова няма да предложи крайна забрана за преместваемите обекти по плажовете (ОБЗОР)"}
{"url": "http://www.focus-news.net/news/2017/11/16/2457533/kommersant-sarbiya-se-obrashta-kam-nato.html", "text": "Президентът на Сърбия Александър Вучич се срещна в Брюксел с генералния секретар на НАТО Йенс Столтенберг. Междувременно в околностите на Белград започнаха съвместни учения между американската и сръбската армии. С това Белград се опитва да неутрализира подозренията, които се чуват в последно време, че политиката му клони към Москва, пише „Коммерсант“. \r\nПо информация на западни дипломатически източници, основни теми на преговорите между Вучич и Столтенберг са били сътрудничеството между Сърбия и НАТО, ситуацията в региона и отношенията между Белград и Москва. Въпреки че ръководството на Сърбия официално провъзгласи политика на военен неутралитет и уверява, че страната няма намерение да влиза в НАТО, нейните отношения с Алианса достигнаха доста високо ниво. Белград не само че предостави на военните на НАТО дипломатически статут на своя територия и правото на практически свободно придвижване, но и регулярно провежда военни учения с войници на Алианса. Според експерти, за последните шест години Сърбия е участвала в 50 учения с военнослужещи на страни от НАТО, което е пет пъти повече, отколкото маневрите с руски военни, пише изданието. . Калина Жекова", "date": "2017.11.16", "title": "„Коммерсант“: Сърбия се обръща към НАТО"}
{"url": "http://www.focus-news.net/news/2017/11/16/2457534/pregled-na-nyakoi-ot-osno.html", "text": "Президентът на Сърбия Александър Вучич се срещна в Брюксел с генералния секретар на НАТО Йенс Столтенберг. Междувременно в околностите на Белград започнаха съвместни учения между американската и сръбската армии. С това Белград се опитва да неутрализира подозренията, които се чуват в последно време, че политиката му клони към Москва, пише „Коммерсант“. \r\nПо информация на западни дипломатически източници, основни теми на преговорите между Вучич и Столтенберг са били сътрудничеството между Сърбия и НАТО, ситуацията в региона и отношенията между Белград и Москва. Въпреки че ръководството на Сърбия официално провъзгласи политика на военен неутралитет и уверява, че страната няма намерение да влиза в НАТО, нейните отношения с Алианса достигнаха доста високо ниво. Белград не само че предостави на военните на НАТО дипломатически статут на своя територия и правото на практически свободно придвижване, но и регулярно провежда военни учения с войници на Алианса. Според експерти, за последните шест години Сърбия е участвала в 50 учения с военнослужещи на страни от НАТО, което е пет пъти повече, отколкото маневрите с руски военни, пише изданието. \r\nМинистерството на правосъдието на Русия е започнало да уведомява медиите, които може да получат статут на чуждестранен агент. Такива писма вече са получили „Радио Свобода“ и телевизионният канал „Настоящее время“, съобщи  „Ведомости“, като се позова на източници. В уведомленията се посочва, че дейността на споменатите организации може да бъде подложена на ограничения. Двете медии са собственост на американската Broadcasting Board of Governors. \r\nНяколко издания може да попаднат под действието на разработвания в Държавната дума закон за медиите-чуждестранни агенти, заяви първият заместник-председател на парламентарната фракция на управляващата партия „Единна Русия“ в Държавната Дума Андрей Исаев. По негова информация, сред тях са „Радио Свобода“, Deutsche Welle, CNN и „Гласът на Америка“. На 15 ноември законопроектът бе приет на трето четене. Прессекретарят на Кремъл Дмитрий Песков коментира, че всяко посегателство на свободата на руските медии в чужбина ще получи реципрочна реакция от страна на Москва. \r\nЗнаково събитие в Брюксел показа, че звезди от социалните мрежи, на пръв поглед безобидни, могат да станат (или бъдат използвани за) причина за безредици, пише „Российская газета“. \r\nВ сряда вечерта в центъра на белгийската столица неколкостотин младежи атакуваха полицейски автомобили. причина за нападението стана опит на силите на реда да разпръсне стълпотворение от фенове на френска звезда от социалните мрежи с прякор Vargasss92, който има около 600 хиляди фенове само в Instagram. Полицаите са се опитали да спрат несъгласуваното с властите мероприятие, в отговор на което събралите се са започнали да хвърлят камъни и бутилки, а след това да чупят витрините на магазини и да трошат паркирани автомобили. За да възстановят мира бяха разположени спецчасти на полицията и водни оръдия. За известно време метростанциите в центъра на града бяха затворени. \r\nКакто по-късно стана известно, Vagrasss92 е поканил феновете си „на среща“ в  центъра на Брюксел.", "date": "2017.11.16", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/11/16/2457535/ek-kam-balgariya-doverieto-se-uvelichava-proverkata-ostava-obzor.html", "text": "Европейската комисия публикува в сряда най-новия си доклад относно стъпките, предприети от България в изпълнение на ангажиментите си по отношение на съдебната реформа и борбата с корупцията в рамките на механизма за сътрудничество и проверка (МСП), създаден при присъединяването на страната към Европейския съюз през 2007 г.  По отношение на доклада първият заместник-председател на ЕК Франс Тимерманс заяви: „Налице е напредък в много области, но е необходима още работа. България е изпълнила или е постигнала напредък по няколко от нашите препоръки, но все още не по всички. Разчитам на правителството на Република България да изпълни всички планирани реформи и да избегне забавяния, за да се постигне напредък към целта да се сложи край на МСП в рамките на мандата на тази Комисия“.\r\nОт Комисията припомнят, че в последния доклад от януари 2017 г. беше направен преглед на цялостния напредък през последните десет години и бяха набелязани 17 конкретни препоръки, които да помогнат на България да постигне напредък по изпълнението на всички показатели по МСП. В настоящия доклад се отбелязва, че макар политическата несигурност да е довела до някои забавения в изпълнението на реформите в началото на годината, процесът на реформите се е ускорил от месец май насам. Според ЕК обаче предстои да се видят окончателните резултати в области, изискващи законодателни реформи и действия от страна на правителството, като например борбата с корупцията. Посочено е още, че Комисията все още не може да заключи, че показателите са изпълнени в задоволителна степен, но остава на мнение, че при непрекъснати политически насоки и решимост за постигане на напредък в реформата, България следва да може да изпълни оставащите препоръки и следователно да отговори задоволително на показателите по МСП в близко бъдеще. Следващият доклад на ЕК по механизма за сътрудничество и проверка се очаква към края на 2018 г. \r\nКато най-позитивният до момента – така министърът на правосъдието Цецка Цачева определи поредния мониторингов доклад на Европейската комисия (ЕК) по механизма за сътрудничество и проверка (МСП). По думите й той е изключително положителен и отчита напредъка по всички 17 препоръки от януари, като не е посочена нито една нова. Според нея докладът дава много положителни оценки, както за работата на настоящото правителство, така и по отношение на цялостната ситуация в страната. Министър Цачева обобщи, че ЕК е определила като положителни, както изработения антикорупционен орган, промените в НПК и новия механизъм за избор на ВСС, така и за борбата с организираната престъпност. По думите й в заключението на доклада е посочено, че сътрудничеството между Европейската комисия и българските власти ще продължи, но има възможност, ако следващият отчете „задоволителен напредък“, това да бъде основание за отпадането на механизма в края на 2018 - началото на 2019 година.  Министър Цачева отрече обвиненията на БСП, че се правителството се опитва да отклони вниманието от доклада с готвените промени в Конституцията за приватизационните сделки и призова всеки сам да се запознае с позитивните оценки в него. Заместник министър-председателят по правосъдната реформа и министър на външните работи Екатерина Захариева  коментира, че докладът е много обективен. Тя благодари на Европейската комисия и експертите, които са работили за него. „Няма нови препоръки, отчетен е голям напредък по голяма част от 17-те препоръки“, каза още тя. Министър Захариева добави, че българският план за действие по няколкото пътни карти продължава до края на 2018 година. „Никога не сме очаквали механизмът да приключи тази година“, допълни тя. „Има изразено виждане, че ако продължаваме със същия темп на реформи, е абсолютно възможно и реалистично механизмът да приключи до края на мандата на тази Комисия“, припомни тя.  Министърът на Българското председателство на Съвета на ЕС Лиляна Павлова  заяви, че заключението на доклада на ЕК е, че вървим в правилната посока. По думите ѝ не трябва да се преекспонира темата „Председателство и доклад за наблюдение\". „Неслучайно това се казва механизъм за наблюдение. Той предполага един период, в който ни наблюдават как изпълняваме определени критерии, препоръки и това, което сме поели като ангажимент\", заяви Павлова. По думите ѝ това, че няма нови препоръки към страната, по казва, че докладът е позитивен в тази насока. „Значи, че вървим в правилната посока, оценяват се усилията и няма нови препоръки. Ясно е обаче, че има какво да се желая в определени сектори или законодателство, по което да намерим консенсус и то наистина да бъде прието\", коментира министърът. Тя добави, че няма нищо лошо да ни наблюдават, тъй като това ще ни държи на пътя.Председателят на ПГ на ГЕРБ Цветан Цветанов определи доклада като обективен и подчерта, че за първи път се говори за това, че механизма за сътрудничество и проверка може да бъде прекратен. По думите му това зависи единствено от страната ни. Цветанов обърна внимание, че оценката за борбата с организираната престъпност е много удовлетворителна и допълни, че с доклада се дава ясен сигнал за свършеното по отношение на конституционните реформи и избора на ВСС. \r\nСпоред председателя на Комисията по правни въпроси и депутат от ПГ на ГЕРБ Данаил Кирилов докладът на ЕК е мотивиращ, обективен и много положителен. Той посочи, че правителството е получило голяма подкрепа по огромния обем от работа, която е свършило в рамките на около 7 месеца, като са зачетени са всички усилия във връзка с антикорупционното законодателство и процесуалните закони. Зам.-председателят на ПГ на „Обединени патриоти“ Искрен Веселинов заяви, че мониторинговият механизъм на ЕК е лош и трябва да отпадне. Той го определи като дискриминационна спрямо България мярка. По думите му препоръките от януари не са изпълнени, но по всички се работи. \r\nНа противоположно мнение застанаха от опозицията. Според лидера на БСП Корнелия Нинова докладът по механизма за сътрудничество и проверка е тежък шамар за България. По думите й точно преди Европредседателството ни се дава доклад, в който се казва, че Комисията не може да стигне до заключението, че което и да е от изискванията е напълно изпълнено. Зам.-председателят на ПГ на БСП Крум Зарков също коментира, че в 17-ия поред доклад на ЕК ясно е отбелязано, че няма нито една изпълнена препоръка от тези, които бяха определени през януари. Според него България ще се озове в ситуация да председателства един съюз, който се съмнява в основните си принципи в тази страна, а именно върховенството на правото. По думите му за 10 години няма трайни резултати в борбата с корупцията във властта. Председателят на ПГ на ДПС Мустафа Карадайъ заяви от своя страна, че lбългарския език може да се използваме едно конкретно понятие, свързано с двойното положително отрицание – „да, да, ама“ или „пък да, бе, да“. Той отчете, че в уводната част на доклада е казано, че с непрекъснатото политическо лидерство и решимост за постигане на напредък в реформата България би следвало да може да изпълни неизпълнените препоръки в близко бъдеще, а в заключението - че е постигнат значителен напредък по препоръките, но окончателните резултати все още престои да се видят. Прокуратурата излезе с позиция, че показателна за признатия напредък е липсата на нови препоръки и увереността, че изпълнението на вече дадените е възможно „в близко бъдеще“ при „добро сътрудничество между институциите“. Според институцията ЕК обосновано и обективно отчита постигнатия „значителен напредък по препоръките в доклада от януари 2017г.“, настъпилите „допълнителни положителни промени“, „решимостта за напредък в реформата“ и ускорения темп на предприетите действия. \r\nВесела ПЕТРОВА", "date": "2017.11.16", "title": "ЕК към България: Доверието се увеличава, проверката остава (ОБЗОР)"}
{"url": "http://www.focus-news.net/news/2017/11/16/2457536/pregled-na-mezhdunarodnite-novini-do-6-chasa-agentsiya-fokus.html", "text": "Най-малко 15 са загинали, а много други все още се издирват след наводненията. В три области е обявено извънредно положение заради тежките бури и наводнения в Западна Атика, главно в районите на Мандра, Магула и Неа Перамос, обобщава в извънредна емисия гръцката национална телевизия ERT. Най-пострадали са къщи и магистрали освен в Атика, в района на Мегара, както и пътищата за Коринт и Тива. Всички училища в трите са затворени. Телевизията предава, че много пътища в тези райони са затворени. Полицията се обръща към шофьорите да не се движат в района на Мандра и Неа Перамос. Продължава издирването на хора в тези два района и най- вече в Неа Перамос – Гефираки. Работата на терен се  ръководи от вътрешния министър Панос Скурлетис и зам.- министъра на министерството за гражданска защита Никос Тоскас. Полицията е вдигнала дронове, за да извършат пълен оглед на бедствието.\r\nДо момента  е потвърдено разпознаването на 6 от загиналите. Всички те са на възраст между 35 и 70 години. Сред тях е и жена, намерена удавена на улица в Катеромулис.\r\nТелата на 13 се намират в болницата в Тирасио, 5 от тях са на жени. Екипите в болницата се ръководят от началника на Националния център за здравеопазване Никос Папафестио. В същата болница са настанени и 14 ранени. Полицията споделя опасенията за много по-голям брой жертви, които се намират в неизвестност. Съжощбава се със сигурност за един изчезнал в Неа Перамос и двама в Мандра.  10 души са разпределени в различни болници с хипотермични симптоми. \r\nВ района на Мандра и Неа Перамос са регистрирани повече от 340 повиквания за спешна помощ и за отводняване. Призовани са пожарникари и полицаи от Коринт, Атина и Лариса. Освободени са пътниците от десетки автобуси, блокирани от придошлите води на магистралата Атина-Коринт. Телевизията цитира директора на пътна полиция за Атика Никос Панатоякис, според когото за Атика са регистрирани повече от 600 сигнала за помощ, спасени са 86 души, а в операциите са участвали 190 пожарникари със 95 специализирани превозни средства. Призовават се гражданите да не предприемат пътувания. Гръцката прокуратура започва разследване за причините за смъртоносните наводнения в градовете Неа Перамос и Мандра в Атика, предаде Greek reporter. Разследването ще установи дали има нарушения, включително в градското планиране, допринесли за възникването на внезапните наводнения в двата града. Много от жилищните постройки в страната са строени без да се вземат под внимание регулациите за градското планиране, коментира изданието. Полицията в Испания арестува 19 души в рамките на операция срещу международна мрежа за кражба на автомобили, съобщи изданието Euroweekly. Задържаните са с различна националност, включително испанска, гръцка, българска, румънска полска, френска, португалска и бразилска. \r\nСмята се, че групата е спечелила над 1,5 млн. евро от продажбата на най-малко 85 крадени автомобила. Участниците в бандата са заподозрени в кражба, подправяне на документи и пране на пари. \r\nРазследването е започнало през септември 2016 г., когато испански гражданин е подал сигнал в полицията, след като е получил глоба за превишена скорост в район, в който не е шофирал. В хода на следствието се е установило, че колата, чийто водач е бил хванат с превишена скорост, е двойник на колата на подалия сигнала испанец – автомобил от същата марка, цвят и същия регистрационен номер. Чрез собственика на „клонирания“ автомобил – българин, по-рано съден за кражба на автомобили, полицията е стигнала до  останалите членове на бандата. \r\nПо данни на Интерпол, престъпниците са крали автомобили в различни райони на Испания, фалшифицирали са регистрационните номера, а след това са продавали колите в други европейски страни. Следствието предполага, че на джамбазите е помагал член на градския съвет на Мадрид, който е снабдявал групировката с информация за съществуващи автомобили, които биха могли да „клонират“. Най-малко 30 души са задържани в хода на масови безредици в центъра на Брюксел, съобщава белгийското издание Dernier Heure. Безредиците са избухнали след като полицията се е опитала да разпръсне тълпа от 200-300 младежи, събрали се на площад Мане по покана на рапър, за да участват в заснемането на негов видеоклип. Младежите са започнали да чупят витрини и автомобили, и да замерят полицаите с камъни и бутилки. Задържани са най-малко 30 души. Самият рапър също е сред задържаните. Френският президент Еманюел Макрон заяви, че Европа ще покрие евентуален недостиг във финансирането на  Междуправителствената група по промените в климата (IPCC), предаде BBC. Бюджетът на организацията остана под въпрос след като президентът на САЩ Доналд Тръмп оповести по-рано тази година, че смята да спре вноските на Вашингтон. \r\nВ същото време британското правителство обеща да удвои приноса си в сметката на IPCC. \r\nНа климатичната конференция под егидата на ООН в Бон Макрон заяви, че промените в климата са най-важният проблем на нашето време. Френският президент подчерта нуждата от допълнителна ангажираност за съкращения на въглеродните емисии. Той обаче посочи, че тези решения трябва да се базират на ясна научна информация. Временният лидер на шотландските лейбъристи Алекс Роули бе изключен от партията докато трае разследване срещу него за сексуално насилие, пише The Telegraph. Обвиненията се появиха по-рано в британската преса. Негова бивша приятелка, пожелала да остане анонимна, съобщи, че в продължение на години е получавала съобщения със заплахи от шотландския политик. Тя го определи като безскрупулен насилник, който е бил обсебен от нея. \r\nРоули заяви, че „категорично“ отхвърля обвиненията и ще предприеме всички необходими стъпки, за да изчисти името си. Той посочи, че междувременно ще отстъпи от поста си на временен лидер и заместник-председател на партията. Съветът за сигурност на ООН ще гласува проекторезолюция, подготвена от САЩ, за продължаването за срок от една година на международното разследване, опитващо се да установи кой стои зад химическите атаки, извършени по време на шестгодишната война в Сирия, предаде AFP. След близо две седмици на преговори САЩ и Русия не успяха да преодолеят различията си и подготвиха отделни проекторезолюции за подновяване на мандата на Съвместния разследващ механизъм, който изследва извършените на сирийска територия атаки с токсичен газ. Очаква се Русия също да поиска гласуване по подготвената от нея резолюция. \r\nВотът е насрочен за 20,00 часа по Гринуич, часове преди мандатът на механизма да изтече в полунощ. Засега остава неизвестно дали Русия ще наложи вето на документа.", "date": "2017.11.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/16/2457537/tsirkat-doyde-v-parlamenta-obzor.html", "text": "Нов скандал се заформи в парламента, след като председателят на Народното събрание Димитър Главчев отстрани от пленарното заседание лидера на БСП Корнелия Нинова и депутата Антон Кутев. Скандалът започна от искането на БСП за изслушване на премиера Бойко Борисов заради изказването му, че в НС има хора, замесени с наркотрафик и купуване на гласове. Те го призоваха да дойде в парламента, за да обясни какво има предвид с изказването си и да назове тези хора. \r\nВ отговор от ГЕРБ заявиха, че публично известни факти не могат да бъдат причина за призоваване на министър-председателя. Така депутатите отхвърлиха искането за изслушване на премиера. В декларация лидерът на БСП Корнелия Нинова заяви: „Нямате ли достойнство на народни представители, които същият този човек е наричал безделници. Цитирам премиера, който каза, че сме безделници“. Тя попита депутатите защо позволяват Бойко Борисов тотално да руши институциите. Председателят на парламента Димитър Главчев я отстрани от пленарното заседание, докато четеше декларацията. За две заседания бе отстранен и депутатът от БСП Антон Кутев, който поиска оставката на Главчев. След отстраняването им депутатите от БСП започнаха да скандират „оставка“. Заседанието бе прекратено за 10 минути, а председателят на парламента свика извънреден председателски съвет. Това е вторият случай, в който председателят на парламента предупреждава лидерът на БСП за изявленията ѝ от трибуната на Народното събрание. На 10 ноември Димитър Главчев отново се обърна към Корнелия Нинова, цитирайки ѝ Правилника на парламента, според който депутат може да бъде отстранен от зала, ако оскърбява МС или Президентството. Репликата му тогава беше по повод изказването на Корнелия Нинова, в което заяви, че премиерът Бойко Борисов нарушава Конституцията като не се явява в НС за гласуването на нов здравен министър. Тогава до отстраняването на лидера на БСП не се стигна. \r\nСлед отстраняването на Нинова и Кутев БСП поиска оставката на Димитър Главчев като председател на парламента. Цялата група напусна заседанието. От началото на 44-тото Народно събрание това е второто искане на оставката на Димитър Главчев. На 31 май БСП отново поиска той да бъде отстранен поради системно неизпълнение на задълженията и превишаване на права. На 1 юни искането им беше отхвърлено. \r\nЛидерът на БСП Корнелия Нинова заяви, че няма нищо по-недемократично и безумно от това да бъде отстранена заради цитат на Бойко Борисов. „Няма да ме спрат по този начин, каквото и да правят ще продължавам да им казвам истината в очите. Тези хора рушат държавността, правовия ред, съсипват институцията, която ще я има много години след нас“, коментира тя. Депутатът Антон Кутев бе категоричен, че Димитър Главчев не може да остане председател на НС, защото видимо не си сдържа нервите. „Не съм го обидил. Това, което направих е, че станах и казах достатъчно ясно, че трябва да си подаде оставката. Искам да имаме нормално работещ парламент, а с председател като Главчев приличаме на украински“, каза още депутатът от БСП. Зам.-председателят на БСП Жельо Бойчев определи отстраняването на Нинова и Кутев като пореден безпрецедентен опит за налагане на цензура. \r\nСлед извънредния председателски съвет стана ясно, че БСП не са предложили отмяна на наказанието за отстраняване на Корнелия Нинова и Антон Кутев. Председателят на ПГ на ГЕРБ Цветан Цветанов обяви, че ако бъде внесено искане, Димитър Главчев ще свика председателски съвет, за да бъде обсъдено. Той заяви, че оставката на председателя на парламента не е обсъждана и не стои на дневен ред нито в групата на ГЕРБ, нито в парламентарното мнозинство. Според Цветанов БСП умишлено са създали напрежение в пленарна зала. „Смятате ли, че е налагане на цензура, когато излиза народен представител, независимо в какво качество, да се обръща към друга парламентарна група и да казва министър-председателят ви унижава“, попита той.\r\nОт ДПС заявиха, че Корнелия Нинова и Данаил Кирилов са цитирали едни и същи изказвания от трибуната, но е имало различно отношение към тях. Лидерът на ДПС Мустафа Карадайъ заяви, че демокрацията е в криза и се създава усещане за премиерска република, а не за парламентарна. \r\n„Обединени патриоти“ определиха като адекватно решението на Димитър Главчев да отстрани от заседанието Корнелия Нинова. Зам.-председателят на ПГ на „Обединени патриоти“ Искрен Веселинов коментира: „ Тя не беше изгонена за декларация, а за недопустим обиден език спрямо своите колеги. Обидиха колегите от ГЕРБ“. Според него внушението от думите на Нинова е, че ГЕРБ са послушковци, които са под нивото ѝ. Той обясни, че не за първи път се случва лидерът на БСП да използва такъв поучителен тон и трябва да се сложи точка на това. \r\nБиляна ИВАНОВА", "date": "2017.11.16", "title": "Циркът дойде в парламента (ОБЗОР)"}
{"url": "http://www.focus-news.net/news/2017/11/16/2457538/abc-news-gartsiya-e-v-traur-v-pamet-na-zhertvite-na-navodneniyata-v-atika.html", "text": "Гърция е в тридневен траур в памет на жертвите на наводненията в Западна Атика, предаде ABC News. Засега има информация за 15 загинали и 17 ранени. Нанесени са сериозни материални щети, като най-тежко е положението в Мандра, Магула и Неа Перамос. \r\nВ памет на жертвите властите обявиха тридневен национален траур – петък, събота, неделя. Траурът е най-малкото, което можем да направим в памет на жертвите от Западна Атика, заяви премиерът Алексис Ципрас в извънредно изявление по националната телевизия. Властите ще окажат подкрепа на семействата на жертвите.  \r\n„Моментът е много тежък за цяла Гърция, защото ние живеем в условия на голяма катастрофа, като в районите Мандра, Неа Перамос в Атика вече загубихме 15 души и се надяваме тази цифра да не расте“, каза премиерът.  Калина Жекова", "date": "2017.11.16", "title": "ABC News: Гърция е в траур в памет на жертвите на наводненията в Атика"}
{"url": "http://www.focus-news.net/news/2017/11/16/2457539/afp-v-chetvartak-izticha-krayniyat-srok-za-germanskite-partii-da-postignat-saglasie-za-formirane-na-novo-pravitelstvo.html", "text": "В четвъртък изтича крайният срок за германските партии да постигнат съгласие за формиране на ново правителство, оглавявано от канцлера Ангела Меркел, предаде AFP. Ако не успеят да намерят съгласие по ключовите въпроси, може да се наложи провеждането на нови избори. Очаква се в четвъртък след седмици на тежки преговори Християн-демократическият съюз(ХДС) на Меркел, Свободните демократи (FDP) и „Зелените“ да обявят дали са сближили достатъчно позициите си, за да започнат формални коалиционни преговори. Партиите, разделяни от разногласия по много въпроси, от бежанците до политиката за климата и реформите в ЕС, започнаха консултации след неубедителните резултати от парламентарните избори, на които Меркел загуби подкрепа от милиони гласоподаватели, привлечени от крайно дясното движение Алтернатива за Германия. \r\nМеркел, която се надява на четвърти мандат на канцлерския пост, даде срок на партиите до 16 ноември да постигнат принципно съгласие за формиране на ново правителство, което трябва да се случи до края на годината.   Калина Жекова", "date": "2017.11.16", "title": "AFP: В четвъртък изтича крайният срок за германските партии да постигнат съгласие за формиране на ново правителство"}
{"url": "http://www.focus-news.net/news/2017/11/16/2457540/sinoptitsite-ochakvat-valezhite-v-gartsiya-da-prodalzhat-do-sabota.html", "text": "Буря над Средиземно море ще донесе още валежи в Гърция до края на седмицата, съобщава на сайта си AccuWeather. \r\nПродължаващите от вторник валежи причиниха смъртоносни наводнения и свлачища. Околностите на Атина са най-тежко засегнати, властите съобщават за най-малко 15 загинали. \r\nСиноптиците очакват дъждът да продължи до края на седмицата, във връзка с което предупреждават за риск от нови наводнения и свлачища. До събота се очаква да паднат средно между 50 и 100 мм валежи, като на места валежите могат да надхвърлят 200 мм. \r\nУсловията ще започнат да се подобряват едва в неделя, когато бурята ще се измести към територията на Западна Турция. В източната част на Гърция може да има още превалявания, но те няма да са съществени.  Калина Жекова", "date": "2017.11.16", "title": "Синоптиците очакват валежите в Гърция да продължат до събота"}
{"url": "http://www.focus-news.net/news/2017/11/16/2457541/aktualna-patna-obstanovka.html", "text": "Метеорологична обстановка:\r\nТемпературите са в интервала от 1 до 10. Времето над цялата страна е предимно облачно. Слаб до умерен вятър духа в областите Силистра, Бургас, Пловдив, Добрич, Смолян, Разград. Слаб дъжд вали в областите Благоевград, Търговище, Монтана, Видин, Смолян, Пазарджик и на проход „Шипка“ и АМ „Тракия“/обл. Стара Загора/, Асеновград, Паничково, Кърнаре и Лъки /обл. Пловдив/, Кюстендил и Невестино /обл. Кюстендил/, Радомир и Трън /обл. Перник/, Котел /обл. Сливен/, Чомаковци /обл. Плевен/    \r\nПътните настилки са предимно мокри. Това съобщиха от пресцентъра на Агенция \"Пътна инфраструктура\".\r\nОграничена видимост поради мъгла:\r\n- до 50 м има в районите на Пампорово, Троянски проход, Априлци и Добродан/ обл.Ловеч/, Омуртаг/обл.Търговище/, планинската част на обл.Сливен; \r\n- до 100 м има в районите на Слънчев бряг, Паничково /обл.Пловдив/, Пампорово, Чомаковци /обл.Плевен/, проход „Шипка“;\r\n- до 150 м има в областите Видин, Пазарджик и Враца.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: до 12.01.2018 г. шофьорите да се движат с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. \r\nОбласт Бургас: от км 325 до км 359 в участъка Карнобат - Ветрен се извършва почистване на окопи и водостоци. Движението се регулира от пътни знаци до 20.11.2017 г.; от км 329 до км 330 в участъка Драганци – Вратица се извършва засаждане на зелен пояс в посока Бургас – София до 20.11.2017 г. Водачите да се движат с повишено внимание, спазвайки пътната сигнализация. Движението при надлеза на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344 до 31.03.2018 г.\r\nАМ „Хемус“: Област София: ограничено e движението в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.; В участъка от км 25 до км 26 в посока Варна се извършват ремонтни дейности в аварийната лента. Водачите да се движат с повишено внимание до 30.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно.\r\n\tОграничено е движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 17.11.2017 г. \r\nОбласт Варна: движението в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500 до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: до 15.12.2017 г. от км 0 до км 8+669 се осъществява в платното в посока Варна поради ремонтни дейности на асфалтовата настилка.  \r\nАМ „Люлин“: няма ограничения.\r\n Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово - връх Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка до 30.11.2017 г. Движението се регулира от пътни знаци. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: В участъка Вакарел-Ихтиман от км 110+700 до км 118+800 е ограничено движение за всички МПС, поради намален габарит на пътното тяло. Поставена е необходимата сигнализация указваща забраната до 30.09.2018 г.; Движението е в една лента при Сливница посока Калотина от км 25 до км 27, поради ремонтни дейности в активната лента на км 26+040. Движението се осъществява в изпреварващата лента до 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград - Капитан Андреево е затворен за движение, поради пропадане на насип. Обходен маршрут: гр. Свиленград-п.в. „Свиленград” - АМ „Марица”-п.в. „Капитан Андреево” - с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съгласно пътните знаци  до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\n         Път II-79: Движението по път Константиново-Бургас от км 77+700 до км 80+000 Константиново-Бургас се осъществява с повишено внимание поради ремонтни дейности по асфалтовата настилка до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 17.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\n ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 17.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 17.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.16", "title": "Актуална пътна обстановка"}
{"url": "http://www.focus-news.net/news/2017/11/16/2457542/nimh-dnes-nad-stranata-shte-preobladava-oblachno-vreme-i-na-otdelni-mesta-shte-prevalyava-slab-dazhd.html", "text": "Днес над страната ще преобладава облачно време и на отделни места ще превалява слаб дъжд. Ще духа слаб до умерен североизточен вятър. Максималните температури ще бъдат между 8° и 13°, в София около 9°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Христо Христов.\r\nНад Черноморието ще бъде облачно, на места с превалявания от слаб дъжд. Ще духа до умерен североизточен вятър. Максимални температури на въздуха: 12°-14°. Температурата на морската вода е 14°. Вълнението на морето ще бъде 2-3 бала.\r\nНад планините ще е облачно и мъгливо. На места ще превалява слаб дъжд, над 1800 метра – слаб сняг. Ще духа силен югоизточен, по билата южен вятър. Максимална температура на височина 1200 метра около 7°, на 2000 метра – около 2°.\r\nАтмосферното налягане е по-високо от средното за ноември. През деня няма да се променя съществено.", "date": "2017.11.16", "title": "НИМХ: Днес над страната ще преобладава облачно време и на отделни места ще превалява слаб дъжд"}
{"url": "http://www.focus-news.net/news/2017/11/16/2457543/predstoyashti-sabitiya-v-stranata-za-16-noemvri-agentsiya-fokus.html", "text": "***\r\nВ киносалона на Военната академия „Г.С. Раковски” президентът Румен Радев, министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват на тържественото събрание-концерт за празника на Сухопътните войски. На него военнослужещи и цивилни служители от Сухопътните войски ще бъдат отличени с награди за проявен професионализъм при изпълнение на служебните задължения.\r\n***\r\nДържавният глава Румен Радев ще удостои Фондация „Александър фон Хумболт“ с Почетен знак на Президента на Републиката. Събитието ще се състои в Националния археологически институт с музей при Българската академия на науките.\r\n*** \r\nОт 12.00 часа министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Дончо Атанасов, ще направи инспекция на ремонтните дейности на източната тангента на Софийския околовръстен път. Проверката ще започне в дясното локално платно, на 500 м след надлез „Казичене“, идвайки от автомагистрала „Тракия“ в посока автомагистрала „Хемус“. \r\n*** \r\nОт 14.00 часа министърът на енергетиката Теменужка Петкова ще присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“, което ще се състои в Големия салон на БАН. \r\n***\r\nОт 09.00 часа ще започне заседанието на Народното събрание.\r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n*** \r\nОт 09.30 часа в зала „Мусала” на хотел „Хилтън“ ще се проведе бизнес форум на тема „Предизвикателства и възможности пред бизнеса по време на Българското председателство на Съвета на ЕС”.\r\n*** \r\nОт 09.30 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа, в конферентната зала на Министерството на здравеопазването, ще бъдат представени резултати от изследванията на СЗО за България - „Обзор на състоянието на здравеопазването и благосъстоянието на населението“ и „Характеристики на здравеопазването и благосъстоянието на населението“. \r\n***\r\nОт 10.00 часа пред сградата на Софийския затвор служителите на затворите ще излязат на символичен протест с настояване за увеличение на заплатите.\r\n***\r\nОт 10.00 часа в Аула магна на СУ „Св. Климент Охридски“ ще бъде открита международна научна конференция на тема „Хумболтианците и научният прогрес в страните от Централна и Югоизточна Европа“ по повод 25-ата годишнина на Хумболтовият съюз в България. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и  Хасан Х., на които са повдигнати обвинения за тероризъм.\r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за  организиране и ръководене на организирана престъпна група с цел избягване плащане на данъчни задължения в големи размери\r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.30 часа на \"Г. С. Раковски\" 134 членове на ръководството на Реформаторския блок ще дадат пресконференция за медиите по актуалните политически теми от седмицата.\r\n***\r\nОт 11.00 часа в Националния пресклуб на БТА ще се проведе пресконференция на тема „Отбелязваме Месеца на борбата с рака на белия дроб. Какви са новите възможности за лечение?“\r\n***\r\nОт 11.00 часа в ателие 1 на Националната художествена академия ще бъде открита изложба от конкурс за плакат „30 години програма Еразъм“. \r\n***\r\nОт 11.30 часа председателят на Комисията по здравеопазването д-р Даниела Дариткова ще открие 4 информационни щанда, разположени в кулоарите на Народното събрание, на които народните представители и гостите на парламента ще могат да се запознаят с дейността на здравните медиатори.\r\n***\r\nОт 11.35 часа в Sofia Event Center ще започнат лекцциите от тазгодишното издание на ISTA Conference (The Innovations in Software Technologies and Automation Conference).\r\n***\r\nОт 12.00 часа в Националния пресклуб на БТА ще се състои пресконференция по повод\r\nНационалния музикално-фолклорен конкурс “ОРФЕЕВИ ТАЛАНТИ” - ПЛОВДИВ 2018 г.\r\n***\r\nОт 12.00 часа в Дома на Европа ще се проведе дискусионен форум „Отпадъци и общество. Управление на отпадъците с мисъл за хората”, организирано от сдружение „За Земята”.\r\n***\r\nОт 12.30 часа в зала „Изток” на Народното събрание ще се състои дискусия по повод 10-годишнината от създаването на Сдружение „Национална мрежа на здравните медиатори”.\r\n***\r\nОт 14.15 часа в зала „Изток” на Народното събрание ще се проведе кръгла маса  на тема „Агресията в българското общество – необходимост от противодействие”.\r\n*** \r\nОт 14.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n*** \r\nОт 15.00 часа 5-и състав на Софийски градски съд ще заседава по делото срещу Ирена И. -  съдия от Белоградчик и др., на коитоса повдигнати обвинения за престъпления по служба.\r\n*** \r\nОт 16.00 часа в „София хотел Балкан“ ще се проведе конференцията „Образование и бизнес: рЕволюция“.\r\n***\r\nОт 17.30 часа в къща музей „Петко и Пенчо Славейкови”, Националният литературен музей ще представи изложбата „Венец за българката” – фрагменти от богатата етнографска колекция на семейство Славейкови.\r\n***\r\nОт 18.00 часа в в Националната галерия Двореца ще бъде открита изложба от посолствата на държавите от Вишеградската група.\r\n***\r\nОт 18.30 часа в Литературния клуб на Столична библиотека ще бъде представен поетът Александър Секулов.\r\n*** \r\nОт 19.00 часа в зала 1 на НДК с дебютния игрален филм на режисьора Галин Стоев „Безкрайната градина” ще бъде открит фестивалът „Киномания“.\r\n***\r\nОт 19.30 часа в Националния исторически музей ще бъде отворена първата бутилка на младото вино „Божоле“. Първата бутилка от новата реколта ще отворят Н.Пр. Ерик Льобедел, посланик на Франция в България, в ролята си на патрон на церемонията, и Стефан Делайе, председател на Френско-българската търговска и индустриална камара (ФБТИК).\r\n*** \r\nОт 09.00 часа в зала „22 септември“ в  Временната комисия за подбор на кандидати за съдебни заседатели за Окръжен съд- Благоевград ще проведе изслушване на кандидатите подали документи.\r\n***\r\nОт 11.00 часа на пл. „Георги  Измирлиев“ ще се проведе „Фестивал на толерантността“.\r\n***\r\nОт 16.30 часа в централата на ГЕРБ, на ул. „Конт Андрованти 5” общинският съветник Димитринка Буланова ще има приемен денс граждани.\r\n*** \r\nОт 16.30 часа на площад „Тройката“ ще се проведе концерт по повод Деня на толерантността.\r\n***\r\nОт 11.00 часа в Центъра за развитие на общността ще бъде отбелязан Международният ден на толерантността чрез изработване на поздравителни картички за празника и  шествие по центъра.\r\n***\r\nОт 10.00 часа в зала № 4 (зала„Пресцентър“) на Фестивален и конгресен център ще се състои пресконференция по повод откриването на Киномания Варна 2017.\r\nФестивален и конгресен център – Варна.\r\n*** \r\nОт 14.00 часа общинският съветник от ГЕРБ Славчо Славов ще има приемна за граждани в офиса на партията на ул. „Георги Бенковски” №1.\r\n***\r\nОт 18.00 часа във Фестивален и конгресен център Варна ще се проведе тържествено събрание – концерт по случай 120-та годишнина от създаването на Военноморска база Варна и Празника на Пункт за базирате Варна.\r\n***  \r\nОт 09.00 часа в зала 314 на Областна администрация ще се проведе Първата международна среща по проект „Да помним европейските десетилетия“ /Remind me the European decades/. Тя е в рамките на програма „Европа за гражданите“, а партньор в дейностите е  Европейският информационен център във Велико Търново. \r\n***\r\nОт 12.00 часа пред сградата на Общината ще започне информационна кампания под мотото „Да подарим здраве“, с която ще бъде отбелязан Международният ден без тютюнопушене.\r\n***\r\nОт 12.00 часа младежи и доброволци към център „Амалипе“ ще раздават пред сградата на Община Велико Търново, прегръдки и флаери с толерантни послания по повод Международния ден на толерантността. От 14.00 часа в пети корпус към ВТУ \"Св. Св. Кирил и Методий\",  ще се организира публична лекция  на  проф. дпн. Мариана Мандева. ,,За четенето на официалния български език като втори език в началния училищен етап“  – ,,Академично и лично“. \r\n***\r\nОт 13.00 часа в Народна библиотека „П.Р.Славейков“ ще бъде открита XVI-та Национална научна конференция с международно участие „Библиотеки – четене – комуникации“, посветена на 190-годишнината от рождението на видния български поет, публицист и политик Петко Рачев Славейков.\r\n***\r\nОт 14.00 часа в Нова зала на Общината започва двудневно обучение на областни координатори относно Националната стратегия за насърчаване на равнопоставеността на жените и мъжете, както по изискванията на Закона за равнопоставеност на жените и мъжете. Инициативата е на Министерството на труда и социалната политика и ще бъде открита от заместник-министъра Росица Димитрова.\r\n***\r\nОт 10.30 и от 12.30 часа ще се проведат финалите на общинските ученически игри по футбол – VIII-X клас.\r\n***\r\nОт 17.00 часа в Голямата зала на Община Велико Търново ще се състои концерт на децата от детските градини „Рада Войвода“ и „Иванка Ботева“ по повод Международния ден на толерантността. Концертът е под патронажа на кмета Даниел Панов.\r\n***\r\nОт 18.00 часа в  Художествена галерия „Борис Денев“ ще бъде открита юбилейната изложба живопис – „Преображения“ с автор Янко Маринов.\r\n***\r\nОт 13.00 часа в зала „Евроклуб“ на ГПЧЕ „Йордан Радичков“ ще се проведе урок по литература по програмата „Писател назаем“.\r\n***\r\nОт 17.30 часа в общата читалня на Регионална библиотека „Христо Ботев“ ще бъде представена книгата „Паническо разстройство“ на Анна Маринова.\r\n***\r\nОт 17.30 часа в малката зала на Регионалния исторически музей ще се проведе творческа вечер на писателя Владимир Зарев.\r\n***\r\nОт 18.30 часа в Народно читалище „Развитие 1869“ ще се състои концерт на Симфониета Враца с диригент  Христо Павлов и солист  Симеон Гошев /пиано/.\r\n*** \r\nОт 10.30 часа в библиотеката на Технически университет ще се проведе конференция на тема „Науката среща парламентите и регионите“.\r\n***\r\nОт 17.30 часа в Огледална зала „Нели Божкова“ ще бъде представена книгата „Хавра” на Захари Карабашлиев.\r\n***\r\nОт 10.00 часа доброволци от Центъра за развитие на общността ще  се посетят  СУ „Неофит Рилски ‘‘, ПГ ‚ „Христо Ботев‘‘, ОДЗ „Юрий Гагарин‘‘, ЦРДУ, ЦОП, Община Долна баня и Бюро по труда във връзка с отбелязването на Международният ден на толерантността.\r\n*** \r\nОт 13.30 часа в СУ „Св. Климент Охридски“, Областен информационен център – Варна ще представи книгата „Заедно за Европа“ – 60 години Европейски социален фонд.\r\n***  \r\nОт 10.00 часа заседателна зала 211 на Община Елена информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 12.30 часа в 61-ва Стрямска механизирана бригада ще се проведе Ден на отворените врати по повод Празника на Сухопътните войски – 19 ноември. За посетителите ще бъдат организирани два тура, които включват статичен показ на въоръжение и техника, действие на пеши патрул при попадане в засада и ескортиране и охраняване на важна личност.\r\n*** \r\nОт 17.30 часа в музея на фотографията и съвременните визуални изкуства ще бъде открита изложбата  „Времето, в което живях“ със снимки на Никола Стоичков.\r\n***\r\nОт 13.30 часа в Окръжен съд ще се гледа делото за убийството на Николай Радев от Дупница. \r\n***\r\nОт 10.00 часа в СУ  - Професионална Селскостопанска Гимназия,  Центърът за развитие на общността за пореден път ще отбележи деня на толерантността.\r\n*** \r\nОт 11.00 часа в зала 310 в сградата на Общинска администрация Нови пазар ще се проведе начална пресконференция по проект за повишаване на енергийната ефективност на многофамилни жилищни сгради в града.\r\n***\r\nОт 11.00 часа в Регионалния пресклуб на БТА ще се състои пресконференция на политическите партии \"Да България\", ДСБ и \"Зелените\" по  повод предстоящ граждански протест под наслов „КОЙ управлява община Пазарджик“.\r\n*** \r\nОт 10.00 часа в заседателната зала на Община Перник кметът Вяра Церовска ще даде пресконференция и ще направи отчет за двете години управление.\r\n*** \r\nОт 11.00 часа в Регионалния пресклуб на БТА ще се състои пресконференция на Национално училище по изкуствата „Панайот Пипков“ след международното турне в Германия и Унгария.\r\n*** \r\nОт 09.00 часа в 5 зала, състав на Окръжен съд – Пловдив ще заседава по делото срещу Никола Д., който е обвинен за убийството на сина си. \r\n***\r\nОт 09.30 часа в зала №1 на Пловдивския апелативен съд ще се гледа делото, образувано по жалба на подсъдимия Ириза И. срещу присъда на Окръжен съд – Хасково, с която е признат за виновен в причиняване на смърт по непредпазливост при управление на МПС. \r\n***\r\nОт 11.00 часа в зала №1 на Пловдивския апелативен съд ще се гледа делото образувано по жалба на подсъдимия Христо Т. и протест на Окръжна прокуратура – Стара Загора, с която той е признат за виновен, че управлявайки влак със скорост от 106 км/ч, при разрешена до 40 км/ч,  е причинил по непредпазливост смъртта на едно лице и телесни повреди на други четири лица.\r\n***\r\nОт 11.30 часа в Регионалния пресклуб на БТА ще се състои пресконференция на Румен Петков и членове на националното ръководство на ПП АБВ. Тема: АБВ настоява инспектората на ВСС да провери действията или/и бездействията на прокуратурата в Пловдив по редица обществено огласени случаи.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. „Академик Петър Динеков” № 1А. \r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5.\r\n***\r\nОт 17.30 часа общинските съветници от ГЕРБ Петър Попов и Ясен Михайлов ще имат приемна за граждани в офиса на партията в район „Западен” на ул. „Царевец” № 9. \r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91. \r\n*** \r\nОт 10.30 часа в зала 308 на Община Разград кметът д-р Валентин Василев ще връчи парична награда на Ремзи Реджеб Осман за постигнати високи резултати през 2017 година. \r\n*** \r\nОт 09.30 часа в спортна зала „Лудогорец” местната комисия за борба срещу противообществените прояви на малолетните и непълнолетните и Ученическа спортна школа „Руси Бухтев” провеждат ученическо спортно състезание „Бързи, смели, сръчни – играем честно, общуваме толерантно”.\r\n***\r\nОт 10.00 до 14.00 часа в сградата на областната дирекция на ДФ „Земеделие” ще се проведе ден на отворените врати.\r\n***\r\nОт 17.00 часа в зала „Европа“ на Доходно здание  ще бъде представена книгата на Миглена Ангелова „Искрено и лично за Големия VIP Брат“. \r\n***\r\nОт 19.00 часа в Доходно здание ще се проведе първата от поредицата Джаз срещи в Русе.\r\n***\r\nОт 17.30 часа астрономическата обсерватория „Галилео Галией“  ще бъде домакин на лекция и дискусия за праховото замърсяване на въздуха. \r\n***\r\nОт 10.30 часа в  заседателната зала на община Симитли кметът на общината Апостол Апостолов и общинското ръководство ще дадат пресконференция във връзка с поредната трагедия в Рудник „Ораново“. \r\n***\r\nОт 16.30 часа в Читалище „Св. Климент Охридски“ поетът Борислав Владиков ще представи творчеството си.\r\n*** \r\nОт 14.00 часа в хотел „Спорт Палас“ обудсманът Мая Манолова ще открие Петата национална среща на представители на Ученическите парламенти от цялата страна – Лидерска академия „Училище по толерантност“, организирана от център „Амалипе“. \r\n***\r\nОт 10.00 часа в 101 алпийски батальон от състава на Сухопътните войски ще се проведе ден на отворени врати по повод предстоящия Празника на Сухопътните войски. \r\n***\r\nРЗИ – Смолян ще отбележи Световния ден за профилактика на раковите заболявания със скринингови изследвания за рак на млечната жлеза.\r\n***\r\nОт 09.30 часа  в СУ ,,Св. Св Кирил и Методий“ представители на Център ,,Амалипе“ ще отбележат за първи път  в град Смядово ,,Деня на толерантността“ презентация на тема ,,Толерантност“.  \r\n*** \r\nОт 15.00 часа ще се състои официалното откриване на изцяло обновения Детски отдел към Народно читалище „Светлина - 1927“ с. Давидово, общ. Търговище. \r\n*** \r\nВ 9.00 часа в зала 203 в сградата на общината,  Елжбиета Цонева, съпругата на арх. Иван Цонев, бивш директор на кукления театър в Шумен ще връчи дарение.\r\n*** \r\nОт 10.00 часа в Областния информационен център ще се проведе бизнес обучение-семинар „Онлайн търговията и възможностите пред малките и средните предприятия за увеличаване на продажбите“.", "date": "2017.11.16", "title": "Предстоящи събития в страната за 16 ноември (Агенция „Фокус“)"}
{"url": "http://www.focus-news.net/news/2017/11/16/2457544/prezidentat-rumen-radev-shte-uchastva-v-otbelyazvaneto-na-praznika-na-suhopatni-voyski.html", "text": "Президентът Румен Радев ще участва в тържественото събрание във Военна академия „Георги Стойков Раковски“ по повод предстоящия празник на Сухопътни войски. Това съобщиха от прессекретариата на държавния глава.", "date": "2017.11.16", "title": "Президентът Румен Радев ще участва в отбелязването на празника на Сухопътни войски"}
{"url": "http://www.focus-news.net/news/2017/11/16/2457545/afp-avstraliyskata-politsiya-zalovi-700-kg-kokain-na-borda-na-yahta.html", "text": "Австралийската полиция залови 700 кг. кокаин на борда на яхта близо до източното крайбрежие на Австралия, предаде AFP. Иззетият наркотик се оценява на 186 млн. долара. Задържани са трима души със връзки с Таити и Тайланд. Плавателният съд е бил спрян на около 100 км северно от Сидни. \r\nПрез август френският военноморски флот намери 1,46 тона кокаин на борда на яхта, пътуваща от Южна Америка за Австралия.  Калина Жекова", "date": "2017.11.16", "title": "AFP: Австралийската полиция залови 700 кг. кокаин на борда на яхта"}
{"url": "http://www.focus-news.net/news/2017/11/16/2457546/parlamentat-shte-reshi-dali-granichnite-politsai-da-mogat-da-izdirvat-i-razsledvat-na-teritoriyata-na-tsyalata-strana.html", "text": "Народните представители ще гласуват на второ четене промени в Закона за МВР, с които се разширяват правомощията на полицейските органи на ГД „Гранична полиция“. Това се посочва в програмата за работа на Народното събрание. Промените с вносител Министерски съвет бяха приети на първо четене на 21 септември. Предвижда се главната дирекция да може да извършва оперативно-издирвателна дейност и разследване на престъпления на територията на цялата страна. Въвежда се изискване за осигуряването на преводач на лицата, спрямо които се предприемат действия по обиск, проверка на личните им вещи или друго полицейско правомощие. \r\nДепутатите ще продължат и гласуването на окончателни промени в Закона за концесиите. Те вече определиха срокът на концесиите да не е по-дълъг от 35 години, освен ако със закон не е предвиден друг срок. Предстои да се гласуват условията за сключване на концесионен договор и финансирането на дейността по държавните концесии.", "date": "2017.11.16", "title": "Парламентът ще реши дали граничните полицаи да могат да издирват и разследват на територията на цялата страна"}
{"url": "http://www.focus-news.net/news/2017/11/16/2457547/darzhavniyat-glava-rumen-radev-shte-vrachi-pocheten-znak-na-prezidenta-na-republikata-na-fondatsiya-aleksandar-fon-humbolt.html", "text": "Държавният глава Румен Радев ще удостои Фондация „Александър фон Хумболт“ с Почетен знак на Президента на Републиката. Това съобщиха от прессекретариата на държавния глава. Събитието ще се състои в Националния археологически институт с музей при Българската академия на науките.", "date": "2017.11.16", "title": "Държавният глава Румен Радев ще връчи Почетен знак на Президента на Републиката на Фондация „Александър фон Хумболт“"}
{"url": "http://www.focus-news.net/news/2017/11/16/2457548/bbc-frantsiya-shte-prieme-bivshiya-livanski-premier-saad-hariri.html", "text": "Франция ще приеме бившия ливански премиер Саад Харири и неговото семейство, предаде BBC. Френският президент Еманюел Макрон по-рано покани Харири, но уточни, че не му е предложено политическо убежище. Според френски представители, Харири се очаква „в идните дни“ да пристигне в страната. \r\nНеочакваната оставка на ливанския премиер, обявена на 4 ноември по време на посещение в Саудитска Арабия, предизвика политическа криза. В сряда ливанският президент Мишен Аун публично обвини Рияд, че ограничава свободата на Харири. Той обаче заяви, че е добре и че скоро ще се завърне в Ливан.  Калина Жекова", "date": "2017.11.16", "title": "BBC: Франция ще приеме бившия ливански премиер Саад Харири"}
{"url": "http://www.focus-news.net/news/2017/11/16/2457549/ministar-temenuzhka-petkova-shte-prisastva-na-predstavyaneto-na-doklada-na-ban-za-vazmozhnostite-za-realizatsiya-na-aktivite-za-belene.html", "text": "Министърът на енергетиката Теменужка Петкова ще присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“. Това съобщиха от пресцентъра на Министерството на енергетиката.\r\nПредставянето ще се състои от 14.00 часа в сградата на БАН в столицата – \"15-ти ноември\" 1, зала - Голям салон на БАН.", "date": "2017.11.16", "title": "Министър Теменужка Петкова ще присъства на представянето на доклада на БАН за възможностите за реализация на активите за \"Белене\""}
{"url": "http://www.focus-news.net/news/2017/11/16/2457550/ministar-nikolay-nankov-shte-proveri-remonta-na-iztochnata-tangenta-na-sofiyskiya-okolovrasten-pat.html", "text": "На 16 ноември министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Дончо Атанасов, ще направи инспекция на ремонтните дейности на източната тангента на Софийския околовръстен път. Това съобщиха от пресцентъра на Министерство на регионалното развитие и благоустройството. Проверката ще започне в 12.00 часа, в дясното локално платно, на 500 м след надлез „Казичене“, в посока от автомагистрала „Тракия“ към автомагистрала „Хемус“.\r\nНа събитието е поканен да присъства и министър-председателят Бойко Борисов.", "date": "2017.11.16", "title": "Министър Николай Нанков ще провери ремонта на източната тангента на Софийския околовръстен път"}
{"url": "http://www.focus-news.net/news/2017/11/16/2457551/ministar-tsetska-tsacheva-shte-uchastva-v-sreshtata-na-ministrite-po-vaprosite-na-pravosadieto-i-vatreshnite-raboti-es-sasht.html", "text": "Министърът на правосъдието Цецка Цачева е на работно посещение в САЩ, където ще вземе участие в редовната среща на министрите на правосъдието и вътрешните работи Европейски съюз - Съединени американски щати във Вашингтон на 16 и 17 ноември 2017 г. Това съобщиха от пресцентъра на Министерство на правосъдието. Срещата в американската столица е в контекста на трансатлантическия диалог и се провежда под егидата на Естонското председателство на Съвета на ЕС.\r\nВ дневния ред ще бъдат поставени теми за обсъждане от взаимен интерес в областта на правосъдието и вътрешните работи.\r\nВ рамките на визитата на министър Цачева в САЩ са предвидени също двустранни срещи в Държавния департамент, както и среща с българската общност там.", "date": "2017.11.16", "title": "Министър Цецка Цачева ще участва в срещата на министрите по въпросите на правосъдието и вътрешните работи ЕС – САЩ"}
{"url": "http://www.focus-news.net/news/2017/11/16/2457552/ministar-krasimir-karakachanov-i-nachalnikat-na-otbranata-general-leytenant-andrey-botsev-shte-prisastvat-na-praznika-na-suhopatnite-voyski.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват на тържественото събрание-концерт за празника на Сухопътните войски, съобщиха от пресцентъра на министерството. То ще се проведе в киносалона на Военната академия „Г.С. Раковски” от 10.00 часа. На него военнослужещи и цивилни служители от Сухопътните войски ще бъдат отличени с награди от министъра на отбраната и началника на отбраната за проявен професионализъм при изпълнение на служебните задължения.", "date": "2017.11.16", "title": "Министър Красимир Каракачанов и началникът на отбраната генерал-лейтенант Андрей Боцев ще присъстват на празника на Сухопътните войски"}
{"url": "http://www.focus-news.net/news/2017/11/16/2457553/glavniyat-prokuror-sotir-tsatsarov-shte-bade-izslushan-v-parlamentarnata-komisiya-za-borba-sas-sivata-ikonomika-i-kontrabandata.html", "text": "Главният прокурор Сотир Цацаров ще бъде изслушан в парламентарната комисия за наблюдение на приходните агенции и борба със сивата икономика и контрабандата. Това се посочва в дневния ред на заседанието на комисията. Главният прокурор ще представи на депутатите действията на Прокуратурата по отношение на паралелния износ на лекарства. Той ще отговаря на въпроси за противодействието на контрабандата на рискови и акцизни стоки, както и на застрашаващи живота или здравето. Сотир Цацаров ще даде информация и за системата БАЦИС (Българска акцизна централизирана информационна система), както и за създадените предпоставки за допускане заличаването на акцизни, данъчни документи.", "date": "2017.11.16", "title": "Главният прокурор Сотир Цацаров ще бъде изслушан в парламентарната комисия за борба със сивата икономика и контрабандата"}
{"url": "http://www.focus-news.net/news/2017/11/16/2457554/voa-islyamska-darzhava-shte-poddarzha-virtualen-halifat-dori-sled-kato-bade-okonchatelno-pobedena-v-siriya-i-irak.html", "text": "На фона на загубите, които „Ислямска държава“ търпи в Сирия и Ирак, терористичната групировка и нейните симпатизанти продължават да демонстрират способността си да използват интернет, за да редаликализират, набират нови членове и вдъхновяват актове  на тероризъм в региона и по света, коментира Voice of America. \r\nСпоред експерти, възможността на джихадистите да произвеждат и разпространяват нови пропагандни материали се е съкратила съществено, особено след като загубиха контрола върху северния сирийски град Рака, който бяха провъзгласили за своя столица и седалище на своите медии. \r\nВ същото време обаче циркулацията на старо медийно съдържание и лесният достъп до социални медии е знак, че виртуалният халифат ще продължи да вирее в киберпространството известно още време, дори след окончателното падане на „Ислямска държава“.  Калина Жекова", "date": "2017.11.16", "title": "VOA: „Ислямска държава“ ще поддържа виртуален халифат дори след като бъде окончателно победена в Сирия и Ирак"}
{"url": "http://www.focus-news.net/news/2017/11/16/2457555/ombudsmanat-maya-manolova-shte-otkrie-v-sliven-liderskata-akademiya-uchilishte-po-tolerantnost.html", "text": "Омбудсманът Мая Манолова ще открие Петата национална среща на представители на Ученическите парламенти от цялата страна – Лидерска академия „Училище по толерантност“, организирана от център „Амалипе“. Това съобщиха от пресофиса на омбудсмана. Събитието ще се състои от 14.00 часа в хотел „Спорт Палас“ в град Сливен.\r\nНад 200 ученици от цялата страна, избрани от своите съученици и училища, ще обсъдят с омбудсмана проблеми като агресията и насилието в училище, езика на омразата и отношението на обществото към уязвимите групи деца, условията за достъп на ромските общности до качествено образование и др.\r\nЦелта на академията е да събере на едно място ученици от 7 до 12 клас, председатели на ученическите парламенти, за да дискутират и планират дейности по теми за толерантността, активизирането на учениците, насърчаването на ромските младежи и девойки да продължат образованието си в средни и висши училища. \r\nПрез трите дни на работа на лидерската академия, младите хора ще представят своите идеи за ранните бракове, професионалното ориентиране, лидерството и менторството, планирането на застъпнически кампании.", "date": "2017.11.16", "title": "Омбудсманът Мая Манолова ще открие в Сливен Лидерската академия „Училище по толерантност“"}
{"url": "http://www.focus-news.net/news/2017/11/16/2457556/v-narodnoto-sabranie-shte-badat-otkriti-informatsionni-shtandove-za-deynostta-na-zdravnite-mediatori.html", "text": "В Народното събрание ще бъдат открити 4 информационни щанда, на които народните представители и гостите на парламента ще могат да се запознаят с дейността на здравните медиатори. Инициативата е на Сдружение „Национална мрежа на здравните медиатори” и е под патронажа на парламентарната Комисия по здравеопазването. Това съобщиха от пресцентъра на Народното събрание.\r\nВ 11.30 часа председателят на Комисията по здравеопазването д-р Даниела Дариткова ще открие щандовете, разположени в кулоарите на Народното събрание. Здравни медиатори от Сдружение „Национална мрежа на здравните медиатори” ще предоставят информация за дейността и постиженията им в областта на превантивната медицина, сексуалното и репродуктивното здраве, както и за работата им с институции и в общността. \r\nПо повод 10-годишнината от създаването на Сдружение „Национална мрежа на здравните медиатори” в 12.30 часа в зала „Изток” на Народното събрание е организирана дискусия. На нея са поканени представители на държавни институции, на съсловни организации в сферата на здравеопазването, на професионални, неправителствени и пациентски организации, както и водещи български медицински специалисти и експерти.", "date": "2017.11.16", "title": "В Народното събрание ще бъдат открити информационни щандове за дейността на здравните медиатори"}
{"url": "http://www.focus-news.net/news/2017/11/16/2457557/sofiya-shte-bade-pusnato-dvizhenieto-po-bul-todor-kableshkov-ot-bul-bakston-do-ul-mayor-gortalov.html", "text": "Движението по бул. „Тодор Каблешков“ от бул. „Бъкстон“ до ул. „Майор Горталов“ (магазин „Кауфланд“) ще бъде пуснато, съобщиха от пресцентъра на Столична община. Участъкът е разширен до 4-лентов, с нови тротоари, улично осветление, мостово съоръжение и корекция на реката. Довършителните дейности по тротоарите и изграждането на ограда ще бъдат завършени до края на месеца. Разширението в следващия участък – от магазин „Кауфланд“ до бул. „Цар Борис III“ ще завършим догодина, заедно с ремонт на кръстовището на бул. „Цар Борис III“. \r\nВ събота, 18 ноември, ще бъде възстановено движението по бул. „Дондуков“ в участъка от ул. „Г. С. Раковски“ до бул. „Васил Левски“. Довършителните дейности по булеварда ще продължат до края на месеца.\r\nДо края на седмицата ще бъде пуснато движението и във втория участък на бул. „Монтевидео“ - от ул. „Акад. Пешев“ до ул. „Народно хоро“. До средата на декември ще се довърши участъкът до ул. „Боряна“, за който се наложиха допълнителни дейности в много голям обем и в момента се изпълняват укрепителни стени. \r\nДопълнителни дейности се наложиха и на площада пред НДК – допълнителни облицовки на стълбищните клетки и допълнителни елементи към парапета за по-голямо удобство на хората, те ще бъдат завършени до края на месец ноември.", "date": "2017.11.16", "title": "София:  Ще бъде пуснато движението по бул. „Тодор Каблешков“ от бул. „Бъкстон“ до ул. „Майор Горталов“"}
{"url": "http://www.focus-news.net/news/2017/11/16/2457558/denyat-16-noemvri-v-balgarskata-istoriya.html", "text": "През Първата световна война на тази дата български военни части навлизат в град Призрен (дн. в Косово). През ноември 1915 година австрийската и българската армия превземат в бърза последователност градовете Митровица, Прищина и Призрен, а българската войскова част, влязла в тогавашния сръбски град Призрен, е Трета дивизия. \r\nПрез 1996 г. от космодрума Байконур е изстреляна междупланетна станция \"Марс 96\", в която БАН участва с 3 апаратури. Станцията \"Марс 96\" не успява да постигне целта си.\r\n2006 г.\r\nПрезидентът на Република България присъжда орден „Св. св. Кирил и Методий“ първа степен на:\r\n1. Проф. д-р Георги Бакалов - „ за големите му заслуги към Република България в областта на образованието и науката“\r\n2. Проф. дфн Боряна Христова - „за големите ѝ заслуги към Република България в областта на образованието и науката”\r\n2005 г.\r\nПравителството на Естония ратифицира Договора за присъединяването на Република България и Румъния към Европейския съюз с пълно мнозинство.\r\n2002 г.\r\nБългарският президент Георги Първанов и македонският Борис Трайковски се срещат в Банско \"на четири очи\". Трайковски изразява задоволството си, че България ще стане член на НАТО.\r\n1988 г.\r\nВ. \"Стършел\" престава да бъде издание на ЦК на БКП, но на 30 декември същата година неговият главен редактор Христо Пелитев получава заповед за уволнение именно от ЦК. През 1989 г. ЦК на БКП назначава на този пост Орлин Орлинов и отново обявява вестника за свое издание.\r\n1971 г.\r\nВ София се провежда Първи конгрес на Съюза на научните работници.\r\nСъюзът на учените в България (СУБ) е творческо обществено-професионално сдружение. Основан е през 1944 г. в София от група учени. До 1990 г. е под името Съюз на научните работници. Негов първи председател е Асен Хаджиолов. Издава бюлетин “Научен живот” (1958-1990 г.), сп. “Наука” (1990 г.) и сп. “Сиенца мондо” (на есперанто). Член на Световните федерация на научните работници (от 1948 г.).\r\n1970 г.\r\nВ периода 16 – 20 ноември в София се провежда Втора национална конференция на българските писатели. На последното й заседание възниква проблемът с т.нар. случай “Солженицин\", свързан с реакцията на писателите към предложената за гласуване протестна телеграма до Нобеловия комитет в Стокхолм, присъдил наградата за литература на Ал. Солженицин. Против телеграмата гласува Благой Димитров, а Марко Ганчев, Валери Петров, Христо Ганев и Гочо Гочев гласуват с \"въздържал се\".\r\n1945 г.\r\nОпозиционните лидери Никола Петков, Коста Лулчев и Петко Стоянов отправят писмо до министър-председателя Кимон Георгиев с искане за ново отлагане на изборите.\r\nКимон Георгиев е политически и държавен деец. Роден е на 11 август 1882 г. в Пазарджик. Завършва Военното училище в София и участва във войните 1912–1918 г. като офицер. Един от основателите на Военния съюз, Кимон Георгиев е избран за член на централното му ръководство. Участва в ръководството и на създадения през 1922 г. Народен сговор. Той е сред главните организатори на държавния преврат на 9 юни 1923 г. Включва се в изграждането на Демократическия сговор. Министър на железниците, пощите и телефоните от 1926 г. до 1928 г. във второто сговористко правителство на А. Ляпчев. Налага се като лидер в Политическия кръг \"Звено\", активно участва в подготовката и провеждането на държавния преврат на 19 май 1934 г. Министър-председател е от 19 май 1934 до 22 януари 1935 г. Във вътрешната си политика прокарва идеята за надпартийна власт и управление на елита. За целта е отменена Търновската конституция и е разпуснато Народното събрание. Във външната си политика се стреми към сближаване с Югославия и Франция, възстановява дипломатическите отношения със СССР. Влиза в конфликт с царя. След януари 1935 г. преминава в опозиция. Постепенно заема демократични позиции и търси сътрудничество с БЗНС \"Ал. Стамболийски\", а по-късно и с РП. Привърженик е на сътрудничеството със СССР. Обявява се срещу съюза на България с хитлеристкия блок в началото на Втората световна война 1939–1945 г. През 1942 г. заедно с ръководения от него Политически кръг \"Звено\" приемат предложението на БРП за образуване на Отечествен фронт. Избран е в Националния комитет на ОФ. От 9 септември 1944 до ноември 1946 г. е министър-председател на първото отечественофронтовско правителство. След това заема редица важни държавни постове: министър на външните работи (до декември 1947 г.), министър на електрификацията и мелиорациите (до март 1959 г.), председател на Комитета по строителство и архитектура, заместник -председател на МС, заместник- председател на Националния съвет на ОФ и пр.\r\nВ САЩ пристигат 88 германски учени, автори на всички най-важни секретни разработки в нацистка Германия.\r\nОфициално е обявено откриването на новите тежки метали америций и кюрий.\r\nУчредена е световната организация за култура и образование ЮНЕСКО.\r\n1935 г.\r\nБългария започва да прилага стопанските и финансови санкции, приети от Обществото на народите срещу Италия поради конфликта й с Етиопия (до 14 юли 1936 г.).\r\n1927 г.\r\nВ София е основан Всебългарски съюз \"Отец Пайсий\" с председател софийския митрополит Стефан за борба против Ньойския договор и за обединение на българите.\r\n1920 г.\r\nОбнародван е Закон за жандармерията.\r\nЖандармерията е основана на 26 юли 1881 г. с указ на княз Александър Батенберг като структура за осигуряване на реда в Княжество България. В началото е съставена от въоръжени руски пеши отряди и конници за борба с престъпниците и черкезите. До септември 1944 г. е разформирована и възстановявана три пъти. Първият период на съществуването й е до Балканската война, вторият - от 1919 г. след Ньойския договор до 1925 г., третият - от 19 февруари до 11 септември 1944 г. От 1948 г. до 1961 г. съществува като Вътрешни войски по съветски модел. През 1985 г. НС \"Вътрешни войски\" са възстановени като обновена структура за осигуряване на вътрешния ред. Просъществуват до 1997 г., когато с новия Закон за МВР се преобразува в НС \"Жандармерия\".\r\n1919 г.\r\nВ с. Кричим, Пловдивско, е основан воден синдикат \"Въча\" за производство на електроенергия.\r\n1915 г.\r\nПо време на боевете от Първата световна война българските части навлизат в Призрен (на 28 ноември по нов стил).\r\n1899 г.\r\nОт 16 до 18 ноември (28-30 ноември по нов стил) в София се провежда първият конгрес на Народно-либералната партия.\r\nНародно-либералната партия (стамболовисти) е политическа организация, образувана през 1886–1887 г. след отцепването на привържениците на Стефан Стамболов от каравелисткото течение на старата Либерална партия и реорганизиране на дружинките на организацията \"България за себе си\". Изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. Взема участие и в коалиционния кабинет на В. Радославов (1913–1918 г.).\r\n1898 г.\r\nУмира Гаврил Баев Кръстевич (на 28 ноември по нов стил) - изследовател на българска старина, книжовник, уредник на новобългарски книжовен език, почетен член на БКД (днешен БАН, 1872 г.).\r\n1894 г.\r\nПо предложение на Георги Губиделников е избрана парламентарна анкетна комисия за разследване делата на Стамболовото управление (на 28 ноември по нов стил). Комисията е в състав: д-р Димитър Моллов, д-р Минчо Цачев, Стоян Михайловски, М. Бояджиев, Димитър Попов и Велчо Велчев. В \"Доклад на парламентарната анкетна комисия\" от 1895 г. те посочват многобройни нарушения на повечето Стамболови министри.\r\n1885 г.\r\nСлед намесата на австро-унгарския пълномощен министър в Белград е спряно настъплението на българските войски (на 28 ноември по нов стил). Започват преговори за примирие.\r\n1868 г.\r\nПатриаршията изпраща на Високата порта официалните си възражения по двата правителствени проекта за разрешаване на българския църковен въпрос (на 28 ноември по нов стил). В отговора се предлага свикването на вселенски събор.\r\n1860 г.\r\nВалията на Русе нарежда на каймакамина в Шумен да вземе мерки срещу внасянето и разпространението на изданията на Георги Раковски в пределите на Османската империя (на 28 ноември по нов стил).На тази дата са родени:\r\n1943 г.\r\nРоден е Панайот Славчев - български аранжор на популярна музика, пианист, композитор, диригент.\r\n1928 г.\r\nРодена е Зорница Попова – българска композиторка.\r\n1924 г.\r\nРоден е Димо Димитров Коларов - български оператор.\r\n1915 г.\r\nНа 16 ноември 1915 г. (28 ноември по нов стил) е роден Асен Димитров Диамандиев - български музикален педагог, хоров диригент и композитор.\r\n1908 г.\r\nНа 16 ноември 1908 г. (28 ноември по нов стил) е родена Вера Тодорова Недкова - българска художничка. На тази дата умират:\r\n2014 г.\r\nУмира Натанаил Неврокопски, български духовник и архиерей.\r\n1934 г.\r\nУмира Георги Стоянов Тодоров - български офицер, генерал от пехотата (от 15 август 1917 г.).\r\n1931 г.\r\nУмира Иван Иванов Фичев –  български офицер, генерал-лейтенант ( от 1 януари 1914 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.16", "title": "Денят 16 ноември в българската история"}
{"url": "http://www.focus-news.net/news/2017/11/16/2457559/pernik-kmetat-vyara-tserovska-shte-dade-preskonferentsiya-i-shte-napravi-otchet-za-dvete-godini-ot-upravlenieto-si.html", "text": "Кметът на Община Перник Вяра Церовска ще даде пресконференция и ще направи отчет за двете години от управлението си. Това съобщиха от пресцентъра на Община Перник. Събитието ще се проведе от 10.00 часа в заседателната зала на Общината.", "date": "2017.11.16", "title": "Перник: Кметът Вяра Церовска ще даде пресконференция и ще направи отчет за двете години от управлението си"}
{"url": "http://www.focus-news.net/news/2017/11/16/2457560/sluzhitelite-v-zatvorite-v-balgariya-zapochvat-simvolichen-protest.html", "text": "Служителите в затворите в България започват поетапно символичен протест от днес. Решението служителите на затворите и съдебна охрана да носят трикольорни ленти бе взето на заседание на УС на 3 ноември в Пловдив, съобщиха от синдиката. Техните искания се отнасят до настояване за финансово обезпечаване на дейността на ГД „Изпълнение на наказанията” и ГД „Охрана”, обезпечаване на необходимите средства за основно възнаграждение на персонала, придружаващите допълнителни плащания с постоянен характер и други възнаграждения и плащания за персонала, равностойни на служителите на МВР.\r\nОт Синдикат на служителите в затворите в България считат, че е време да започнат да задават неудобни въпроси и като начало очакват конкретен отговор от институциите в България на въпроса защо при очевидното наличие на бюджет за сключване на договора за застраховка не е сключен договор за задължителната по закон Групова рискова застраховка „Живот” за личния състав на ГД „Изпълнение на наказанията”, за изтичащата 2017 година, при временна загуба на работоспособност, причинена от трудова злополука или от злополука, настъпила по повод на изпълнение на служебни задължения или злоумишлени действия на трети лица, настъпила по повод на изпълнение на служебни задължения, с което видно работодателят не предоставя адекватна и пълноценна защита на интересите на служителите при съществуващия висок риск от посегателство над персонала в местата за лишаване от свобода, и при постоянния контакт с инфекциозно болни, което демонстрира нежелание служителите да получат подкрепа за ефективно изпълнение на служебните задължения?\r\nПротестната кампания на служителите на затворите ще продължи с провеждане на синдикални събрания на открито пред затворите и съдебните сгради в страната. Като част от щафетната подготовка на синдикалните дружества за по-продължителни протести, на 16 ноември от 10.00 часа ще излязат на открито пред затвора надзиратели, служители в следствения арест и съдебната охрана в София.", "date": "2017.11.16", "title": "Служителите в затворите в България започват символичен протест"}
{"url": "http://www.focus-news.net/news/2017/11/16/2457561/blagoevgrad-v-grada-shte-se-provede-initsiativata-festival-na-tolerantnostta.html", "text": "„Фестивал на толерантността“ ще се проведе в Благоевград. Инициативата се организира по повод Международния ден на толерантността. Това съобщиха от пресцентъра на Община Благоевград. Събитието ще започне в 11.00 часа на пл. „Георги Измирлиев“. „Фестивал на толерантността“ цели да насърчи социалното сближаване на гражданите в Благоевград. По време на празника, ученици от четири гимназии в Благоевград (Езикова гимназия \"Акад. Л. Стоянов“, Природо-математическа гимназия \"Акад. С. П. Корольов\", Професионална гимназия по строителство, архитектура и геодезия \"Васил Левски\" и Национална хуманитарна гимназия \"Св. св. Кирил и Методий\"), заедно с екипа на Активно Българско Общество и международни доброволци, ще представят техни инициативи, свързани с темата за социалното сближаване. Жители и гости на Благоевград ще могат да се включат в интерактивните дейности и игри, организирани от младежите, и да научат повече по темата за социалното разделение и различните начини за справяне с проблема. \r\n\"Фестивал на толерантността\" (\"Festival of Tolerance\") е част от проект \"The Legacy of Inclusion\" - пилотна дейност, финансирана от Европейска Младежка Фондация към Съвета на Европа и се организира от сдружение \"Активно Българско Общество\" съвместно с Община Благоевград. Целта му е да обедини група млади хора в борбата срещу социалното разделение, стереотипите и предразсъдъците към малцинствените групи.", "date": "2017.11.16", "title": "Благоевград: В града ще се проведе инициативата „Фестивал на толерантността“"}
{"url": "http://www.focus-news.net/news/2017/11/16/2457562/gd-granichna-politsiya-intenziven-e-trafikat-za-tovarni-avtomobili-na-izhodite-na-gkpp-kapitan-andreevo-i-na-gkpp-lesovo.html", "text": "Интензивен е трафикът за товарни автомобили на изходите на ГКПП „Капитан Андреево“ и на ГКПП „Лесово“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2017.11.16", "title": "ГД „Гранична полиция“: Интензивен е трафикът за товарни автомобили на изходите на ГКПП „Капитан Андреево“ и на ГКПП „Лесово“"}
{"url": "http://www.focus-news.net/news/2017/11/16/2457563/ministar-nikolina-angelkova-predstavitelite-na-turisticheskiya-bransh-sa-absolyutno-protiv-totalnata-zabrana-na-premestvaemite-obekti-v-kurortite.html", "text": "Представителите на туристическия бранш са абсолютно против тоталната забрана на преместваемите обекти в курортите. Това каза министърът на туризма Николина  Ангелкова в предаването „Тази сутрин“ по бТВ. „След вчерашната обществена дискусия, на която бяха поканени абсолютно всички заинтересовани страни и представители на туристическия бранш - на работодателските организации, кметове, сдружения на общините и хора, които работят в бранша, - стана ясно, че голяма част от тях не искат пълна забрана за премахване на преместваеми обекти – напр. павилиони и ресторанти. Според тях, ако тези преместваеми обекти се премахнат напълно няма да има никаква друга услуга освен тази, която се предлага като all inclusive в хотелите. И това ще доведе както до намаляване на туристопотока, така и до безработица в тези райони, защото много хора ще останат без работа“, обясни тя.\r\nМинистър Ангелкова уточни, че премахването на преместваеми обекти от А до Я – т.е. от Синеморец до Шабла, ще създаде изключително голямо напрежение. „За това и всички се обединихме около идеята, че трябва да се приложи абсолютен и тотален контрол, спазване на всички изисквания и премахване на тези обекти, които не отговарят на законовите изисквания, но не и тотална забрана“, каза още тя.\r\nОтносно разминаването с гледната точка на вицепремиера Валери Симеонов, който поиска да се наложи тотална забрана на премествамеите обекти, тя коментира, че е нормално в един екип, както в една къща, да има различни мнения. „Надделява обаче мнението на обществото, а то е да няма такава. Защото 90% от хората, които присъстваха вчера на дискусията, изразиха отношение против нея. Контролът ще продължава да се изисква и трябва да се спазват всички законови изисквания“, обясни Ангелкова.", "date": "2017.11.16", "title": "Министър Николина Ангелкова: Представителите на туристическия бранш са абсолютно против тоталната забрана на преместваемите обекти в курортите"}
{"url": "http://www.focus-news.net/news/2017/11/16/2457564/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с монтаж на хидрофорна уредба до бл. 228 жк. „Красно село“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nбл. 228, бл. 228А, бл. 229, бл. 230, бл. 231. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 228.\r\nВъв връзка с подмяна на спирателен кран на бул. „Арсеналски“, жк. „Лозенец“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бул. „Арсеналски“ от ул. „Богатица“ до ул. „Славище“ , ул. „Славище“, ул. „Бяла“; ул. „Димитър Хаджикоцев“ от ул. „Бяла“ до ул. „Димитър Хаджикоцев“ №112. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Славище“.\r\nВъв връзка с подмяна на сградно водопроводно отклонение на ул. „Мъглен“, жк. „Лагера“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Мокренски проход“ от ул. „Мъглен“ до ул. „Смолянска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Мъглен“ ъгъла с ул. „Мокренски проход“.\r\nВъв връзка с подмяна на спирателен кран на бул. „Мадрид“, кв. „Подуене“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Оборище“ до ул. „Мърфи“; бул. „Мадрид“ от бул. „Евлоги и Христо Георгиеви“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №16.\r\nВъв връзка с подмяна на спирателен кран на ул. „Братя Миладинови“, Център се налага спиране на водоподаването от 9:00 до 14:00 часа на клиентите на „Софийска вода”, живеещи в района на: ул. „Братя Миладинови“ от ул. „Св. Св. Кирил и Методий“ до бул. „Сливница“; ул. „Гривица“ от ул. „Братя Миладинови“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ на ъгъла с ул. „Гривица“.\r\nВъв връзка с подмяна на спирателен кран на ул. „Марина поляна“, с. Бистрица се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Марина поляна“ и ул. „Синчец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марина поляна“ на ъгъла с ул. „Калугерица“.\r\nВъв връзка с подмяна на спирателен кран на бул. „Илиянци“, кв. „Военна рампа“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Илиянци“ от ул. „Проф. Иван Георгов“ до №43. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ срещу №72.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/16/2457565/burgas-s-kontsert-v-grada-shte-bade-otbelyazan-denyat-na-tolerantnostta.html", "text": "С концерт Бургас ще отбележи Деня на толерантността – 16 ноември. Водещ и един от участващите изпълнители е Дичо, а на сцената ще се изявят още дуетът Тодор Тодоров и Богомила Цекова, както и рок групите „Stiff bones“, „Spooky tones“ и „Nevermind“. Началото е от 16.30 часа. При хубаво време концертът ще се проведе на площад „Тройката“. Ако вали, той ще бъде преместен в Културен дом на нефтохимика. Това съобщиха от пресцентъра на Община Бургас.\r\nКонцертът е част от изпълнявания от Община Бургас проект „Интегриран подход за постигане на значими и устойчиви резултати в образователната интеграция на ученици от етнически малцинства“. Той е финансиран от Оперативна програма „Наука и образование за интелигентен растеж“, съфинансирана от Европейския съюз чрез Европейските структурни и инвестиционни фондове.\r\n16 ноември е обявен от ООН за Международен ден на толерантността. Бургаският хепънинг има за цел да възпитава младежите, че за хората се съди най-вече по вътрешния им вид, а не по външния.\r\n„Толерантността е уважение, приемане и оценяване на богатото многообразие на културите на нашия свят, на нашите форми на изразяване и начини на човешкото битие. Тя е синоним на знания, отвореност, общуване и свобода на мисълта, съвестта и убежденията“, се казва в декларация на ООН, посветена на толерантността.", "date": "2017.11.16", "title": "Бургас: С концерт в града ще бъде отбелязан Денят на толерантността"}
{"url": "http://www.focus-news.net/news/2017/11/16/2457566/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2017.11.16", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/11/16/2457567/sport-grigor-dimitrov-shte-igrae-tretiya-si-mach-v-london-v-petak.html", "text": "Григор Димитров ще изиграе третия си мач от Група „Пийт Сампрас“ на турнира от сериите „Мастърс“ в Лондон в петък. Негов съперник на полуфиналите ще бъде испанския тенисист Пабло Кареньо Буста, а двубоят помежду им ще започне не преди 22:00 часа.\r\nГригор Димитров си гарантира първото място в групата, докато Буста няма шанс да продължи напред участието си в турнира. С голям залог обаче ще е двубоят Тийм – Гофен, който ще се играе от 16:00 часа днес, защото победителят ще излезе на полуфинал срещу Роджър Федерер.", "date": "2017.11.16", "title": "Спорт: Григор Димитров ще играе третия си мач в Лондон в петък"}
{"url": "http://www.focus-news.net/news/2017/11/16/2457568/denyat-16-noemvri-v-svetovnata-istoriya.html", "text": "Православната църква почита днес паметта на Свети евангелист Матей, брат на св. ап. Яков Алфеев. Свети Матей, както други апостоли, проповядвал Христовото учение в много и далечни страни: Мидия, Персия, Партия и Индия. \r\nПрез 1996 г. от космодрума Байконур е изстреляна междупланетна станция \"Марс 96\", в която БАН участва с 3 апаратури. Станцията \"Марс 96\" не успява да постигне целта си.\r\nПрусия е провъзгласена за кралство на днешния ден през 1700 година. Фредерик Шопен изнася последния концерт преди смъртта си (1848 година), а в Англия е патентована първата кинокамера (1906 г.).\r\nСАЩ откупват на концесия строителството на Панамския канал на тази дата през 1904 г. Панамският канал е географски воден път с международно значение в Централна. Америка. Дължината му е 81 600 м. Свързва пристанищата на Карибско море (Кристобал, Колон) и на Тихия океан (Панама, Балбоа). Построен е през 1914 г., каналът е официално открит през 1920 г. \r\nОклахома става 46-ят щат на САЩ. За столица е избран най-големият град - Оклахома.\r\nСАЩ и СССР установяват дипломатически отношения на тази дата през 1933 година, а през 1945 г. в САЩ пристигат 88 германски учени, автори на всички най-важни секретни разработки в нацистка Германия.\r\nПрез 1997 г. в Белгия е показана най-голямата шоколадова фигура с формата на динозавър. Тя е дълга 14 метра и 97 см, висока е 7 метра и 47 см и с обща маса от 4600 кг.\r\nНа 16 ноември е роден руският живописец Михаил Лебедев, \r\nНа 16 ноември умират: английският крал Хенри ІІІ (1272) и пруският крал Фридрих Вилхелм ІІ (1797), Гаврил Кръстевич (1898), с името на който се свързват както епизоди от борбата на българите за църковно и национално освобождение, така и моменти от следосвобожденската история на Източна Румелия, на която е вторият генерал-губернатор (главен управител). \r\n2014 г.\r\nНа вторият кръг от президентските избори в Румъния превес взима Клаус Йоханис.\r\n2013 г.\r\nНа Малдивите се провежда втори тур на президентските избори. Избран е Абдула Ямин.\r\n2012 г.\r\nМинистър-председателят на Япония Йошихико Нода разпуска долната палата на парламента и назначава предсрочни избори за 16 декември.\r\n2011 г.\r\nБившият еврокомисар Марио Монти полага клетва като премиер на Италия.\r\n2006 г.\r\nМилтън Фридман, американски икономист, статистик, известен най-вече с работата си в областта на макроикономиката и своята защита на свободния пазар. През 1976 той получава Нобелова награда за икономика \"за неговите постижения в областта на анализа на консумацията, монетарната история и теория и за неговата демонстрация на сложността на стабилизационната политика\".\r\n1997 г.\r\nВ Белгия е показана най-голямата шоколадова фигура с формата на динозавър. Тя е дълга 14 метра и 97 см, висока е 7 метра и 47 см и с обща маса от 4600 кг.\r\n1996 г.\r\nОт космодрума Байконур е изстреляна междупланетна станция \"Марс 96\", в която БАН участва с 3 апаратури. Станцията \"Марс 96\" не успява да постигне целта си.\r\nМайка Тереза става почетен гражданин на САЩ.\r\n1995 г.\r\nКралица Елизабет (1900 – 2002 г.) се подлага на операция на дясното бедро. 90 минутната операция е извършена в болница Крал Едуард VII.\r\nЕлизабет-Анжела-Маргарет е родена в Лондон на 4 август 1900 г. Кралицата майка на Великобритания е дъщеря на граф Боус-Лайън, съпруга на принц Албърт (от 12 май 1937 г. - крал Джордж VI). През Първата световна война доброволно става медицинска сестра. А. Хитлер я нарича \"най-опасната жена в Европа\". Съпругът й умира (на 6 февруари 1952 г.), но тя отстъпва трона на дъщеря си Елизабет II. Прозвището \"кралица майка\" получава при визитата си в САЩ и Канада (1954 г.). Известна е почитта й към британския премиер М. Тачър. На 9 май 1995 г. произнася прочутата си реч по повод 50 години от победата над фашизма. През 2000 г. Великобритания празнува 100-годишния си юбилей. Умира в Лондон на 30 март 2002 г. Погребана е в семейната гробница в Уиндзор.\r\n1988 г.\r\nБеназир Бхуто е избрана за министър-председател на Пакистан, с което тя става и първата жена на такъв пост в ислямския свят.\r\n1982 г.\r\nЗавръща се от първата си мисия американска космическа совалка „Колумбия\".\r\n1979 г.\r\nОткрита е първата линия на Букурещкото метро.\r\n1972 г.\r\nГенералната конференция на ЮНЕСКО приема Конвенцията за опазване на световното културно и природно наследство за създаване на Програма за световното наследство.\r\n1970 г.\r\nВ Сирия е извършен държавен преврат и начело на държавата застава Хафез ал-Асад.\r\n1966 г.\r\nВ района на Тихия океан е наблюдаван най-интензивният в историята “метеоритен дъжд” (2300 метеорита в минута).\r\n1965 г.\r\nСССР изстрелва космическия апарат Венера 3 към Венера.\r\n1955 г.\r\nКралят на Мароко - Мохамед V се завръща в страната след двегодишно заточение в Мадагаскар.\r\n1951 г.\r\nПубликуван е Законът за авторското право.\r\nАвторското право е изключителното право на автора да възпроизвежда, издава и разпространява произведенията си. Защитата на авторското право се съдържа в Закона за авторското право и сродните му права. През 1974 г. България се присъединява към универсалната конвенция за авторското право, подписана в Женева (1953 г.).\r\n1945 г.\r\nВ САЩ пристигат 88 германски учени, автори на всички най-важни секретни разработки в нацистка Германия.\r\nОфициално е обявено откриването на новите тежки метали америций и кюрий.\r\nУчредена е световната организация за култура и образование ЮНЕСКО.\r\n1938 г.\r\nЗа първи път е синтезирано веществото ЛСД от швейцарския химик д-р Алберт Хофман.\r\n1933 г.\r\nСАЩ и Съветският съюз установяват дипломатически отношения.\r\n1909 г.\r\nСъздадена е първата авиокомпания в света DELAG във Франкфурт на Майн, Германия, с подкрепата на правителството.\r\n1907 г.\r\nОклахома става 46-ят щат след присъединяването си към съюза. За столица е избран най-големият град - Оклахома.\r\n1906 г.\r\nВ Англия е патентована първата кинокамера.\r\n1904 г.\r\nСАЩ откупват на концесия строителството на Панамския канал.\r\nПанамския канал е географски воден път с международно значение в Центална. Америка. Дължината му е 81 600 м. Свързва пристанищата на Карибско море (Кристобал, Колон) и на Тихия океан (Панама, Балбоа). Построен е през 1914 г., каналът е официално открит през 1920 г. От 1914 г. до 1979 г. се намира под юрисдикцията на САЩ, до 2000 г. се управлява от специална комисия, след което преминава под пълната власт на Панама.\r\n1896 г.\r\nПроизведено е първото електричество от електроцентралата на Ниагарския водопад.\r\n1885 г.\r\nСлед намесата на австро-унгарския пълномощен министър в Белград е спряно настъплението на българските войски (на 28 ноември по нов стил). Започват преговори за примирие.\r\n1848 г.\r\nФредерик Шопен изнася последния си концерт в Лондон една година преди смъртта си.\r\n1841 г.\r\nНаполеон Герен патентова в Ню Йорк спасителния пояс.\r\n1805 г.\r\nНа територията на Австро-Унгария шест хиляден руски отряд отблъсква атака на 30 хилядна наполеонова армия.\r\n1700 г.\r\nПрусия е провъзгласена за кралство.\r\n1582 г.\r\nИван IV Грозни убива своя син и наследник, който влиза в разгорещен спор с него.На тази дата са родени:\r\n1895 г.\r\nРоден е Паул Хиндемит - германски композитор, музикален теоретик, диригент, цигулар и алтист.\r\n1876 г.\r\nРоден е Джузепе Анселми – италиански оперен певец (тенор), изтъкнат представител на италианското белканто. Музикалната си кариера започва като цигулар. От 1894 г. учи пеене при Л. Манчинели. Първата му изява като оперен певец е на сцената на Атинския театър в \"Селска чест\" от П. Маскани (1896 г.). Гастролира в Кайро, Александрия, Русия, Испания, Англия, Аржентина. Успех му носят ролите в опери на италиански и френски композитори. Умира на 27 май 1929 г.\r\n1717 г.\r\nРоден е Жан Лерон Д’Аламбер - френски математик и философ от епохата на Просвещението. Член е на Парижката АН (1741 г.), на Френската академия (1754 г.). Заедно с Д. Дидро редактира \"Енциклопедия, или тълковен речник на науките, изкуствата и занаятите\". Пише трудове по механика, диференциални уравнения и др. Умира на 29 октомври 1783 г. в Париж.На тази дата умират:\r\n2005 г.\r\nУмира Доналд Уотсън, британски основател на веганството.\r\n1878 г.\r\nУмира Джура Якшич – сръбски поет, драматург, прозаик и живописец. Автор е на историческите драми: “Преселването на сърбите” (1864 г.), “Елисавета, черногорска княгиня” (1868 г.), “Станое Главаш” (1878 г.). Живопис - “Убийството на Кара Георги”, “Княз Михаил на смъртния одър” и др. Рисува композиции на религиозни теми. Картината му “Стражеви пост” е посветена на освободителната борба на сръбския народ.\r\n1831 г.\r\nУмира барон Карл фон Клаузевиц - пруски генерал, военен теоретик и историк. Служи в пруската армия от 1792 г.\r\n1811 г.\r\nРоден е Михаил Иванович Лебедев - руски живописец. От 1834 г. живее в Италия. Автор е на пейзажи, характеризиращи се с правдиво отразяване на природата и с романтична приповдигнатост (\"В парка Гиджи\", 1837 г.). Оказва влияние върху развитието на руската пейзажна живопис.\r\n1797 г.\r\nУмира Фридрих Вилхелм II – пруски крал от 1786 г. Роден е на 25 септември 1744 г. Племенник е на Фридрих II. Въвежда строга цензура и ограничава свободата на вероизповеданието (1788 г.). Подписва враждебната към революционна Франция Пилницка декларация (1791 г.); сключва военен съюз с Австрия (1792 г.), полага началото на коалицията на европейски монарси срещу революционна Франция.\r\n1272 г.\r\nУмира Хенри III - крал (от 1216 г.) от династията Плантагенети. Роден е на 1 октомври 1207 г. Син е на Жан Безземния. Опитва се да управлява Англия, като разчита на чуждите феодали-авантюристи и на съюза с Римската курия. В края на 50-те години недоволните от тази политика барони намират подкрепа от дребните рицари, гражданите и заможните селяни. Кралят е принуден да утвърди “Оксфордските провизии” (1258 г.), създали в страната режим на баронската олигархия; по-късно чрез “Уестминстърските провизии” ограничава правата на аристокрацията. Отказването на Хенри III от спазването на “Оксфорските провизии” довежда до избухването на гражданска война (1263-1267 г.). През 1264 г. Симон дьо Монфор разбива кралската войска и пленява краля. След разгрома на опозиционните войски и гибелта на Монфор (август 1265 г.) правата му са напълно възстановени (1266 г.). Нарастващата роля на рицарството и на градовете подтиква Хенри III да създаде практиката за свикване на парламент.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.11.16", "title": "Денят 16 ноември в световната история"}
{"url": "http://www.focus-news.net/news/2017/11/16/2457569/gabrovo-do-100-metra-e-ogranichena-vidimostta-v-rayona-na-prohoda-shipka-poradi-magla.html", "text": "До 100 метра е ограничена видимостта в района на прохода Шипка поради мъгла. В останалата част от областта видимостта е нормална. Настилките са частично мокри, времето – облачно, без валежи. Това съобщиха за Радио „Фокус” – Велико Търново от Областно пътно управление-Габрово. Поради реконструкция при кръстовище „Шиваров мост“ на територията на град Габрово движението в участъка се извършва с повишено внимание. Затворен за моторни превозни средства с ширина по–голяма от 3.30 метра е участък от пътя между селата Кормянско и Малък Вършец. Ограничението е движението и за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 30 август 2018 година включително ще се извършват ремонти в участък от пътя Чехлевци-Велчевци. Движението е в едната лента. Пропаднал участък затруднява придвижването в участък от пътя между областния център и връх Шипка. Нека водачите карат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца.\r\nЛуиза ТРАНЧЕВА", "date": "2017.11.16", "title": "Габрово: До 100 метра е ограничена видимостта в района на прохода Шипка поради мъгла"}
{"url": "http://www.focus-news.net/news/2017/11/16/2457570/pregled-na-osnovnite-temi-v-dobrudzhanskiya-pechat.html", "text": "„Министър Теменужка Петкова от ГЕРБ е за добива на газ в Добруджа“, съобщава на първа страница вестник „Нова добруджанска трибуна“. Енергийният министър е коментирала идеята на омбудсмана Мая Манолова за забрана на добива на газ в този регион. Според Петкова това би означавало да развива собствените си ресурси, а това е един от приоритетите на правителството. Теменужка Петкова е отрекла също така и твърдението, че у нас има контрабанда на горива. „С европейските средства можем да се развиваме“, това е заявил кметът на Генерал Тошево Валентин Димитров по време на информационно събитие, проведено в добруджанското градче и посветено на 10 години членство в ЕС. Инициативата е била открита от областния управител Красимир Кирилов, като е част от поредицата подобни срещи, следващата от които е днес от 18,00 часа в Шабла. „Община Добрич изгражда нова битова канализация по улиците „Разлог“ и „Вежен“, съобщава още изданието. В ход са строително-монтажните работи. Над 162 000 лв. е общата стойност на дейностите по договор, като те трябва да приключат до края на тази година. Общата дължина на изградената канализация е 600 метра. Позицията, изразена от енергийния ни министър по темата за добив на газ в Добруджа, е водеща тема и за другия регионален вестник „Добруджанска трибуна“. Според Петкова забраната не е в интерес на България. По думите й исканата от националния омбудсман забрана е „много смело решение“. Компанията е проучила залежите в региона на Тошево и иска да регистрира търговски откритие на газ, за да получи разрешително за неговия добив. „Завръщане при корена“ е озаглавен материалът на краеведа Атанас Пеев, посветен на оперната прима Константина Петкова, която чества 80 години. Според автора малцина са добруджанците, които знаят в подробности нейната житейска и творческа биография. От спортната страница – „Добричките волейболисти се готвят за регионалното дерби срещу моряците“. „Левски“ е затворил кръга, побеждавайки шампионите. Столичният отбор е победил „Нефтохимик“ в отложен последен мач от VII-я кръг на Суперлигата. Срещата се е играла в столичната зала „Христо Ботев“. В лагера на „Добруджа 07“ са насочили внимание изцяло към подготовката за предстоящото дерби във Варна срещу „Черно море“.", "date": "2017.11.16", "title": "Преглед на основните теми в добруджанския печат"}
{"url": "http://www.focus-news.net/news/2017/11/16/2457571/nova-prozhektsiya-na-filma-patyat-na-voina-shte-se-sastoi-v-sofiya.html", "text": "Поради големия интерес към филма \"Пътят на воина\" в София ще се състои още една прожекция. Тя ще бъде отново в кино Одеон, днес от 18:30 ч. предаде репортер на Агенция \"Фокус\".\r\nПрожекция ще има и в гр. Елин Пелин на 21 ноември (Ден на християнското семейство) от 18:00 ч. в Общинската библиотека (вход свободен).\r\nФилмът проследява вълнуващия жизнен път на известния православен свещеник отец Георги от село Жегларци (1923 - 2015). Сценаристът Георги Тодоров е богослов и православен публицист, автор на многобройни статии и книги – главно в областта на църковната история. Режисьор е  Христо Димитров. \r\nНикола ПЕТКОВ", "date": "2017.11.16", "title": "Нова прожекция на филма \"Пътят на воина\" ще се състои в София"}
{"url": "http://www.focus-news.net/news/2017/11/16/2457572/burgas-obshtinskiyat-savetnik-ot-gerb-dimitrinka-bulanova-organizira-priemna-za-grazhdani.html", "text": "Общинският съветник от ГЕРБ - Бургас Димитринка Буланова организира приемен ден от 16.30 часа в централата на партията в морския град на ул. „Конт Андрованти 5”. Това съобщиха от пресцентъра на ПП ГЕРБ. Димитринка Буланова е член на две постоянни комисии – по международно сътрудничество, оперативни програми и неправителствени организации и по транспорт и морско дело. Общинският съветник участва и в Комисия за провеждане на търгове, конкурси, приватизация и реализация на малки благоустройствени проекти, както и в Местна комисия по чл.8, ал.2 от Закона за уреждане правата на граждани с многогодишни жилищноспестовни влогове, където е председател. Записвания се правят на място в офиса на партията или на телефон 056 81 90 40.", "date": "2017.11.16", "title": "Бургас: Общинският съветник от ГЕРБ Димитринка Буланова организира приемна за граждани"}
{"url": "http://www.focus-news.net/news/2017/11/16/2457573/dobrich-patnite-nastilki-v-grada-sa-vlazhni-i-hlazgavi.html", "text": "Пътните настилки в града са влажни и хлъзгави, предаде кореспондентът на Радио „Фокус” – Варна. Ремонтни дейности се осъществяват по път II – 29 в района на разклона на Дебрене – Добрич и по път II – 97 по част от Околовръстния път на Добрич. По тези две пътни отсечки движението на автомобили се осъществява с повишено внимание заради ремонтните дейности. Срокът за приключването им е 30 март следващата година. До края на месеца продължават частичните ремонти дейности на асфалтова настилка по част от пътя за Варна. Движението на МПС се извършва с повишено внимание, няма въведено ограничение. Температурата в Добрич е около 8 градуса към 8,30 часа, времето е облачно и мъгливо, тихо е. \r\nЖулиета НИКОЛОВА", "date": "2017.11.16", "title": "Добрич: Пътните настилки в града са влажни и хлъзгави"}
{"url": "http://www.focus-news.net/news/2017/11/16/2457574/klner-stadt-anzeiger-germanski-teroristi-ot-islyamska-darzhava-sa-planirali-atentati-s-distantsionno-kontrolirani-avtomobili.html", "text": "Група германски терористи от близкоизточната радикална групировка „Ислямска държава“ са планирали извършването на атентати чрез използването на дистанционно контролирани автомобили – включително и на територията на ФРГ, съобщава регионалният ежедневник  Kölner Stadt-Anzeiger. \r\nТерористите са разполагали с чертеж за дистанционно управлявана кола. Следователите са открили и видеоклипове за обучение как подобни машини може да бъдат управлявани до крайната точка на тяхното предназначение. \r\nСъгласно разпространената информация, зад плановете стоят двама братя – Йомер и Юсуф Д., убити при въздушни удари на водената от САЩ международна коалиция срещу джихадистите. Според констатациите на прокурорите в Дюселдорф, убитите братя от Херне са поддържали тесни контакти с предполагаеми лидер на „Ислямска държава“ в Германия – Абу Валаа, който понастоящем се намира в затвора. Тереза Герова", "date": "2017.11.16", "title": "Kölner Stadt-Anzeiger: Германски терористи от „Ислямска държава“ са планирали атентати с дистанционно контролирани автомобили"}
{"url": "http://www.focus-news.net/news/2017/11/16/2457575/nad-250-srednoshkoltsi-shte-uchastvat-v-natsionalno-uchenichesko-sastezanie-v-stopanska-akademiya-d-a-tsenov-svishtov.html", "text": "22-ро по ред Национално ученическо състезание ще се проведе на 17 ноември 2017 г. в Стопанска академия „Димитър А. Ценов” – гр. Свищов. Това съобщиха от пресцентъра на академията. Предварителна заявка за участие са направили над 250 средношколци от елитни училища в 20 града на България. Състезанието ще се проведе в направленията „Счетоводство”, „Икономика и управление на туризма”, „Управление на проекти”, „Аграрна икономика”, „Икономикс”, „Митнически и данъчен контрол”. \r\nОфициалното откриване ще се състои в аулата на свищовското висше училище от 11:00 ч. Организаторите обещават изключително атрактивни задания, перфектни условия за индивидуално и отборно представяне, награди и сертификати за участие.", "date": "2017.11.16", "title": "Над 250 средношколци ще участват в Национално ученическо състезание в Стопанска академия „Д. А. Ценов” – Свищов"}
{"url": "http://www.focus-news.net/news/2017/11/16/2457576/pregled-na-osnovnite-temi-vav-velikotarnovskiya-pechat.html", "text": "„Магазини в старата част се дават по 200 лв. на месец,  никой не ги иска“ е заглавие от първа страница на областния всекидневник „Янтра Днес”. Помещенията се опразват едно след другo, улицата под Самоводската чаршия във В. Търново става все по-празна. Каква е причината за това, прочетете на страниците на ежедневника. „Производители на малини и ягоди от цял свят идват в Арбанаси“ е друго заглавие от днешното издание. Световна конференция на производителите на малини и ягоди ще се проведе в Арбанаси следващата година, това съобщи Божидар Петков, председател на Националната асоциация на малинопроизводителите и ягодоплодните по време на среща, която се провежда в архитектурния резерват от 14 до 16 ноември. Повече за форума научете от всекидневника. „Раздават ябълки срещу цигари във Велико Търново“, пише още вестникът. По случай Международния ден без тютюнопушене – 16 ноември, днес в 12.00 часа пред Община Велико Търново ученици и доброволци ще заменят цигари за ябълки. Допълнителна информация за акцията ще разберете от страниците на вестника. „Съдят мъж, гръмнал друг, след което се прострелял е новина от криминалната хроника. На страниците на вестника ще откриете статия, разказваща за  известна блогърка и великотърновски готвач, които „събраха рецепти за любов“. „Гиривен туризъм“ – цените на дизела в Г. Оряховица с 23 ст. по-ниски от тези във В. Търново“ е заглавие от другия областен ежедневник „Борба“. 23 стотинки разлика в цените на дизела във Велико Търново и Горна Оряховица кара мнозина да зареждат по-евтино гориво в железничарския град. На повечето бензиностанции в старата столица нафтата се продава по 2.10 – 2.20 лв. за литър, докато в съседния град тя все още е 1.89 лв., показа наша проверка. Допълнителна информация за цените на горивата научете от „Борба“. „Графични дизайнери и специалисти по електронна търговия искат да обучават две търновски гимназии“ е друга тема от вестника. Две нови професии – специалист по електронна търговия и графични дизайнери, искат да въведат в профилите си две великотърновски гимназии „Вела Благоева“ и „Емилиян Станев“.  От къде е дошла идеята и дали тя има реална реализация, прочетете на страниците на ежедневника. „Свищовски доцент по икономика е сред най-големите оръжейни колекционери в България“  е друга тема от всекидневника. Доцент Димитър Найденов, преподавател по икономика от Стопанска академия, е сред най-големите оръжейни колекционер в страната. Той не твърди подобно нещо за себе си, но запознати са категорични, че свищовлията е най-големият колекционер в Северна България. Какви и колко експонати притежава той разберете от вестника. „Гигантска манатарка откъснаха в Еленския балкан“, пише още ежедневника. Преди падането на първия сняг в Еленския балкан се раждат гъби манатарки, и то с гигантски размери. Огромната гъба е с тегло близо 3 кг и диаметър на гуглата 40 см. Повече за това кой и как я е намерил, научете от „Борба“. На страниците на  днешното издание е поместена и статия, разказваща за бъдещ юрист, който е с „номинация за Академичната награда на Община Велико Търново.", "date": "2017.11.16", "title": "Преглед на основните теми във великотърновския печат"}
{"url": "http://www.focus-news.net/news/2017/11/16/2457577/ruska-chudotvorna-ikona-na-sv-luka-voyno-yasenetski-krimski-shte-bade-izlozhena-za-poklonenie-v-troyanskiya-manastir.html", "text": "На 17 ноември, петък,  в Троянската света обител \"Успение на Пресвета Богородица\", от 10.00 часа, ще бъде отслужен молебен канон за здраве и спасение пред руска чудотворна икона на свети Лука Кримски. В нея е вградена частица от ковчега му, в който е бил погребан, предаден репортер на Агенция \"Фокус\".\r\nОт 11.00 часа в манастира ще бъде представена детската книга за свети Лука Кримски „Свети Лука Доктора“ на журналиста Ангел Бончев.  От 11.30 е прожекцията на филма „Светителят хирург“.\r\nКнигата „Свети Лука Доктора“ и филма „Светителят хирург“ ще бъдат представени безплатно в манастира в присъствието на автора. Филмът и книгата излязоха с благословението на Негово високопреосвещенство Пловдивския митрополит Николай. \r\nНикола ПЕТКОВ", "date": "2017.11.16", "title": "Руска чудотворна икона на св. Лука Войно-Ясенецки Кримски ще бъде изложена за поклонение в Троянския манастир"}
{"url": "http://www.focus-news.net/news/2017/11/16/2457578/pregled-na-osnovnite-temi-v-starozagorskiya-pechat.html", "text": "„Връщат старата слава на парк \"Аязмото\" с амбициозен проект“ е водещо заглавие от страниците на вестник „Старозагорски новини“. Вчера беше направена символичната първа копка. Със Света литургия за здраве и благоденствие в първия ден от Коледния пост, отслужена от игумена на Шипченския манастир - архимандрит Богослов, започна работата по проект за реконструкция и цялостно обновяване на парк \"Митрополит Методий Кусев\" (Аязмото) в Стара Загора. Символичната първа копка бе направена пред възстановената преди десетина години Мемориална арка в памет на висшия духовник, който лично засаждал доставени от Америка и Канада екзотични дървесни видове и с карабина в ръка е бранил територията от козарите. Благоустрояването на Парка е в рамките на втория етап от реализацията на проекта \"Зелена и достъпна градска среда за жителите на Стара Загора\". Финансирането в размер на 7 млн. лв. е осигурено по Оперативна програма \"Региони в растеж 2014-2020\". Дейностите включват реконструкция и възстановяване на пешеходни алеи, детски и спортни площадки, места за отдих, обновяване на паркова мебел, която ще бъде уникална, възстановяване и обновяване на растителните видове и др. Обществената поръчка за реализацията на проекта, изготвен от екипа на ландшафтен арх. Корнелия Маторова, беше спечелена от \"Водстрой 98\" АД - София, което предложи цена от 7 052 352.43 лв. с ДДС. На второ място остана офертата на \"Стройкомерс\" ЕООД с цена 7 079 683.39 лв. с ДДС. Предвижда се създаване на зелени маршрути, ситуирани основно по направленията с екзотични и вековни дървета и екопътеки, които ще водят до характерни места и гледки в Парка. Ще бъде създадена система от велоалеи и достъпен маршрут за хора с увреждания. С цел запазване духа на парковата среда ще бъде възстановен и обогатен дендрологичният състав чрез подмяна на компрометираните видове. Ще се създадат и нови тематични пространства като \"Пътеката под кипарисите, \"Поляната с Кедрите\", \"Поляната с Алепския бор\" и др. Преди старта на проекта са паспортизирани 2 800 дървета, основно около алеите, отбелязани са и дърветата с особен статут. Предвидено е да бъдат подменени 39 000 кв.м настилки, направата на нови 12 беседки и поставянето на 1 200 пейки. По думите на изпълнителния директор на \"Водстрой 98\" Момчил Борисов, дейностите ще се изпълняват с 90 души работници на фирмата, която е базирана в Сливен. Очаква се реконструкцията на \"Аязмото\" да приключи до 270 дни. Повече от година проектът беше яростно атакуван от неправителствена организация на претендиращи за кръвно родство с владиката лица. Те твърдяха, че дейностите ще унищожат белия дроб на Стара Загора и настояваха цялата територия да бъде върната на Старозагорската митрополия. По думите на кмета на общината Живко Тодоров, в скоро време на Митрополията ще бъде предоставен теренът, където преди години е бил изграден ресторант, приватизиран по доста неясен начин от местен бизнесмен. Теренът беше изкупен обратно с пари от местната хазна, след като фирмата на приватизатора беше обявена в несъстоятелност. Идеята е там да бъде изграден музей, посветен на личността на митрополит Методий Кусев. В непосредствена близост е изграден параклис с патрон свети Теодор Тирон. Една от легендите разказва, че на това място е приел християнската вяра свети княз Борис Първи - Михаил. \r\n“Бивш възпитаник на Спортното училище в Стара Загора поиска 1 млн. лв. от прокуратурата” е друго заглавие от страниците на ежедневника. Роденият в село Хан Аспарухово състезател по джудо живял 14 години набеден, че е изнасилил 9 момичета. Искова молба в размер на 947 000 лв. срещу прокуратурата депозира в Старозагорския съд бивш надежден състезател по джудо, който в продължение на почти 14 години е бил с мярка за неотклонение \"арест\" и \"парична гаранция\" заради обвинение, че е изнасилил 9 момичета. Сагата на 37-годишния сега Костадин Георгиев, познат като Коцето Джудиста, започнала през пролетта на 1998 година, когато като ученик в старозагорското Спортно училище \"Тодор Каблешков\" му било образувано досъдебно производство по член 152, ал. 2, т. 1 от НК за изнасилването на 9 жени. Току-що спечелилият шампионска титла по джудо при младежите Костадин, бил прибран за повече от месец в ареста, дни, след като получил официална покана да играе за елитния отбор на ЦСКА. Най-тежката мярка за неотклонение впоследствие била променена в \"парична гаранция\", която останала непроменена чак до 24 декември 2016 година. Така и не успелият да завърши средното си образование и отдавна простил се с идеята за спортна кариера мъж, научил, че делата срещу него са прекратени малко преди края на миналата година и дори в началото не повярвал. В исковата си молба Костадин Георгиев подробно описва как проточилото се разследване го съсипало психически и физически, как никой от съселяните му от Хан Аспарухово, където живеело семейството му, приятели, познати и колеги спортисти не контактували с него. Проблеми имало и при опитите да излезе в чужбина, а големите отбори категорично отказвали каквито и да са разговори да се бори с тяхната емблема. На финала на образуваното гражданско дело No 1/2017 г. в открито заседание състав на Окръжен съд - Стара Загора, е решил да удовлетвори претенцията на ищеца в рамките на 9 700 лв. под претекст, че останалата част до 1 млн. лв. е прекомерно завишена. Името на Костадин Георгиев се появи през ранната есен на 2016 г. в полицейските сводки. Тогава беше съобщено, че е арестуван заради намерени в ханаспаруховския му дом 35 грама метаамфетамини. Твърдеше се, че там е имало организирана лаборатория за синтетична дрога. Какъв е изходът на образуваното тогава досъдебно производство срещу него не е ясно, но, според представената по делото справка за съдимост, през годините са му били наложени две условни присъди, като е реабилитиран по член 86, ал. 1, т. 1 от НК. \r\n“Депутатът от ГЕРБ Емил Христов: Поредният скандал в НС бе в полза нанастоящото ръководство на БСП, страдащо от дефицит на доверие”, пише още изданието. \"Явно БСП по никакъв друг начин не могат да привлекат вниманието на обществото към себе си освен чрез скандали. Това, което на 15 ноември се случи беше грозна картина, абсолютно ненужна, още повече, че за пореден път ГЕРБ отново протегна ръка и подкрепихме в дневния ред на заседанието да влезе тяхно предложение - става въпрос за първо гласуване на законопроекта за изменение на Закона за приватизация и следприватизационен контрол, чиито вносители са Кристиан Вигенин и група народни представители от БСП. Тоест ние за пореден път демонстрирахме, че сме добронамерени и искаме да работим съвместно. Оказа се обаче, че когато трябваше да гласуваме, депутати от БСП вече бяха напуснали залата\", коментира вчера пред \"Старозагорски новини\" народният представител от ГЕРБ Емил Христов. Той недвусмислено уточни, че това се случи в деня, в който се получи мониторинговият доклад на ЕК за България, определен от Нинова като \"шамар\" за правителството, въпреки, че реално в него се оценяват като положителни направените през последните години промени. \"Явно в БСП имат остър дефицит от истински теми за обществото. На 15 ноември беше обявено, че отново ще се дадат коледни добавки на пенсионерите на фона на всички останали увеличени социални разходи, които намериха място в Бюджет 2018 г. При това положение обявилата се за социална партия БСП нямаше как да не изпадне в остър дефицит на теми\", подчерта Христов. Що се отнася до исканата оставка на председателя на НС Димитър Главчев, той уточни, че наложените наказания на Нинова и съпартиеца й са съгласно действащия правилник на НС, гласуван включително и от парламентарната група на БСП. \"Не може г-жа Нинова на два пъти да се изправя пред трибуната, да сипе обидни квалификации и да не й се потърси сметка. Не може депутати от групата на БСП да се държат изключително арогантно, невъзпитани, бих казал, хулигански в парламентарната зала и да не бъдат отстранени\", определи Емил Христов, уточнявайки, че групата на ГЕРБ единна застава зад председателя на НС Главчев, защото е спазил правилника. Каква беше обаче истинската причина за демонстрираната истерия по линия на БСП, станала повод за поредния грозен скандал в парламента. В отговор на журналистическото ни питане старозагорският депутат заяви категорично: \"Единственият смисъл от това напрежение и скандалите в парламента, от това да се изостря тона в обществото, е да се задържи настоящото ръководство на БСП, начело с Нинова. Защото то явно има дефицит на подкрепа не само в обществото, но и вътре в самата социалистическа партия\".", "date": "2017.11.16", "title": "Преглед на основните теми в старозагорския печат"}
{"url": "http://www.focus-news.net/news/2017/11/16/2457579/varna-obshtinski-savetnitsi-ot-pp-gerb-shte-provedat-priemni-za-grazhdani.html", "text": "Общински съветници от ПП ГЕРБ-Варна Юлияна Боева и Славчо Славов ще се срещнат с граждани. Това съобщиха от пресцентъра на ПП ГЕРБ-Варна. Приемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015. Приемният ден на Юлияна Боева e на 16 ноември /четвъртък/, а на Славчо Славов – на 17 ноември /петък/.", "date": "2017.11.16", "title": "Варна: Общински съветници от ПП ГЕРБ ще проведат приемни за граждани"}
{"url": "http://www.focus-news.net/news/2017/11/16/2457580/plovdiv-zapochna-remont-na-dve-avtobusni-spirki-v-rayon-zapaden.html", "text": "Започна поставянето на нова настилка на две спирки на бул. „Копривщица” в пловдивския район „Западен“. Това съобщи за Радио „Фокус“ – Пловдив районният кмет Димитър Колев. След получен сигнал от граждани, прилежащият терен около спирките ще бъде оплочен. „На места плочките бяха пропаднали или изобщо липсваха. За гражданите бе изключително неприятно да чакат градския транспорт при тези условия. Заехме се с ремонтирането на двете спирки точно сега, защото идва най-мокрият и кален сезон. Благодаря на жителите, че ни информират. Ние ще се стремим да работим в тяхна полза и да превърнем „Западен” в още по-приятно място за живеене”, коментира районният кмет Димитър Колев.\r\nТони МИХАЙЛОВ", "date": "2017.11.16", "title": "Пловдив: Започна ремонт на две автобусни спирки в район „Западен“"}
{"url": "http://www.focus-news.net/news/2017/11/16/2457581/veliko-tarnovo-s-21-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 21 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 181 см. Температурата на водата e 10.6 градуса. И днес над българския участък на Дунав ще се задържи облачно. На места е възможно да превали слаб дъжд. Ще духа до умерен вятър от североизток. Максималните температури ще са между 6° и 10°.", "date": "2017.11.16", "title": "Велико Търново: С 21 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/11/16/2457582/kragla-masa-agresiyata-v-balgarskoto-obshtestvo-neobhodimost-ot-protivodeystvie-shte-se-provede-v-narodnoto-sabranie.html", "text": "„Агресията в българското общество – необходимост от противодействие” е темата на кръгла маса, която организират народните представители проф. Георги Михайлов, д-р Даниела Дариткова, д-р Нигяр Джафер и Явор Нотев. Това съобщиха от пресцентъра на Народното събрание. Форумът ще бъде от 14.15 часа в зала „Изток” на Народното събрание. \r\nНа дискусията са поканени представители на различните политически сили, на държавните институции, на неправителствени организации и експерти, ангажирани по темата. Целта на форума е да се даде възможност за широко обществено обсъждане на проявите на насилие в обществото и да се очертаят възможни решения за намаляване и противодействие на агресията.", "date": "2017.11.16", "title": "Кръгла маса „Агресията в българското общество – необходимост от противодействие” ще се проведе в Народното събрание"}
{"url": "http://www.focus-news.net/news/2017/11/16/2457583/pazardzhik-v-grada-shte-se-provede-sportno-sastezanie-chast-ot-kampaniyata-sportat-e-po-dobriyat-nachin-detsata-da-porasnat.html", "text": "Градът е избран за провеждане на спортно състезание, което е в изпълнение на дейности по Реализиране на кампания „Спортът е по-добрият начин децата да пораснат“ от План на Главна дирекция \"Национална полиция\" при Министерството на вътрешните работи. Това съобщи за Радио „Фокус“ - Пазарджик Мирослав Стоянов от ОДМВР - Пазарджик. Събитието е част от приоритетите и целите заложени от Националния съвет по превенция на престъпността, за периода 2016 - 2018 г. За изпълнение на мярката е сключено споразумение между ГДНП и Съюза на пивоварите в Република България, като сътрудничеството и взаимодействието се състои в реализиране на спортни дейности с цел популяризиране на физическото възпитание и спорта сред подрастващите и ограничаване на извършените от тях престъпления и правонарушения. Днес от 14.00 часа в спортна зала „Васил Левски“ в Пазарджик ще се проведе състезание, в което ще вземат участие представителни отбори на ОУ „Проф. Иван Батаклиев“, ОУ „Христо Ботев“, и Спортното училище в Пазарджик. На събитието се очаква да присъстват представители на ГДПН, ОДМВР, Областната и общинската администрации в Пазарджик, на съдебната власт, РУО и институции имащи отношение към възпитанието и проблемите на децата.\r\nСветлана ЕЛЕНКИНА", "date": "2017.11.16", "title": "Пазарджик: В града ще се проведе спортно състезание, част от кампанията „Спортът е по-добрият начин децата да пораснат“"}
{"url": "http://www.focus-news.net/news/2017/11/16/2457584/das-rheinische-post-severen-reyn-vestfaliya-se-oplakva-ot-problema-s-bezdomnite-hora-ot-balgariya-i-rumaniya.html", "text": "Все повече големи градове се сблъскват с проблема с бездомните хора от Източна Европа. Правна основа за предявяването на претенции към тези хора няма, но затрудненията на властите са налице, коментира регионалният германски ежедневник Das Rhenische Post.\r\nВластите във федералната провинция Северен Рейн –Вестфалия се оплакват от източноевропейските икономически бежанци, които идват в Германия предимно от България и Румъния. Всяка сутрин жителите на Кьолн стават свидетели на една и съща гледка – бездомници, които се събуждат от сън пред емблематичната катедрала в света. „Затова места като това се контролират през целия ден“, уточнява говорител на местните власти.\r\nНо не само Кьолн, а и други големи градове в Северен Рейн-Вестфалия имат проблем с нарастващия брой на бездомни хора от Източна Европа. В Кьолн те са толкова много, че институциите нямат капацитет да настанят нуждаещите се. В Дортмунд имат по-различен подход: настаняването се извършва „само в спешни случаи, защото трябва да е ясно: нуждаещите се от Източна Европа нямат право на помощи“. \r\n„Опитваме се да убедим хората да се върнат в родината си\", отбелязва говорителят. \r\nНикой не е в състояние да каже със сигурност какъв е броят на бездомниците от България и Румъния, които живеят по улиците на градовете в Северен Рейн-Вестфалия. Според Министерството на труда и социалните въпроси  на Северен Рейн-Вестфалия в провинцията има 25 хил. души без покрив над главите си. От 2011 г. насам броят им е нараснал с близо 60 %.\r\nСеверен Рейн-Вестфалия е единствената германска провинция, която има подобна статистика. Властите не са в състояние обаче да пояснят до каква степен нуждаещите се от Югоизточна Европа са включени в данните. „Въпреки всичко те се опитват да избегнат по всякакъв начин регистрирането им като бездомни“, признават от Министерството на социалните въпроси. Почти 40% от регистрираните бездомни са жени, допълват от редакцията.Тереза Герова", "date": "2017.11.16", "title": "Das Rheinische Post: Северен Рейн-Вестфалия се оплаква от проблема с бездомните хора от България и Румъния"}
{"url": "http://www.focus-news.net/news/2017/11/16/2457585/mvr-20-dushi-sa-raneni-pri-katastrofi-v-stranata-prez-izminaloto-denonoshtie.html", "text": "20 души са ранени при 16 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 4 тежки и 160 леки пътни инцидента, при които са пострадали 4 души.\r\nОт началото на годината жертвите на пътя са 566, а ранените са 7575.", "date": "2017.11.16", "title": "МВР: 20 души са ранени при катастрофи в страната през изминалото денонощие"}
{"url": "http://www.focus-news.net/news/2017/11/16/2457586/georgi-dimov-bivsh-generalen-konsul-na-balgariya-v-odrin-zatoplenite-otnosheniya-mezhdu-ankara-i-moskva-ne-oznachavat-che-dalbokite-razlichiya-mezhdu-dvete-strani-za-preodoleni.html", "text": "Затоплените отношения между Анкара и Москва не означават, че дълбоките различия между двете страни за преодолени. Това каза за Радио „Фокус“ Георги Димов, бивш генерален консул на България в Одрин по повод поредната среща между турския президент и руския му колега. Очевидно е, че и двете страни имат интерес от това приятелство, притиснати и от външни обстоятелства, различията в приоритетите основно около Сирия и кюрдите, остават. “Противоречия има по няколко направление и целта е вземаме С400 срещу отказ от идеята за диалог със сирийските кюрди и американските войски да се изтеглят от Сирия, за да може Ердоган да е единствения съдник\", заяви Димов. По думите му това е първото разминаване между Турция и Русия. \"Второто разминаване пролича и по приоритетите в енергийните проекти - това обстоятелство предизвика притеснения в Турция, че именно като мюсюлманска страна, световните сили няма да ѝ позволят да се сдобие с ядрени технологии. Третото направление в диалога са кюрдите - в широкия и тесния смисъл на думата и като международен проблем и историческо предизвикателство, и като дразнител на всички днешни процеси в Близкия изток“, коментира Димов. Георги Димов добави, че ситуацията в Близкия изток е хлъзгава, като има опасност в сирийския конфликт да се намеси трета страна. Той коментира още, че топлите отношения ще се запазят, като няма да има външно изявен противобор. В противен случай Анкара ще бъде още по-изолирана в световен план, каквато е и към момента.", "date": "2017.11.16", "title": "Георги Димов, бивш генерален консул на България в Одрин: Затоплените отношения между Анкара и Москва не означават, че дълбоките различия между двете страни за преодолени"}
{"url": "http://www.focus-news.net/news/2017/11/16/2457587/narodnoto-sabranie-ne-sabra-kvorum-deputatite-ot-pg-na-bsp-za-balgariya-otsastvat.html", "text": "Народното събрание не събра кворум, депутатите от ПГ на \"БСП за България\" отсъстват, предаде репортер на Агенция „Фокус“. Следващият опит за регистрация е в 9.15 часа. \r\nДеница КИТАНОВА", "date": "2017.11.16", "title": "Народното събрание не събра кворум, депутатите от ПГ на \"БСП за България\" отсъстват"}
{"url": "http://www.focus-news.net/news/2017/11/16/2457588/vidin-magla-ogranichava-vidimostta-do-100-metra-na-mesta-v-oblastta.html", "text": "Мъгла ограничава видимостта до 100 метра на места във Видинска област. Това каза за Радио „Фокус“ – Видин дежурният служител в Областно пътно управление – Видин. Той посочи, че пътните настилки в областта са мокри, вали слаб дъжд. Трафикът е интензивен по главен път Е-79 в посока към ГКПП „Дунав мост 2“, като пътуват предимно тежкотоварни автомобили. Във Видин повече автомобили се движат в централната градска част, кръговото движение до жп гарата и по бул. „Панония“.\r\nАнна ЛОЗАНОВА", "date": "2017.11.16", "title": "Видин: Мъгла ограничава видимостта до 100 метра на места в областта"}
{"url": "http://www.focus-news.net/news/2017/11/16/2457589/kyustendil-okrazhniyat-sad-shte-provede-zasedanie-po-deloto-za-ubiystvoto-na-nikolay-radev-ot-dupnitsa.html", "text": "Окръжният съд в Кюстендил ще проведе заседание по делото за убийството на Николай Радев от Дупница. Това съобщиха за Радио „Фокус” – Кюстендил от деловодството на съдебната институция. Делото е насрочено за 13.30 часа. В зала трябва да продължи със събирането на гласни доказателства по делото, предстои представянето и приемането на назначената съдебномедицинска експертиза. През месец ноември делото беше отлагано заради отсъствие на някои от защитниците на обвинените лица. Поради тази причина съдията-докладчик Мирослав Начев изиска от Адвокатска колегия – Кюстендил предложения за служебни защитници, които да заместват отсъстващите адвокати, ако това се наложи. За тежкото престъпление са обвинени Николай, Иван и Владимир Карастоянови от Дупница. Случаят е от 11 март 2014 година когато в местно заведение в Дупница умишлено е убит Николай Радев, известен в града с прякора „Отвертката”. Според държавното обвинение извършителите са тримата мъже от фамилията Карастоянови – бащата и двамата му синове.\r\nВенцеслав ИЛЧЕВ", "date": "2017.11.16", "title": "Кюстендил: Окръжният съд ще проведе заседание по делото за убийството на Николай Радев от Дупница"}
{"url": "http://www.focus-news.net/news/2017/11/16/2457591/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-noemvri.html", "text": "„Софийска вода” временно ще прекъсне водоснабдяването в някои части на столицата на 17 ноември. Това съобщиха от пресцентъра на дружеството.\r\nВъв връзка с подмяна на пожарен хидрант на бул. „Вардар“, жк. „Гевгелийски“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Вардар“, ул. „Искрец“, ул. „Иван Хаджиенев“, ул. „Иван Грозев“, бл. 129, бл. 130; ул. „Хайдут Сидер“ от ул. „Цар Симеон“ до ул. „Цар Иван Александър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ ъгъла с ул. „Иван Хаджиенев“.\r\nВъв връзка с реконструкция на уличен водопровод на бул. „Никола Петков“ №71, кв. „Горна баня“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Мечево усое“ от бул. „Никола Петков“ до ул. „Палма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мечево усое“ №6.\r\nВъв връзка с подмяна на сградно водопроводно отклонение на ул. „Гъбешница“, с. Бистрица се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Гъбешница“ и ул. „Беликата“ между ул. „Гъбешница“ и ул. „Трепетлика“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гъбешница“ на кръстовището с ул. „Беликата“.\r\nВъв връзка с монтаж на водомерен възел на ул. „Китна пролет“, гр. Банкя се налага спиране на водоподаването от 9:00 до 12:00 часа на клиентите на „Софийска вода”, живеещи в района на: ул. „Китна пролет“ и ул.  „Карамфил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Китна пролет“ ъгъла с ул. „Ком“.\r\nВъв връзка с подмяна на сградно водопроводно отклонение на ул. „Полски бряст“, в.з.Малинова долина се налага спиране на водоподаването от 10:00 до 16:00 часа на клиентите на „Софийска вода”, живеещи в района между: ул. „Клен“, ул. „Полски бряст“, ул. „Трилистник“ и ул. „Бяла река“ и ул. “Калиманци“ №10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клен“ ъгъла с ул. „Полски бряст“.\r\nВъв връзка с диагностика на уличен водопровод  в кв. „Изгрев“, гр. Банкя се налага спиране на водоподаването от 10:00 до 15:00 часа на клиентите на „Софийска вода”, живеещи в района на: ул. „Милениум“, ул. „Лилиум“, ул. „Орхидея“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милениум“ ъгъла с ул. „Иванянско шосе“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.16", "title": "„Софийска вода” временно ще прекъсне водоснабдяването в някои части на столицата на 17 ноември"}
{"url": "http://www.focus-news.net/news/2017/11/16/2457592/deutsche-welle-slovashkata-politsiya-e-otkrila-78-migranti-v-dva-kamiona-upravlyavani-ot-turski-grazhdani.html", "text": "Полицията в Словакия е спряла два камиона, в които са били натоварени 78 мигранти, съобщава Deutsche Welle, като се позовава на съобщение от властите в Братислава. \r\nСъгласно разпространената информация, тежкотоварните превозни средства са спряни за проверка в северозападния град Жилина, разположен в близост до границата с Чешката република. Мигрантите са от Сирия, Ирак и Иран. Те са превозени през територията на Румъния и Унгария и са пътували към Германия. \r\nВодачите на двата камиона са граждани на Турция. По данни на словашките медии те са прибрали по 500 евро на мигрант за превозването им. Друга информация за инцидента към момента не се съобщава.Тереза Герова", "date": "2017.11.16", "title": "Deutsche Welle: Словашката полиция е открила 78 мигранти в два камиона, управлявани от турски граждани"}
{"url": "http://www.focus-news.net/news/2017/11/16/2457593/blagoevgrad-v-grada-se-provezhda-izslushvane-na-kandidatite-za-sadebni-zasedateli-kam-okrazhniya-sad.html", "text": "Изслушване на кандидатите за съдебни заседатели към Окръжен съд – Благоевград се провежда в града. Това каза за Радио „Фокус“ – Пирин Магдалена Тренчева, технически сътрудник към Общински съвет – Благоевград. Временната комисия за подбор на кандидати за съдебни заседатели за Окръжен съд - Благоевград се събра в 9.00 часа тази сутрин в зала „22 септември“, за да разговаря с кандидатите, подали документи. „На изслушването могат да присъстват всички заинтересовани“, отбеляза Тренчева.\r\nЛивия НИНОВА", "date": "2017.11.16", "title": "Благоевград: В града се провежда изслушване на кандидатите за съдебни заседатели към Окръжния съд"}
{"url": "http://www.focus-news.net/news/2017/11/16/2457594/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция \"Фокус\" от Планинската спасителна служба. Температурите са между 3 и 5 градуса. Във високите части на планините има мъгла и валежи. Лифтовите съоръжения не работят, защото са в профилактика. През изминалото денонощие не са регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.16", "title": "ПСС: Лоши са условията за туризъм в планините"}
{"url": "http://www.focus-news.net/news/2017/11/16/2457595/smolyan-mokri-sa-patnite-nastilki-v-oblastta-po-visokite-chasti-ima-magla.html", "text": "Мокри са пътищата на територията на област Смолян, а по високите части има мъгла. Това съобщиха за Радио „Фокус“ – Смолян от Областно пътно управление“ – Смолян. През изминалата нощ не са постъпвали сигнали за инциденти по пътищата в региона. Температурите навсякъде са положителни, но машини минават на обход и по усойните и сенчести места и при нужда настилките се опесъчават. Заради влажното време остава опасността от падащи камъни по всички направления в областта. По пътя между селата Ляска и Вехтино, в района на моста над река Арда, движението се извършва в едната лента, поради обрушаване на ската. По пътя между Мадан и Златоград също се извършва обрушаване. Движението и по двете направления се регулира от сигналисти.\r\nПродължават ремонтните дейности по пътя Смолян – Средногорци. Водачите трябва да се движат с повишено внимание по направленията Тешел – Грохотно, Стойките – Широка лъка, Давидково – Оряховец, Баните – Стоянов мост, Изгрев – Неделино и в района на село Чокманово, заради разрушени подпорни стени и стари свлачища.\r\nНели ГЕРГЬОВСКА", "date": "2017.11.16", "title": "Смолян: Мокри са пътните настилки в областта, по високите части има мъгла"}
{"url": "http://www.focus-news.net/news/2017/11/16/2457596/parlamentat-ne-sabra-kvorum-i-pri-vtoriya-opit-za-registratsiya-pg-na-bsp-za-balgariya-otnovo-ne-vlyazoha-v-zala.html", "text": "Парламентът не събра кворум и при втория опит за регистрация, ПГ на „БСП за България“ отново не влязоха в зала, предаде репортер на Агенция „Фокус“. Повторната регистрация се наложи, тъй като поради отсъствието на ПГ на \"БСП за България\" депутатите в зала бяха под 121 души. При втория опит в зала се регистрираха 116 народни представители. Следващият опит за регистрация в 9.30 часа. \r\nДеница КИТАНОВА", "date": "2017.11.16", "title": "Парламентът не събра кворум и при втория опит за регистрация, ПГ на „БСП за България“ отново не влязоха в зала"}
{"url": "http://www.focus-news.net/news/2017/11/16/2457597/plovdiv-nay-starite-etnicheski-obshtnosti-ot-oblastta-shte-predstavyat-tematichna-fotoizlozhba-godinata-ni-zaedno.html", "text": "Най-старите етнически общности в Пловдив ще представят тематична фотоизложба “Годината ни заедно” в Световния ден на етническата толерантност – 16 ноември. Това съобщиха за Радио „Фокус” - Пловдив организаторите на изложбата от Фондация “Заедно”. Изложбата е подредена в център-музей “Тракарт” и ще бъде открита от 18.30 часа. Фотосите ще бъдат разположение на 4 нива и ще могат да се разгледат до 20 ноември. Разходката започва с „Машината на времето“, която напомня за посланията на хилядолетната история на най-стария жив град в Европа, известен още на древните пътешественици и средновековни летописци като конгломерат от етноси, които живеят заедно в мир и разбирателство. Пловдив съхранява културното наследство на много народности, наследство, което е част от историческата ни памет и трябва да се пази от поколенията.\r\nПървото ниво, където в новия изследователски център на Тракарт е разположено „Изкуство от страната на Догоните” ще е посветено на познанията, които предават съвременните представители на различните общности. Понякога, някои забравени факти разкриват една цяла нова вселена пред нас.\r\nВторото ниво ще е “нашият дом”. В обкръжение от праисторически артефакти от „Култура Марица” ще се докоснем до онази атмосфера, която събира всяко семейство край огнището, символът на всеки дом, независимо дали е строен преди 8000 години или днес.\r\nПреходът към културата и обичаите, които разкриват идентичността ни, но и ни свързват, ще е на третото ниво, а четвъртото ще разрие  пъстрата Етно колекция от разнообразния културен живот на общностите.\r\nПрез 2016-та и 2017-та година етносите в Пловдив осъществиха заедно над 30 изложби, музикални и тематични вечери, благотворителни събития и проекти, които вече са част от културният живот на града. Посетителите ще могат да усетят енергията, която е необходима, за да се “вдъхне живот” на всичко и с която може да “диша” градът.", "date": "2017.11.16", "title": "Пловдив: Най-старите етнически общности от областта ще представят тематична фотоизложба “Годината ни заедно”"}
{"url": "http://www.focus-news.net/news/2017/11/16/2457598/tsvetan-tsvetanov-gerb-nyamame-nikakvi-pritesneniya-da-bade-poiskana-ostavkata-na-dimitar-glavchev.html", "text": "Нямаме никакви притеснения да бъде поискана оставката на Димитър Главчев и да бъде гледана в пленарна зала. Дори е по-добре по-бързо да го направят колегите от БСП, за да може по-бързо да вървим към подобряване на средата на работа и да гледаме законодателството, а не да влизаме в междуличностни противоречия. Това каза председателят на ПГ на ГЕРБ Цветан Цветанов в интервю за предаването „Здравей, България“ по Нова телевизия.\r\nВъв връзка с доклада на Европейската комисия за напредъка на България по механизма за сътрудничество и проверка той коментира, че от януари до октомври са девет месеца и за тях в него пише, че правителството отново е стабилно. „А всъщност от тези десет месеца 4-5, по време на които беше служебното правителство, бяха заметени“, обясни той и уточни, че докладът показва, че от май месец страната действително върви напред. \r\n„И ако нямахме тази предизборна ситуация в края на 2016 г. и началото на 2017 г., съм убеден, че той щеше да бъде още по-добър. Най-важно е да не си рушим държавата, а в момента опозицията иска да руши държавата и да влизаме в хипотезата, която беше записана в доклада за политическата нестабилност, която имаше в началото на годината. Препоръката, която се дава от Европейската комисия, ние изпълняваме с антикорупционното законодателство. Защото то се приема на база на година-година и половина разговори с нея. Убеден съм, че законодателството, което ще бъде прието, ще даде резултати по-добри дори и от тези на Румъния“, каза още Цветанов.\r\nПо думите му в доклада е отчетено положително, че има законодателство, което е антикорупционно и което е прието на първо гласуване в българския парламент. „А до края на годината ще бъде прието и на второ четене. Процедурата ще бъде прозрачна, защото избора няма да се прави от посочено от президента лице, а по процедурите, които може да прави българския парламент. Там участват и управляващите, и опозицията и по този начин прозрачно ще се определи кой да бъде председателят. А самият председател на това звено сам ще определи професионалистите, с които ще работи. И няма да има политически квоти“, обясни Цветанов.", "date": "2017.11.16", "title": "Цветан Цветанов, ГЕРБ: Нямаме никакви притеснения да бъде поискана оставката на Димитър Главчев"}
{"url": "http://www.focus-news.net/news/2017/11/16/2457599/radio-svobodna-evropa-makedoniya-gratskata-politsiya-sprya-protestnoto-shestvie-na-migrantite.html", "text": "Гръцката полиция спря протестното шествие на около 200 мигранти и търсещи убежище, които се насочиха пеша към границата в Македония с надежда оттам да продължат към европейските държави, предава  Радио „Свободна Европа“ в македонската си редакция. \r\nДесетки полицаи препречиха пътя на мигрантите в близост до центъра на Солун и блокира шествието им с полицейски автобуси. Участниците в акцията отказаха да се разпръснат, което предизвика напрежение с органите на реда. Пострадали обаче няма. \r\nМедията припомня, че на територията на Гърция има около 60 хил. мигранти. Тереза Герова", "date": "2017.11.16", "title": "Радио „Свободна Европа“ (Македония): Гръцката полиция спря протестното шествие на мигрантите"}
{"url": "http://www.focus-news.net/news/2017/11/16/2457600/pazardzhik-praznichna-liturgiya-v-chest-na-sveti-matey-se-otsluzhva-v-pravoslavnite-hramove-v-grada.html", "text": "Празнична света литургия се отслужва в православните храмове в Пазарджик в чест на християнския светец Матей, предаде репортер на Радио „Фокус” – Пазарджик. За живота на свети евангелист Матей са запазени много малко сведения. Той бил брат на св. ап. Яков и проповядвал Христовото учение като ходил в много далечни страни. Преданието гласи, че той отишъл при един див народ с лоши обичаи. Там му се явил Бог, който му дал жезъл заповядвайки му да го забие в земята. Господ му обещал, че този жезъл ще роди плодове, а от корена му ще потече чуден извор. Матей събрал всички жители и посадил жезъла. Пред очите на всички жезълът цъфнал и се покрил с чудни плодове. От корена му потекъл бистър извор. Всички се затичали към дървото и пили вода от извора и по внушение на апостола, приемали тук св. Кръщение, след което излизали от водата духовно обновени. Св. евангелист Матей завършил живота си мъченически. Неговите страдания и смърт били ознаменувани с много чудеса. Имен ден днес празнуват носителите на имената Матей и Матю.\r\nАлбена ЖИЛЕКОВА", "date": "2017.11.16", "title": "Пазарджик: Празнична литургия в чест на Свети Матей се отслужва в православните храмове в града"}
{"url": "http://www.focus-news.net/news/2017/11/16/2457601/blagoevgrad-nyakolko-rayona-na-grada-sa-s-narusheno-vodopodavane-zaradi-avariyna-rekonstruktsiya-na-dovezhdasht-vodoprovod.html", "text": "Без вода ще бъдат някои части на Благоевград. Това каза за Радио „Фокус“ – Пирин Зоя Драгова, технически сътрудник във водоснабдителното дружество, обслужващо областта. Причината за преустановяването на водоподаването е изпълнение на строително-монтажни работи на обект „Аварийна реконструкция на участък от довеждащ водопровод от ПСПВ Благоевград до НВ V=7000 м3 – изток, град Благоевград, в частта от шахта със спирателни кранове до долния край на имот 04279.606.255 (плувен комплекс „Аквапарк”)”, с възложител Община Благоевград. „До 21.00 часа ще бъде преустановено водоподаването в блокове 213, 214, 215, 216 и 217 на жилищен комплекс „Орлова чука“. В същия период без вода ще бъде и квартал  „Юг”, зоната, заключена между улиците „Балкан”, „14-ти полк”, „Свобода” и „Делвинска”, района около Делвинско шосе и кварталите „Еленово”, „Ален мак” и „Бялата висота”“, каза още Драгова. Препоръчва се на всички потребители на дружеството да се запасят с необходимото им количество вода за питейно-битови нужди.\r\nЛивия НИНОВА", "date": "2017.11.16", "title": "Благоевград: Няколко района на града са с нарушено водоподаване заради аварийна реконструкция на довеждащ водопровод"}
{"url": "http://www.focus-news.net/news/2017/11/16/2457602/ministar-krasimir-karakachanov-tselta-na-ogradnoto-saorazhenie-da-spira-masovoto-nahluvane-na-bezhantsi-v-balgariya-e-izpalnena.html", "text": "Целта на оградното съоръжение – да спира масовото нахлуване на бежанци в България, е изпълнена. Това каза министърът на отбраната Красимир Каракачанов в предаването „Тази сутрин“ по бТВ.  По повод филма на Елена Йончева министър Каракачанов коментира, че тя не се държи като депутат, а като журналист, който търси евтина сензация. Той изрази възмущение от факта, че Йончева и екипът, с който е заснела филма, не са предприели нищо да върнат прескачащите оградата обратно в Турция. По думите му е нормално някой да успее да прескочи оградата по българо-турската граница, но главната  цел на оградата е изпълнена – а именно да спира масовото нахлуване на бежанци в България. Според Каракачанов е необходимо по-голямо насищането на оградата с патрули, които да са по-плътно разположени и могат да реагират по-бързо. Той уточни, че такива в момента има, но не са достатъчно. Министър Каракачанов отбеляза още, че в някои от участъците камерите наистина не работят, но обясни, че това се дължи на факта, че видеонаблюдението е правено преди 3 години и не е сменяно. Като друг проблем той отчете човешкия фактор. „Колкото и хора да наситим, ако няма система на контрол винаги ще има такива, които ще се изкушат да приберат едни пари и да съдействат на нелегални мигранти. Подобни случаи има, но има и не малко разкрити“, коментира министър Каракачанов.  „Фактът е, че за градителното съоръжение по българо-турската граница спря това, което се случваше само преди година и половина на гръцко-македонската граница, македоно-сръбската граница и от там – до Австрия – тълпи от десетки хиляди хора“, посочи още той.", "date": "2017.11.16", "title": "Министър Красимир Каракачанов: Целта на оградното съоръжение – да спира масовото нахлуване на бежанци в България, е изпълнена"}
{"url": "http://www.focus-news.net/news/2017/11/16/2457603/tass-turskite-vlasti-sa-vaveli-politseyski-chas-v-yugoiztochnata-chast-na-stranata.html", "text": "Властите в Турция са въвели полицейски час в югоизточната част на страната, предава TACC, като се позовава на информация от Doğan News Agency.\r\nСъгласно разпространените данни, полицейският час е въведен в 12 населени места в околията Силван в провинция Диарбекир. Той важи от 6 часа (местно време) в четвъртък и ще остане в сила до второ нареждане. \r\nУточнява се, че е наложен във връзка с провеждането на антитерористична операция в региона. Властите предполагат, че там се укриват членове на „Работническата партия на Кюрдистан“ (ПКК).Тереза Герова", "date": "2017.11.16", "title": "ТАСС: Турските власти са въвели полицейски час в югоизточната част на страната"}
{"url": "http://www.focus-news.net/news/2017/11/16/2457604/gabrovo-nyakolko-rayona-na-grada-i-selo-gergini-sa-bez-voda-zaradi-avariya.html", "text": "Без вода до 17.00 часа днес остава габровското село Гергини. Това съобщиха за Радио „Фокус“ – Велико Търново от водоснабдителното дружество, обслужващо областта. Водоподаването ще бъде преустановено и за улиците „Иван Тончев“, „Минзухар“, „Веселие“ в областния център. Причината е нужда от извършване на авариен ремонт.„Фокус“ припомня, че бе отменен режимът на водоподаване в селата Междене, Узуните, Златевци, Милковци, след като дебитът на водоизточниците им се нормализира.\r\nПоради продължителното засушаване и намаления дебит на водоизточниците и по предложение на кметския наместник на с. Лесичарка, е въведен режим на водоподаване в селата Велковци, Лесичарка, Драгомани и махала Поповци ще се редуват със село Костенковци.\r\nВъв връзка с намаления дебит на местните водоизточници и по предложение на кметския наместник, е въведен режим на водоподаване в село Кози рог – висока зона до възстановяване на дебита. В посочената зона вода има в събота, неделя и сряда. В останалите дни от седмицата вода няма не се подава. Пускането и спирането стават в 09.00 часа.\r\nНадежда КРЪСТЕВА", "date": "2017.11.16", "title": "Габрово: Няколко района на града и село Гергини са без вода заради авария"}
{"url": "http://www.focus-news.net/news/2017/11/16/2457605/blagoevgrad-v-grada-shte-se-provede-parviyat-po-roda-si-festival-na-greyanoto-vino.html", "text": "В града ще се проведе първият по рода си Фестивал на греяното вино. Това съобщиха от пресцентъра на Община Благоевград. Илия Ангелов, Хоризонт, Обратен ефект, Ice Cream ще бъдат част от събитието, което ще се проведе в Благоевград от днес до 19 ноември на площад „Македония“. Началото е от 10.00 часа, а официалното откриване ще бъде от 20.00 часа. В рамките на четири дни събитието ще акцентира върху изобилието от рецепти. Богатството от вкусове и аромати са вдъхновени от различни кътчета на света. Гостите на фестивала ще могат да избират измежду десетки различни вкусове на греяно вино. Посетителите ще се насладят и на кулинарни изкушения, приготвени на място по автентичен начин. Цялостната идея е да се изгради кътче, в центъра на града, което да носи топлина, пъстрота и празнично настроение.", "date": "2017.11.16", "title": "Благоевград: В града ще се проведе първият по рода си Фестивал на греяното вино"}
{"url": "http://www.focus-news.net/news/2017/11/16/2457606/korneliya-ninova-bsp-dnes-nyama-da-vlizame-v-plenarna-zala.html", "text": "Днес няма да влизаме в пленарна зала. Това каза лидерът на БСП Корнелия Нинова пред журналисти след заседание на ПГ на „БСП за България“, предаде репортер на Агенция „Фокус“. Заместник-председателят на ПГ на „БСП за България“ Жельо Бойчев добави: „Няма как да влезем, докато Димитър Главчев е председател“. \r\nДеница КИТАНОВА", "date": "2017.11.16", "title": "Корнелия Нинова, БСП: Днес няма да влизаме в пленарна зала"}
{"url": "http://www.focus-news.net/news/2017/11/16/2457607/boris-popivanov-politolog-gerb-se-otdalechava-ot-rolyata-si-na-obedinitel-i-balansyor.html", "text": "ГЕРБ се отдалечава от ролята си на обединител и балансьор. Това каза в сутрешния блок „Добро утро, България“ на Радио „Фокус“ политологът Борис Попиванов по повод вчерашните скандали в парламента и поисканата оставка на председателя на НС Димитър Главчев от БСП. По думите му образът на управлението ерозира чрез постоянните скандали в парламента, като често на обществото не става ясна причината за конфликта между управляващи и опозиция. \"ГЕРБ не спазва собствената си линия на обединител в името на европредседателството, парламентарните нападки не допринасят голяма полза и за БСП, като решаваща роля в подобни ситуации има ДПС\", обясни Попиванов. „Ако погледнем исторически, ако се връщаме към аналогиите, голямата промяна в българската политика, в българското парламентарно представяне през 1992 година стана, когато ДПС подкрепи искането за сваляне на председател на парламента, на Стефан Савов, което беше първата стъпка към падането на цялото правителство. Макар че сега положението не е такова и ДПС даже не са заявили открито дали ще подкрепят тази оставка, във всеки случай сигналите, които те дават показват, че от около един месеца насам ДПС втвърдяват опозиционния си курс и се мобилизират като политическа партия. Нещо, което е доста съществено и което кореспондира като че ли с възгледите на самия почетен председател Ахмед Доган“, коментира още политологът. Според Борис Попиванов обществото трябва да бъде изключително притеснено от поведението и тона в парламента, които с всяка следваща година стават по-зле. „Затвърждава се тенденцията България да се управлява преди всички с постановления на МС от една страна и решенията на общинските съвети на местно равнище от друга, тъй като властта се е отказала от реформи, в които и да е сектори“, добави той.", "date": "2017.11.16", "title": "Борис Попиванов, политолог: ГЕРБ се отдалечава от ролята си на обединител и балансьор"}
{"url": "http://www.focus-news.net/news/2017/11/16/2457608/parlamentat-uspya-da-sabere-kvorum-ot-tretiya-opit.html", "text": "Парламентът успя да събере кворум от третия опит, предаде репортер на Агенция „Фокус“. В зала се регистрираха точно 121 народни представители, колкото са необходими, за да започне пленарното заседание. В зала не влязоха депутатите от ПГ на „БСП за България“. Стана ясно, че групата е провела заседание, на което е обсъдена оставката на председателя на парламента Димитър Главчев. \r\nБиляна ИВАНОВА", "date": "2017.11.16", "title": "Парламентът успя да събере кворум от третия опит"}
{"url": "http://www.focus-news.net/news/2017/11/16/2457609/v-parlamenta-zapochna-poimenna-proverka-za-nalichie-na-kvorum.html", "text": "В парламента започна поименна проверка за наличие на кворум. Това поиска председателят на Правна комисия Данаил Кирилов, предаде репортер на Агенция „Фокус“. Това се случи по време на второто четене на промените в Закона за концесиите. \r\nДеница КИТАНОВА", "date": "2017.11.16", "title": "В парламента започна поименна проверка за наличие на кворум"}
{"url": "http://www.focus-news.net/news/2017/11/16/2457610/vratsa-nivoto-na-reka-dunav-se-e-povishilo-kray-oryahovo-s-16-sm-prez-izminaloto-denonoshtie.html", "text": "Нивото на река Дунав се е повишило край Оряхово с 16 см през изминалото денонощие. Това съобщиха от местната Хидрометеорологична станция при Ново село. С 8 см се е повишило нивото на Дунав в началото на българския участък на реката при Ново село и водният стоеж е 247 см, При Видин е регистрирано повишение от 10 см и водният стоеж е 293 см. Нивото на река Дунав край Лом е 308 см, а водният стоеж през последното денонощие се е повишил с 12 см. Нивото на реката се е повишило край Оряхово с 16 см и водният стоеж е 185 см. Температурата на водата край Ново село е 9.8 градуса, край Оряхово  е 11.4 градуса.", "date": "2017.11.16", "title": "Враца: Нивото на река Дунав се е повишило край Оряхово с 16 см през изминалото денонощие"}
{"url": "http://www.focus-news.net/news/2017/11/16/2457611/nikolay-zaychev-kmet-na-peshtera-predizvikatelstvo-za-obshtinata-shte-bade-spravyaneto-s-bokluka-ot-sledvashtata-godina.html", "text": "Предизвикателство за община Пещера ще бъде справянето с боклука от следващата година. Това каза за сутрешния блок „Добро утро, България“ на Радио „Фокус“ кметът на Общината Николай Зайчев. По думите му от 1 януари всички нерегламентирани сметища в областта се закриват, което налага извозване на сметта в създаденото регионално депо, като това е проблем, касаещ всички общини. Затова Община Пещера прави обществени поръчки за закупуване на техниката. Зайчев заяви, че не се предвижда повишаване на местните данъци и такси. „Има вече позиция по този въпрос. Обсъждахме го на заседанието, което имахме в Албена тази година – годишната среща на местните власти, и може би самото Сдружение на общините и всички кметове ще подходим по малко по-нетрадиционен начин. Ще се опитаме да внесем промяна, като таксата смет да бъде превърната в данък, но това е разговор, който предстои. Ще търсим евентуално съдействие, искане за среща на представители на Националното сдружение с всички политически сили в Народното събрание“, обясни той.  \r\n\"42 000 лв. са предвидените средства за зимно почистване тази година, като Общината е приключила с приготовленията за зимния сезон\", обясни Николай Зайчев. До края на годината се очаква да бъдат финализираните дейности по стартиралите проекти, сред които укрепване на свлачища в областта и саниране на сгради.", "date": "2017.11.16", "title": "Николай Зайчев, кмет на Пещера: Предизвикателство за Общината ще бъде справянето с боклука от следващата година"}
{"url": "http://www.focus-news.net/news/2017/11/16/2457612/blagoevgrad-15-000-evro-sa-otkradnati-ot-apartament-v-mestnostta-betolovoto.html", "text": "15 000 евро са откраднати от апартамент в местността Бетоловото. Това съобщиха от ОДМВР - Благоевград. Сигналът е получен в РУ - Разлог. Съобщено е за това, че за времето от 16.00 часа на 14 ноември 2017 г. до 11.00 часа на 15 ноември 2017 г. от апартамент на хотелски комплекс в местността Бетоловото, землище на Разлог, е извършена кражба на сумата от около 15 000 евро, фотоапарат и документи. За случая е уведомена РП - Разлог. Образувано е досъдебно производство.", "date": "2017.11.16", "title": "Благоевград: 15 000 евро са откраднати от апартамент в местността Бетоловото"}
{"url": "http://www.focus-news.net/news/2017/11/16/2457613/the-local-italiya-podariha-luksozen-sporten-avtomobil-na-papa-frantsisk.html", "text": "В рамките на специална церемония, проведена във Ватикана в сряда, папа Франциск получи като подарък автомобил „Ламборгини“, отбелязва електронното издание The Local в местната си редакция. \r\nНо понтифът няма да седне зад волана на луксозния автомобил – папата планира да го продаде на търг с цел събиране на пари за благотворителност. Събраните средства ще бъдат дарени за подпомагане на разселените християни в Ирак, жертвите на трафика и проституцията, и италианските благотворителни организации, работещи с жени и деца в страни от Африка.\r\nА ето и подробности за подаръка: спортният автомобил е със специално предназначение и може да се похвали с 610 конски сили. Специално заради папата колата е боядисана в бяло и златно. При получаването на подаръка, Франциск го благослови, подписа го и го предаде за продажба на търг.\r\nЦената на „Ламборгини“ модел „Хюрикейн“ в Италия е около 200 хил. евро. Очаква се обаче сумата от продажбата на аукциона да бъде значително по-висока. \r\nМиналата година папата поръча автомобили, които е използвал по време на посещение в Полша, да бъдат продадени на търг, за да бъдат набрани средства за помощ на сирийските бежанци. През 2014 г. той продаде мотоциклет „Харлей Дейвидсън\" и кожено яке към него. Парите бяха дарени за бездомните в Рим.Тереза Герова", "date": "2017.11.16", "title": "The Local (Италия): Подариха луксозен спортен автомобил на папа Франциск"}
{"url": "http://www.focus-news.net/news/2017/11/16/2457614/burgas-obshtinata-kandidatstva-za-remont-na-detskata-gradina-v-ravnets-po-proekt-krasiva-balgariya.html", "text": "Община Бургас е разработила проект за ремонт на детската градина в село Равнец, която пострада при наводнението миналия месец. Това съобщиха от пресцентъра на Община Бургас. Той е насочен към подобряването на инфраструктурата и енергийната ефективност. Предвижда се поставянето на нова фасадна топлоизолация, подмяна на старата и амортизирана дървена дограма с нови ПВЦ профили и стъклопакети. Ремонт ще бъде извършен и на покрива, който също ще бъде покрит с изолация. Отоплението на детската градина също ще бъде обновено. В момента сградата се отоплява с парна инсталация, която е амортизирана. Системата работи с нафта и използва голямо количество енергия за загряване на водата. За осигуряването на топла вода за битови нужди се налага използването на електрически бойлери, което от своя страна повишава сметките за ток.\r\nРемонтът на отоплителната система предвижда преминаване към нов вид гориво от биомаса, смяна на тръбната мрежа и старите чугунени радиатори. Процесът на работа ще бъде автоматизиран, което ще гарантира по-голямата ефективност на инсталацията.\r\nГореща вода за битови нужди ще се осигурява както от новата парна инсталация, така и от възобновяем източник на енергия.\r\nРавнец е от населените места, които пострадаха сериозно по време на наводнението от края на месец октомври. Детската градина в селото също беше засегната и това наложи учебните занятия временно да бъдат преустановени до нормализирането на обстановката и преодоляването на тежките последствия.\r\nПроектът на Община Бургас ще спомогне за създаването на по-добра социална инфраструктура и условията за обучение. В детската градина е посещавана от близо 70 деца, разпределени в три групи. За тях се грижи персонал от 12 души. Решението за кандидатстване за финансиране по Проект „Красива България“ на Министерство на труда и социалната политика по: Мярка 02 – „ПОДОБРЯВАНЕ НА СОЦИАЛНАТА ИНФРАСТРУКТУРА“ ще бъде гласувано на предстоящата сесия на Общинския съвет в края на ноември.", "date": "2017.11.16", "title": "Бургас: Общината кандидатства за ремонт на детската градина в Равнец по Проект „Красива България“"}
{"url": "http://www.focus-news.net/news/2017/11/16/2457615/vidin-49-godishen-mazh-e-postradal-pri-katastrofa-mezhdu-dva-tezhkotovarni-avtomobila-v-selo-medovnitsa.html", "text": "49-годишен мъж е пострадал при катастрофа между два тежкотоварни автомобила в село Медовница. Това съобщиха от ОДМВР – Видин. Сигналът за инцидента е подаден снощи около 23.50 часа. На ул. ”Първа” в селото влекач „Мерцедес” с прикачено полуремарке, управляван от 52-годишен турски гражданин, движейки се с несъобразена с пътните условия скорост (мокър асфалт), след десен завой с наклон навлиза в насрещното платно и блъска с полуремаркето насрещно движещ се влекач „Форд” с прикачено полуремарке, шофиран от 49-годишен турски гражданин. Нанесени са материални щети по двете превозни средства. 49-годишният шофьор е настанен във видинската болница с наранявания по главата и комоцио, но без опасност за живота. Двамата водачи са тествани за наличие на алкохол с дрегер, пробите им са отрицателни. По случая в РУ - Белоградчик е образувано досъдебно производство.", "date": "2017.11.16", "title": "Видин: 49-годишен мъж е пострадал при катастрофа между два тежкотоварни автомобила в село Медовница"}
{"url": "http://www.focus-news.net/news/2017/11/16/2457616/predsedatelyat-na-parlamenta-dimitar-glavchev-sakrati-nakazanieto-na-deputata-ot-bsp-anton-kutev.html", "text": "Председателят на Народното събрание Димитър Главчев промени наказанието на депутата на БСП Антон Кутев от отстраняване от 2 заседания на отстраняване от 1 заседание, предаде репортер на Агенция „Фокус“. „След преглеждане на експресната стенограма на заседанието на 15 ноември променям дисциплинарната мярка, наложена на народния представител Антон Кутев от отстраняване от 2 заседания на отстраняване от 1 заседание“, посочи Димитър Главчев. „Основанието за това е, че от фактическа страна в този случай е осъществен състава на чл.161 т.2 от Правилника на НС. Квесторите могат да поканят Антон Кутев на днешното заседание“, обясни председателят на НС. \r\nБиляна ИВАНОВА", "date": "2017.11.16", "title": "Председателят на парламента Димитър Главчев съкрати наказанието на депутата от БСП Антон Кутев"}
{"url": "http://www.focus-news.net/news/2017/11/16/2457617/anton-kutev-bsp-sakrashtavaneto-na-nakazanieto-mi-e-samoinitsiativa-na-predsedatelya-na-narodnoto-sabranie-dimitar-glavchev.html", "text": "Съкращаването на наказанието ми е самоинициатива на председателя на Народното събрание Димитър Главчев. Това каза заместник-председателят на ПГ на „БСП за България“ Антон Кутев пред журналисти след съкращаването на наказанието му за отстраняване от зала, предаде репортер на Агенция „Фокус“. „Няма да подам искане или молба, защото няма как да се помоля Цветан Цветанов да ми отмени наказанието. Това е самоинициатива на Главчев. Лично аз смятам, че двете наказания  - моето и на Корнелия Нинова, бяха безсмислени“, заяви Кутев. „Не можеш да изгониш лидера на опозицията от зала и то за това, че говори неща, които са абсолютно очевидни. Това, което трябваше да се направи в този момент, е да си подаде оставката“, допълни Кутев. \r\nДеница КИТАНОВА", "date": "2017.11.16", "title": "Антон Кутев, БСП: Съкращаването на наказанието ми е самоинициатива на председателя на Народното събрание Димитър Главчев"}
{"url": "http://www.focus-news.net/news/2017/11/16/2457618/sled-poimenna-proverka-i-tri-opita-za-nalichie-na-kvorum-parlamentat-zapochna-rabota.html", "text": "След поименна проверка и три опита за наличие на кворум парламентът започна работа, предаде репортер на Агенция „Фокус“. Депутатите продължават с гласуването на окончателните промени в Закона за концесиите. \r\nБиляна ИВАНОВА", "date": "2017.11.16", "title": "След поименна проверка и три опита за наличие на кворум парламентът започна работа"}
{"url": "http://www.focus-news.net/news/2017/11/16/2457619/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В рамките на специална церемония, проведена във Ватикана в сряда, папа Франциск получи като подарък автомобил „Ламборгини“, отбелязва електронното издание The Local в местната си редакция. \r\nНо понтифът няма да седне зад волана на луксозния автомобил – папата планира да го продаде на търг с цел събиране на пари за благотворителност. Събраните средства ще бъдат дарени за подпомагане на разселените християни в Ирак, жертвите на трафика и проституцията, и италианските благотворителни организации, работещи с жени и деца в страни от Африка.\r\nА ето и подробности за подаръка: спортният автомобил е със специално предназначение и може да се похвали с 610 конски сили. Специално заради папата колата е боядисана в бяло и златно. При получаването на подаръка, Франциск го благослови, подписа го и го предаде за продажба на търг.\r\nЦената на „Ламборгини“ модел „Хюрикейн“ в Италия е около 200 хил. евро. Очаква се обаче сумата от продажбата на аукциона да бъде значително по-висока. \r\nМиналата година папата поръча автомобили, които е използвал по време на посещение в Полша, да бъдат продадени на търг, за да бъдат набрани средства за помощ на сирийските бежанци. През 2014 г. той продаде мотоциклет „Харлей Дейвидсън\" и кожено яке към него. Парите бяха дарени за бездомните в Рим.\r\n*** Все повече големи градове се сблъскват с проблема с бездомните хора от Източна Европа. Правна основа за предявяването на претенции към тези хора няма, но затрудненията на властите са налице, коментира регионалният германски ежедневник Das Rhenische Post.\r\nВластите във федералната провинция Северен Рейн –Вестфалия се оплакват от източноевропейските икономически бежанци, които идват в Германия предимно от България и Румъния. Всяка сутрин жителите на Кьолн стават свидетели на една и съща гледка – бездомници, които се събуждат от сън пред емблематичната катедрала в света. „Затова места като това се контролират през целия ден“, уточнява говорител на местните власти.\r\nНо не само Кьолн, а и други големи градове в Северен Рейн-Вестфалия имат проблем с нарастващия брой на бездомни хора от Източна Европа. В Кьолн те са толкова много, че институциите нямат капацитет да настанят нуждаещите се. В Дортмунд имат по-различен подход: настаняването се извършва „само в спешни случаи, защото трябва да е ясно: нуждаещите се от Източна Европа нямат право на помощи“. \r\n„Опитваме се да убедим хората да се върнат в родината си\", отбелязва говорителят. \r\nНикой не е в състояние да каже със сигурност какъв е броят на бездомниците от България и Румъния, които живеят по улиците на градовете в Северен Рейн-Вестфалия. Според Министерството на труда и социалните въпроси  на Северен Рейн-Вестфалия в провинцията има 25 хил. души без покрив над главите си. От 2011 г. насам броят им е нараснал с близо 60 %.\r\nСеверен Рейн-Вестфалия е единствената германска провинция, която има подобна статистика. Властите не са в състояние обаче да пояснят до каква степен нуждаещите се от Югоизточна Европа са включени в данните. „Въпреки всичко те се опитват да избегнат по всякакъв начин регистрирането им като бездомни“, признават от Министерството на социалните въпроси. Почти 40% от регистрираните бездомни са жени, допълват от редакцията.\r\n***Призовават британските власти да разследват евентуална руска намеса в британската политика, на фона на нарастващите доказателства, че хиляди фалшиви профили в социалните мрежи може да са били използвани за влияние върху гласуването на Брекзит, пише The Guardian.\r\nЕвентуално разследване от страна на влиятелната парламентарна комисия за разузнаване и сигурност, за което призовават високопоставени депутати от лейбъристите и консерваторите, би представлявало сериозна ескалация в отговора на Обединеното кралство, коментира изданието. \r\nПо-рано британски академици оповестиха, че най-малко 419 профила в Туитър, управлявани от свързаната с Кремъл Агенция за изследване на интернет, са поствали съобщения за  Брекзит, като само за 48 часа по време на миналогодишния референдум са били публикувани над 45 000 съобщения от свързани с Русия профили. \r\nСпоред академици от City University в Лондон, над 13 000 акаунта, които са публикували съобщения за Брекзит, са изчезнали след вота, което предполага, че са били създадени с единствената цел да повлияят на гласуването.\r\n***", "date": "2017.11.16", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/16/2457620/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В навечерието сме на Празника на сухопътните войски у нас – 19 ноември. В хода на Сръбско-българската война (ноември 1885 г.) Сухопътните войски окончателно оформят съвременния си образ на самостоятелен вид въоръжени сили. Победата при Сливница на 19 ноември 1885 година е повратният момент в хода на войната и е ярка демонстрация на възродения български боен дух. С Решение на Министерския съвет и Заповед на министъра на отбраната от същата година датата на тази славна победа е определена за Празник на Сухопътните войски.\r\nВ предаването „Със славната 2-ра Тракийска дивизия – За честта на България“ по Радио „Фокус” - Пловдив днес ще чуете интервюто със заместник-командира на Сухопътните войски у нас бригаден генерал Валери Цолов. Ще го попитаме ефективно ли е присъствието на военнослужещи по границата ни и готови ли са там за изпълнение на задачите си през зимата. С бригаден генерал Цолов ще говорим още и за многото международни учения, в които участваха сухопътните войски тази година, както и за конкурсите за военнослужещи, които текат в момента – колко са свободните места и къде има най-голяма нужда от попълнения.\r\nВъв втората част от предаването ни днес ще чуете исторически факти за участието на Източнорумелийската милиция в Сръбско-българската война и как се стига до категоричната победа на България в тази кратка война. Ще разговаряме с Мария Карадечева, главен уредник в Регионалния исторически музей в Пловдив.\r\nВ рубриката „Герои” ще ви разкажем за подполковник Константин Златарев – Командир на дружина в 21-ви пехотен Средногорски полк през Първата световна война.\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.11.16", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2017/11/16/2457621/sofiya-dva-tramvaya-sa-se-udarili-na-pl-makedoniya.html", "text": "СДва трамвая са се ударили на пл. „Македония“. Това съобщиха за Агенция „Фокус“ от пресцентъра на СДВР. Сигналът е подаден към 6.40 часа тази сутрин. Двата трамвая са се движили един зад друг. Трима души са били откарани за преглед в болнично заведение, но са освободени.\r\nЛюба АЛЕСКЕИВА", "date": "2017.11.16", "title": "София: Два трамвая са се ударили на пл. „Македония“"}
{"url": "http://www.focus-news.net/news/2017/11/16/2457622/kyustendil-za-poredna-godina-v-grada-se-otbelyazva-mezhdunarodniya-den-bez-tyutyunopushene.html", "text": "За поредна година в Кюстендил се отбелязва Международния ден без тютюнопушене. Това каза пред Радио „Фокус” – Кюстендил Елена Андонова, експерт към Регионална здравна инспекция – Кюстендил. По думите ѝ това ще стане с различни лекции и срещи с ученици. „Третият четвъртък на месец ноември Министерството на здравеопазването отбелязва като ден без тютюнопушене, с мото „Пушенето и ти!“. По традиция на този ден се призовава всеки пушач да се опита да положи началото на отказване от тютюнопушене в името на собственото си здраве, както и на здравето на близки и приятели, които присъстват в обкръжението му като пасивни пушачи”, каза Елена Андонова. По думите ѝ на този ден се обръща внимание и на темата за продуктите за наргиле, несъдържащи тютюн, което също крие рискове за здравето.\r\nВенцеслав ИЛЧЕВ", "date": "2017.11.16", "title": "Кюстендил: За поредна година в града се отбелязва Международния ден без тютюнопушене"}
{"url": "http://www.focus-news.net/news/2017/11/16/2457623/faz-sondazhite-za-yamayska-koalitsiya-v-berlin-krayniyat-srok-nablizhava-razlichiyata-ostavat.html", "text": "С един куп нерешени въпроси делегациите на Съюза (ХДС/ХСС), Свободната демократическа партия (СвДП) и „Зелени“ навлизат в решителната фаза на предварителните сондажи за проправяне на пътя за „ямайска“ коалиция в Берлин, пише германският национален ежедневник Die Frankfurter Allegemeine Zeitung.\r\nСпоразумението трябва да бъде постигнато до сутрешните часове на петък. Все още обаче между партиите не е постигнато съгласие по ключови аспекти като например събиране на семейството на бежанци, ограничаването на употребата въглища за защита на климата, транспорт и финансова политика. Преговорите в Берлин са трудни, а неуспехът им не е изцяло изключен. Християнсоциалният съюз (ХСС) и „Зелени“ отправиха помежду си взаимни обвинения за липса на желание за компромис. Агенция „Фокус“ припомня:\r\nАнгела Меркел, която се надява на четвърти мандат на канцлерския пост, даде срок на партиите до 16 ноември да постигнат принципно съгласие за формиране на ново правителство, което трябва да се случи до края на годината. В случай че германските партии не успеят да постигнат съгласие за започване на преговори за ново правителство, водено от Ангела Меркел, може да се стигне до провеждането на нови избори. Очаква се след седмици на тежки преговори Съюза (ХДС/ХСС), Свободната демократическа партия (СвДП) и „Зелени“ да обявят дали са сближили достатъчно позициите си, за да започнат официални коалиционни преговори. Партиите, разделяни от разногласия по много въпроси, от бежанците до политиката за климата и реформите в ЕС, започнаха консултации след неубедителните резултати от парламентарните избори, на които Меркел загуби подкрепа от милиони гласоподаватели, привлечени от крайнодясната партия „Алтернатива за Германия“. Тереза Герова", "date": "2017.11.16", "title": "FAZ: Сондажите за „ямайска“ коалиция в Берлин – крайният срок наближава, различията остават"}
{"url": "http://www.focus-news.net/news/2017/11/16/2457624/veliko-tarnovo-50-mladezhi-ot-shest-darzhavi-uchastvat-v-proekta-evropeyski-desetiletiya-koyto-se-provezhda-v-grada.html", "text": "50 младежи от шест държави обсъждат във Велико Търново значими за Европа събития, случили се през 20-ти век. Те са част от проекта „Европейски десетилетия“, който е посветен на историята на континента. Това каза пред журналисти Теодора Калейнска, ръководител на Европейския информационен център в града, предаде репортер на Радио „Фокус“ – Велико Търново. Учениците и студентите ще обсъдят последиците от двете драматични събития, които се случват в Европа през 20-ти век – Първата и Втората Световни войни. „Не на последно място младежите ще разсъждават върху общите ценности, които формират Европейския, и които потенциално биха позволили той да се запази във вида, в който е или да се преобрази през следващите десетилетия. 20-ти век се смята за ключов в политическата история на Европа, предвид и големите социални и политически революции, които се случват, стартирайки с Октомврийската революция, която довежда до появата на нови политически режими, които тотално предопределят и преобразяват съдбата на континента“, припомни още Теодора Калейнска. В проекта участват млади хора от Испания, Полша, Германия, Гърция, Сърбия и България. Всички те представят доклади, посветени на различни исторически периоди. „На България са дадени Първата Световна война, Войнишкото въстание и Октомврийската революция, като старт на 20-ти век и старт на социалните и политическите промени. Сърбия ще изнесе доклад за разпада на Югославия и процесите, които протичат и за съжаление продължават и днес, в Босна. Полша е със синдиката Солидарност и ролята на гражданските организации по време на комунистическата репресия и противопоставянето ѝ. Испания и Гърция ще предсатвят авторитарните режими, които имат и прехода към демокрация. И Германия – падането на Берлинската стена. Това са шестте ключови елемента, с които всяка страна е запознае други с това какво и как се случва“, обясни ръководителят на ЕИЦ. Останалите пет срещи ще се проведат в държавите, които ще се представят. От Велико Търново в проекта участват 19 младежи от Клуба на приятелите на ООН към Общинския детски комплекс. Тази вечер предстои и провеждането на Световно кафене, в рамките, на което, младежи от другите държави ще представят събитията, за които българите разказват, са протекли в техните държави. Проектите ще са качени на сайта на Европейския център.\r\nЛуиза ТРАНЧЕВА", "date": "2017.11.16", "title": "Велико Търново: 50 младежи от шест държави участват в проекта „Европейски десетилетия“, който се провежда в града"}
{"url": "http://www.focus-news.net/news/2017/11/16/2457625/yambol-obshtinata-obyavi-pobeditelite-v-konkursa-za-detska-risunka-koleda.html", "text": "Общината обяви победителите в конкурса за детска рисунка „Коледа”. Това съобщиха от пресцентъра на Община Ямбол. Общо 736 рисунки постъпиха по обявения от Община Ямбол традиционен конкурс на тема „Коледа”. Комисия от ямболските художници Петър Тепсизов, Руслан Русев - Роко и Кольо Костов журира творбите и излъчи победителите в отделните категории.\r\nПри най-малките първо място бе присъдено на Десислава Дечева от ДГ „Свобода“. В групата І – ІV клас е отличена рисунката на Денислав Стоянов от НУ „Професор Нойков“, а при най-големите (V - VІІІ клас) наградата печели Джемиле Алиева Мустафова - V клас от ОУ „Йордан Йовков“. Авторите на трите първи места ще получат парични награди в размер на 50 лева, а рисунките им ще бъдат отпечатани като коледни поздравителни картички на кмета на Община Ямбол Георги Славов. \r\nРисунката на Елица Иванова Иванова - IX „а“ клас, ПГ „Васил Левски“ ще бъде използвана при изготвянето на рекламните материали за Коледарския празник – Ямбол 2017.\r\nЗа коледна поздравителна картичка от името на председателя на Общински съвет Ямбол ще бъде отпечатана рисунката на Павел Павлов Корестилов от ДГ „Биляна“.     \r\nКомисията номинира и 10 рисунки, които ще бъдат отпечатани като коледни картички в благотворителната кампания на община Ямбол „Подай ръка – спаси живот”. Всяка година хиляди граждани, много институции и фирми се включват в инициативата. Събраните средства попълват фонда за подпомагане на тежко болни ямболски деца и младежи.\r\nТази година като коледни благотворителни картички ще бъдат разпространявани рисунките на:\r\nI възрастова група (5 - 6 годишни):\r\nВиктория Христова на 6 години, клуб „Млад художник“ при НЧ „Съгласие 1862“\r\nМагдалена Иванова Корнакова на 5 години, ДГ „Биляна“\r\nТраяна Господинова Янкова на 6 години, ДГ „Червената шапчица“\r\nИвон Атанасова Петрова на 5 години, ДГ „Пламъче“\r\nII възрастова група (I - IV клас):\r\nСимона Веселин Аврамова - III „ г“ клас - НУ „Св. св. Кирил и Методий“\r\nМаринела Пламенова Петрова - I „б“ клас - НУ „Професор Нойков“\r\nДаяна Дианова Вълчева - I „ г“ клас - НУ „Св. св. Кирил и Методий“\r\nПреслава Кънчева Давалашева на 9 години - НУ „Професор Нойков“\r\nIII- възрастова група (V - VIII клас):\r\nДаниела Красимирова Колева - V  клас, СУ „Св.Климент Охридски“\r\nДима Пламенова Петрова - V „а“ клас, ОУ „Христо Смирненски“\r\nАвторите на всички отличени творби ще бъдат наградени на специална церемония на 21 ноември, вторник от 17.30 часа в Художествена галерия „Жорж Папазов”. Рисунките на победителите, както и още 102 номинирани творби ще бъдат включени в тематичната изложба, която може да бъде видяна в ямболската галерия от 21 ноември до 9 декември.", "date": "2017.11.16", "title": "Ямбол: Общината обяви победителите в конкурса за детска рисунка „Коледа”"}
{"url": "http://www.focus-news.net/news/2017/11/16/2457626/desetki-nadzirateli-i-sluzhiteli-v-sledstveniya-arest-i-sadebnata-ohrana-izlyazoha-na-protest-pred-sgradata-na-sofiyskiya-zatvor.html", "text": "Десетки надзиратели и служители в следствения арест и съдебната охрана излязоха на протест пред сградата на Софийския затвор, предаде репортер на Агенция „Фокус“. Те настояват за увеличение за възнагражденията, като исканията им са заплатите да бъдат уеднаквени с тези на служителите на МВР, което означава 20% увеличение. Служителите в затворите искат и изравняване на сумата за специфичните условия на труд.\r\nЦветилена СИМЕОНОВА", "date": "2017.11.16", "title": "Десетки надзиратели и служители в следствения арест и съдебната охрана излязоха на протест пред сградата на Софийския затвор"}
{"url": "http://www.focus-news.net/news/2017/11/16/2457627/blagoevgrad-kmetat-na-obshtina-simitli-apostol-apostolov-shte-dade-preskonferentsiya-vav-vrazka-s-intsidenta-v-mina-oranovo.html", "text": "Кметът на Община Симитли Апостол Апостолов и общинското ръководство ще дадат пресконференция във връзка с инцидента в мина „Ораново“. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. Тя ще се проведе от 10.30 часа в заседателната зала на община Симитли. По време на пресконференцията кметът ще отговори на всички въпроси, свързани със случая.\r\nЛивия НИНОВА", "date": "2017.11.16", "title": "Благоевград: Кметът на Община Симитли Апостол Апостолов ще даде пресконференция във връзка с инцидента в мина „Ораново“"}
{"url": "http://www.focus-news.net/news/2017/11/16/2457628/sofiya-avstriyski-pilot-e-postradal-pri-ogled-na-samolet-na-letishte-sofiya.html", "text": "Австрийски пилот е пострадал при оглед на самолет на летище \"София\". Това съобщиха от пресцентъра на УМБАЛ \"Св. Анна\" - София, където е настанен пострадалият. Около 8.00 часа сутринта, в Спешното отделение на болницата е приет австрийският пилот с повърхностна рана на главата. Раната е получена на летище \"София\" при оглед на самолет. Пациентът не е губил съзнание и няма счупвания. Раната е обработена и той е изписан без да има нужда от хоспитализация.", "date": "2017.11.16", "title": "София: Австрийски пилот е пострадал при оглед на самолет на летище \"София\""}
{"url": "http://www.focus-news.net/news/2017/11/16/2457629/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Група германски терористи от близкоизточната радикална групировка „Ислямска държава“ са планирали извършването на атентати чрез използването на дистанционно контролирани автомобили – включително и на територията на ФРГ, съобщава регионалният ежедневник  Kölner Stadt-Anzeiger. \r\nТерористите са разполагали с чертеж за дистанционно управлявана кола. Следователите са открили и видеоклипове за обучение как подобни машини може да бъдат управлявани до крайната точка на тяхното предназначение. \r\nСъгласно разпространената информация, зад плановете стоят двама братя – Йомер и Юсуф Д., убити при въздушни удари на водената от САЩ международна коалиция срещу джихадистите. Според констатациите на прокурорите в Дюселдорф, убитите братя от Херне са поддържали тесни контакти с предполагаеми лидер на „Ислямска държава“ в Германия – Абу Валаа, който понастоящем се намира в затвора.\r\n*** Все повече големи градове се сблъскват с проблема с бездомните хора от Източна Европа. Правна основа за предявяването на претенции към тези хора няма, но затрудненията на властите са налице, коментира регионалният германски ежедневник Das Rhenische Post.\r\nВластите във федералната провинция Северен Рейн –Вестфалия се оплакват от източноевропейските икономически бежанци, които идват в Германия предимно от България и Румъния. Всяка сутрин жителите на Кьолн стават свидетели на една и съща гледка – бездомници, които се събуждат от сън пред емблематичната катедрала в света. „Затова места като това се контролират през целия ден“, уточнява говорител на местните власти.\r\nНо не само Кьолн, а и други големи градове в Северен Рейн-Вестфалия имат проблем с нарастващия брой на бездомни хора от Източна Европа. В Кьолн те са толкова много, че институциите нямат капацитет да настанят нуждаещите се. В Дортмунд имат по-различен подход: настаняването се извършва „само в спешни случаи, защото трябва да е ясно: нуждаещите се от Източна Европа нямат право на помощи“. \r\n„Опитваме се да убедим хората да се върнат в родината си\", отбелязва говорителят. \r\nНикой не е в състояние да каже със сигурност какъв е броят на бездомниците от България и Румъния, които живеят по улиците на градовете в Северен Рейн-Вестфалия. Според Министерството на труда и социалните въпроси  на Северен Рейн-Вестфалия в провинцията има 25 хил. души без покрив над главите си. От 2011 г. насам броят им е нараснал с близо 60 %.\r\nСеверен Рейн-Вестфалия е единствената германска провинция, която има подобна статистика. Властите не са в състояние обаче да пояснят до каква степен нуждаещите се от Югоизточна Европа са включени в данните. „Въпреки всичко те се опитват да избегнат по всякакъв начин регистрирането им като бездомни“, признават от Министерството на социалните въпроси. Почти 40% от регистрираните бездомни са жени, допълват от редакцията.\r\n*** С един куп нерешени въпроси делегациите на Съюза (ХДС/ХСС), Свободната демократическа партия (СвДП) и „Зелени“ навлизат в решителната фаза на предварителните сондажи за проправяне на пътя за „ямайска“ коалиция в Берлин, пише германският национален ежедневник Die Frankfurter Allegemeine Zeitung.\r\nСпоразумението трябва да бъде постигнато до сутрешните часове на петък. Все още обаче между партиите не е постигнато съгласие по ключови аспекти като например събиране на семейството на бежанци, ограничаването на употребата въглища за защита на климата, транспорт и финансова политика. Преговорите в Берлин са трудни, а неуспехът им не е изцяло изключен. Християнсоциалният съюз (ХСС) и „Зелени“ отправиха помежду си взаимни обвинения за липса на желание за компромис. \r\nАнгела Меркел, която се надява на четвърти мандат на канцлерския пост, даде срок на партиите до 16 ноември да постигнат принципно съгласие за формиране на ново правителство, което трябва да се случи до края на годината. В случай че германските партии не успеят да постигнат съгласие за започване на преговори за ново правителство, водено от Ангела Меркел, може да се стигне до провеждането на нови избори. Очаква се след седмици на тежки преговори Съюза (ХДС/ХСС), Свободната демократическа партия (СвДП) и „Зелени“ да обявят дали са сближили достатъчно позициите си, за да започнат официални коалиционни преговори. Партиите, разделяни от разногласия по много въпроси, от бежанците до политиката за климата и реформите в ЕС, започнаха консултации след неубедителните резултати от парламентарните избори, на които Меркел загуби подкрепа от милиони гласоподаватели, привлечени от крайнодясната партия „Алтернатива за Германия“.\r\n***", "date": "2017.11.16", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/11/16/2457630/api-do-1700-chasa-dvizhenieto-se-osashtestvyava-samo-v-aktivnata-lenta-po-avtomagistrala-trakiya-v-uchastaka-km-17-km-18-v-posoka-burgas-zaradi-remontni-deynosti.html", "text": "До 17.00 часа днес движението се осъществява само в активната лента по автомагистрала \"Тракия\", в участъка км 17 - км 18 в посока Бургас, поради ремонтни дейности в изпреварващата лента. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017.11.16", "title": "АПИ: До 17.00 часа движението се осъществява само в активната лента по автомагистрала \"Тракия\", в участъка км 17 - км 18 в посока Бургас, заради ремонтни дейности"}
{"url": "http://www.focus-news.net/news/2017/11/16/2457631/anton-kutev-bsp-dumite-na-korneliya-ninova-v-ns-ne-sa-povod-za-neynoto-otstranyavane.html", "text": "„Ако ние депутатите смятаме, че министър-председателят руши институциите, къде да го кажем, ако не в Народното събрание. И когато ние го кажем там, и председателят на НС ни изгони, къде отива демокрацията, къде отива парламентарната република, в какво се превръщаме?” Това попита зам.-председателят на ПГ на „БСП за България” Антон Кутев в Нова телевизия по повод неговото изгонване от заседание на НС, както и на лидера на опозицията Корнелия Нинова, след настояване на левицата да бъде излушан премиерът Борисов, който каза, че в парламента пребивават наркотрафиканти и хора, които купуват гласове на затворници, съобщиха от пресцентъра на НС на БСП. По повод случая, левицата поиска и иска оставката на председателя на парламента Димитър Главчев.\r\n„Аз бях изгонен вчера от заседанието в НС заради думите: „Оставка. Днес вече не си за тук.” И мен, и лидера ни Корнелия Нинова председателят на НС Главчев ни гони по чл. 162, ал. 1. А аз пък бих могъл да цитирам чл. 162, ал. 1, който гласи, че председателят може да отстрани за повече от едно заседание, но не повече от три, народен представител, който: оскърбява НС, членовете на Министерски съвет, президента или вицепрезидента на Републиката и други органи на държавната власт. Според мен репликата ми категорично не оскърбява изброените по-горе”, подчерта зам.-председателят на ПГ.\r\nАнтон Кутев обясни, че се е стигнало до неговото отстраняване и това на лидера на опозицията Корнелия Нинова заради нейни думи, отправени към премиера Бойко Борисов, които обаче не могат да бъдат повод за подобна реакция от страна на председателя на НС. Кутев цитира думите на Корнелия Нинова от стенограмата на НС: „Защо позволявате на министър-председателя да ви унижава, като ви нарича безделници”. „Следва предупреждение от Главчев и когато тя казва: „Не позволявайте българският министър-председател тотално да руши институциите в България”- той я гони”, обясни Кутев. Той заяви, че няма как за тази реплика да бъде изгонен лидерът на опозицията.\r\nПо повод думите на премиера Бойко Борисов, който каза, че в парламента  пребивават наркотрафиканти и хора, които купуват гласове на затворници, Антон Кутев заяви, че левицата е искала Борисов да дойде в НС и да потвърди думите си, да даде обяснение- кои депутати има предвид. „Ние искаме той да назове имена, защото ако той само произнесе имената, за които намеква, в следващият момент ще му бъдат заведени дела. Нека да каже какво има предвид”, обясни Кутев.\r\nЗам.- председателят на ПГ на лавицата попита също кога Цветан Цветанов ще плати парите, които България е платила на хората, осъдили я в Страсбург, заради грешките на Цветанов и даде примери с Николай Цонев, Борислва Гуцанов. „Борисов също има дело, по което е осъдена България”, каза Антон Кутев и обясни, че това е за нарушаване на правото на живот на Тодор Димов - Чакъра, който през 2003 г. бе обстрелван с гранатомет в собствената си къща край Харманли. „Нека кажат кога ще платят на държавата парите, които тя е платила за техни грешки. Ако искат ще им дам списък с делата, по които Цветанов и Борисов лично носят отговорност и които са завършили с присъди за България в Страсбург. Най-малкото, което могат да направят е първо да се извинят - нещо, което те никога не са направили”, заяви Антон Кутев.", "date": "2017.11.16", "title": "Антон Кутев, БСП: Думите на Корнелия Нинова в НС не са повод за нейното отстраняване"}
{"url": "http://www.focus-news.net/news/2017/11/16/2457632/st-insp-danail-stoitsov-kat-blagoevgrad-16-noemvri-e-obyaven-za-den-bez-zhertvi-peshehodtsi-na-patya.html", "text": "16 ноември е обявен за „Ден без жертви пешеходци на пътя“ в рамките на Акция „Зима 2017“. Това каза пред Радио „Фокус“ – Пирин ст. инсп. Данаил Стоицов, началник на КАТ – Благоевград. Той обясни, че самата акция е разделена в три кампании, като първата от тях е проведена в периода от 1 до 10 ноември, а 6 ноември е бил обявен за „Ден без жертви – велосипедисти на пътя“. „Втората кампания „Пешеходци и водачи – толерантност на пътя“ се провежда във времето от 11 до 20 ноември“, каза още ст. инсп. Стоицов. Последният етап е отделен за кампанията „Безопасно шофиране през зимата“, като тя ще се проведе в периода от 20 до 30 ноември.\r\nЛивия НИНОВА", "date": "2017.11.16", "title": "Ст. инсп. Данаил Стоицов, КАТ – Благоевград: 16 ноември е обявен за „Ден без жертви пешеходци на пътя“"}
{"url": "http://www.focus-news.net/news/2017/11/16/2457633/pg-na-bsp-za-balgariya-vnese-88-podpisa-za-ostavkata-na-predsedatelya-na-parlamenta-dimitar-glavchev.html", "text": "ПГ на \"БСП за България\" внесе 88 подписа за оставката на председателя на парламента Димитър Главчев, предаде репортер на Агенция \"Фокус\". Подписката внесоха заместник-председателите на парламентарната група на \"БСП за България\" Жельо Бойчев, Георги Свиленски, Весела Лечева, секретарят на групата Филип Попов, говорителят на групата Елена Йончева и други. \r\nДеница КИТАНОВА", "date": "2017.11.16", "title": "ПГ на \"БСП за България\" внесе 88 подписа за оставката на председателя на парламента Димитър Главчев"}
{"url": "http://www.focus-news.net/news/2017/11/16/2457634/smolyan-101-vi-alpiyski-batalyon-organizira-den-na-otvorenite-vrati-v-koyto-shte-predstavi-obraztsi-na-novi-orazhiya-boyna-tehnika-i-oborudvane.html", "text": "101-ви Алпийски батальон в Смолян организира ден на отворените врати днес, в който ще представи образци на нови оръжия, бойна техника и оборудване, Поводът е 19 ноември – Празник на Сухопътните войски. Това съобщи за Радио „Фокус“ – Смолян командирът на батальона подполковник Димитър Кацаров. По думите му военнослужещите очакват отново стотици граждани, ученици и деца от детските градини в града. \"Всички те ще могат да изпробват оръжията и техниката на терен\", каза още подполковник Кацаров. Традиционно за посетителите ще бъдат отворени музея и параклиса във военното формирование, които също се радват на голям интерес. Голяма популярност придобива кътът в музея, който е посветен на алпиниста Христо Проданов, който е открит наскоро и в него могат да се видят негови снимки от времето, когато е бил войник в Смолян. \"В параклиса „Св. св. Константин и Елена“ жителите и гостите на града ще могат да видят завършената вече южна част, която е изографисана от местната художничка Веселка Василева\", добави командирът на батальона. Той каза още, че във връзка с празника на Сухопътните войски, двама военнослужещи от формированието са наградени от командира генерал майор Михаил Попов, а няколко военни, които са изпълнили всички критерии, са повишени в звание с негови заповеди.\r\nНели ГЕРГЬОВСКА", "date": "2017.11.16", "title": "Смолян: 101-ви Алпийски батальон организира ден на отворените врати, в който ще представи образци на нови оръжия, бойна техника и оборудване"}
{"url": "http://www.focus-news.net/news/2017/11/16/2457635/prezidentat-rumen-radev-shte-imame-uspehi-v-pravosadnata-sistema-kogato-polititsite-zapochnat-da-se-otchitat-pred-grazhdanite-a-ne-pred-bryuksel.html", "text": "Ще имаме успехи в правосъдната система, когато нашите политици започнат да се отчитат пред своите съграждани, а не пред Брюксел. Това каза пред журналисти президентът Румен Радев преди тържественото събрание-концерт във Военната академия „Г.С. Раковски” по случай предстоящия Празник на Сухопътните войски, предаде репортер на Агенция „Фокус“. Според държавния глава коментарите за доклада на ЕК по механизма за сътрудничество и проверка са противоречиви, тъй като самият доклад е витиеват. „Аз мисля, че българите отдавна не разчитат на тези доклади, защото те изместват отговорността – вместо пред българските граждани с тези доклади българските политици все повече се отчитат пред Брюксел“, коментира той. По думите му най-важното е българските граждани да бъдат убедени в ефективността и справедливостта на нашата правосъдна система. „Да видят, че наистина има реална борба с корупцията и с несправедливостта, която се шири като усещане в цялото ни общество. Тогава ще имаме успехи и, когато нашите политици наистина започнат да се отчитат пред своите съграждани“, допълни президентът Радев. Той се съгласи с тезата на правителството, че липсата на нови препоръки е за отбелязване, но подчерта, че няма сериозен напредък и по препоръките до момента. „Особено забележете – препоръки за постигане на ефективност в разкриването, пресичането, разследването и наказателното преследване за корупцията“, отбеляза още държавният глава. \r\nВесела ПЕТРОВА", "date": "2017.11.16", "title": "Президентът Румен Радев: Ще имаме успехи в правосъдната система, когато политиците започнат да се отчитат пред гражданите, а не пред Брюксел"}
{"url": "http://www.focus-news.net/news/2017/11/16/2457636/pazardzhik-predstavlenieto-lyubovnite-trepeti-na-tarantulite-shte-bade-predstaveno-v-dramatichno-kukleniya-teatar.html", "text": "Най-търсеното представление от пазарджишката публика е „Любовните трепети на тарантулите” по пиесата „Сентръл парк уест“ от Уди Алън. Това съобщи за Радио „Фокус“ - Пазарджик Владислава Кримиджова от пресцентъра на театъра. То ще бъде представено на сцената на Драматично-куклен театър - Пазарджик от 19.00 часа днес. Постановката е дело на режисьора Бойко Илиев, сценографията и костюмите са поверени на Нина Пашова, а в главните роли са актьорите Параскева Джукелова, Георги Керменски, Мая Бежанска, Тодор Танчев, Илияна Лазарова и Никол Карабинова. Сюжетът на постановката разказва историята на жени и мъже, които искат да бъдат обичани и да обичат, които искат да бъдат поне малко по-щастливи. Това са делови мъже и жени, на които все не им стига онова, което вече имат, които трудно свикват с мисълта, че годините минават, и все искат да започнат отново, някакъв нов живот. В луксозния „Сентрал парк уест“ хората не мислят за пари, но са също толкова пълни с копнежи, колкото навсякъде другаде.\r\nСветлана ЕЛЕНКИНА", "date": "2017.11.16", "title": "Пазарджик: Представлението „Любовните трепети на тарантулите” ще бъде представено в Драматично-кукления театър"}
{"url": "http://www.focus-news.net/news/2017/11/16/2457637/protothema-parvonachalnite-otsenki-na-navodneniyata-v-atika-pokazvat-seriozni-materialni-shteti.html", "text": "Наводненията в района на Мандра в Атика, които доведоха до смъртта на 15 души, са причинили и сериозни материални щети, съобщава Protothema.\r\nВъпреки че все още няма официални данни, според първоначалните оценки бушуващата стихия е унищожила около 300 автомобили, съобщава се и за около 50 потънали лодки в района на Неа Перамос. Цялата пътна мрежа на Мандра и Неа Перамос е напълно разрушена и неизползваема. \r\nМащабът на бедствието може да бъде измерен от факта, че се е наложило около 100 противопожарни екипа да се отзоват на около 600 сигнала на граждани. Те са съобщили за около 500 домове и търговски обекти, които са засегнати от наводненията, като някои от тях са напълно унищожени от придошлите води. Според официалните данни на пожарната, екипите са получили 390 обаждания с молба за оказване на помощ за изпомпване на вода. Приблизително 200 магазина, складове, малки и големи предприятия са засегнати от наводненията. Тереза Герова", "date": "2017.11.16", "title": "Protothema: Първоначалните оценки на наводненията в Атика показват сериозни материални щети"}
{"url": "http://www.focus-news.net/news/2017/11/16/2457638/pazardzhik-zdravni-eksperti-organizirat-iznesen-konsultativen-kabinet-za-otkazvane-ot-tyutyunopusheneto.html", "text": "По повод Международният ден без тютюнопушене, здравни експерти от Пазарджик организират различни инициативи. Това съобщи за Радио „Фокус“ – Пазарджик Таня Чомакова от РЗИ - Пазарджик. Тя обясни, че днес в Районно управление на полицията в Пазарджик експерти по промоция на здравето от РЗИ ще организират изнесен консултативен кабинет за отказване от тютюнопушенето. „На активно пушещи служители от РУП ще се проведе изследване с теста на Фагерстрьом на степента на никотинова зависимост и измерване на въглероден оксид в издишан въздух“, добави Чомакова. Тя каза още, че през следващата седмица в НУ „В. Друмев“ в Пазарджик пред четвъртите класове ще бъде направена демонстрация с пушещата Кукла Сю и ще се проведе обучение за вредата от тютюнопушенето.\r\nВаня НИКОЛОВА", "date": "2017.11.16", "title": "Пазарджик: Здравни експерти организират изнесен консултативен кабинет за отказване от тютюнопушенето"}
{"url": "http://www.focus-news.net/news/2017/11/16/2457639/prezidentat-rumen-radev-dokato-gledame-koy-kakvo-e-pravil-v-minaloto-v-momenta-prodalzhavat-da-tekat-krupni-obshtestveni-porachki.html", "text": "Докато гледаме кой какво е правил в миналото, в момента продължават да текат крупни обществени поръчки. Това каза пред журналисти президентът Румен Радев преди тържественото събрание-концерт във Военната академия „Г. С. Раковски” по случай предстоящия празник на Сухопътните войски, предаде репортер на Агенция „Фокус“. На въпрос дали от ГЕРБ са иззели от президентската институция темата за корупцията с идеята за ревизиране на приватизационните сделки от Прехода, той отговори: „Няма как да изземат никаква инициатива. Тук говорим за две различни неща – едното е преглед на миналото, за което наистина партия ГЕРБ настоява и което аз приветствам. Но много по-важно е да се фокусираме върху настоящето и бъдещето, защото, докато гледаме кой какво е правил в миналото в момента продължават да текат крупни обществени поръчки. Какво правим с тях и какви механизми ние в бъдеще ще разкриваме, ще пресичаме и ще преследваме корупционните престъпления?“. \r\nВъв връзка с приемането на Закона за концесиите държавният глава отбеляза: „Радвам се, че имаше сериозен дебат и в парламента, и в обществото по този закон. Крайно време е ползите от концесиите да започнат да усещат не само концесионерите, но и от българските граждани“. \r\nВесела ПЕТРОВА", "date": "2017.11.16", "title": "Президентът Румен Радев: Докато гледаме кой какво е правил в миналото, в момента продължават да текат крупни обществени поръчки"}
{"url": "http://www.focus-news.net/news/2017/11/16/2457640/afp-saad-hariri-e-priel-pokanata-za-poseshtenie-v-parizh.html", "text": "Подалият изненадващо оставка от премиерския пост в Ливан Саад Харири е приел поканата за пътуване до Париж, отправена от министъра на външните работи Жан Ив Ле Дриан, предава AFP.\r\n„Той ще дойде във Франция, принцът (на Саудитска Арабия) е информиран“, заяви пред репортери първият дипломат на Париж след срещата с престолонаследника Мохамед Бин Салман, проведена в късните часове на сряда в Рияд.\r\nПо-рано Бейрут изрази опасения, че Саад Харири е задържан в Саудитска Арабия и поради тази причина отлага завръщането си в страната.Тереза Герова", "date": "2017.11.16", "title": "AFP: Саад Харири е приел поканата за посещение в Париж"}
{"url": "http://www.focus-news.net/news/2017/11/16/2457641/targovishte-81-godishna-zhena-e-stanala-zhertva-na-telefonna-izmama-sas-sumata-ot-1-500-lv.html", "text": "81-годишна жена е станала жертва на телефонна измама със сумата от 1 500 лв. Това съобщиха от ОДМВР - Търговище. Сигналът е получен на 15 ноември 2017 г. около 13.30 часа в РУ - Попово. Същия ден за времето от 10.00 часа до 11.40 часа след проведен разговор на стационарния ѝ телефон е била въведена в заблуждение 81-годишна жена от съшия град. Под предлог, че ще окаже съдействие на полицейски служители за задържане на извършители на телефонни измами, ѝ е отнета сумата от 1 500 лв. По случая е образувано досъдебно производство по чл. 209 от Наказателния кодекс.", "date": "2017.11.16", "title": "Търговище: 81-годишна жена е станала жертва на телефонна измама със сумата от 1 500 лв."}
{"url": "http://www.focus-news.net/news/2017/11/16/2457642/prezidentat-rumen-radev-tryabva-da-se-dade-yasen-otgovor-dali-vlozhenoto-do-momenta-v-ogradata-po-granitsata-izpalnyava-svoeto-prednaznachenie.html", "text": "Трябва да се даде ясен отговор дали вложеното до момента в оградата по границата изпълнява своето предназначение. Това каза пред журналисти президентът Румен Радев преди тържественото събрание-концерт във Военната академия „Г.С. Раковски” по случай предстоящия Празник на Сухопътните войски, предаде репортер на Агенция „Фокус“. \r\nПо повод тезата на министъра на отбраната Красимир Каракачанов, че са необходими повече патрули по границата и по-голямо участие на армията в опазването ѝ, държавният глава коментира: „Министърът разполага с пълната информация, за да поиска такова предложение, но ние наистина трябва да си отговорим и да се даде ясен отговор на всички български граждани – дали вложеното до момента и влаганите средства, изпълняват своето предназначение. Ето тук трябва да търсим наистина един много реалистичен отговор“ \r\nВ отговор на журналистически въпрос дали е гледал филма на депутата от БСП Елена Йончева „Граница“, президентът отговори, че все още не е, но ще го гледа. \r\nВесела ПЕТРОВА", "date": "2017.11.16", "title": "Президентът Румен Радев: Трябва да се даде ясен отговор дали вложеното до момента в оградата по границата изпълнява своето предназначение"}
{"url": "http://www.focus-news.net/news/2017/11/16/2457643/veliko-tarnovo-kampaniya-za-bezplatni-pregradki-i-poslaniya-za-tolerantnost-shte-se-provede-pred-sgradata-obshtinata.html", "text": "Безплатни прегръдки и послания за толерантност раздават днес в центъра на Велико Търново. Акцията е посветена на Международния ден на толерантността – 16 ноември. Основен организатор е Центъра за междуетнически диалог и толерантност „Амалипе“, а помощници са различни образователни институции от града. Това съобщи за Радио „Фокус“ – Велико Търново Валери Ангелов, от „Амалипе“. Кампанията ще се проведе пред сградата на Община Велико Търново. По обяд младежите ще раздават прегръдки и флаери с толерантни послания. „Освен това всеки минувач ще може да напише на специално подготвено табло с изработено дърво на толерантността какво според него е да си толерантен. Хората ще имат възможността да видят и доброволци, облечени в три национални носии – ромска, турска и българска, които също ще раздават послания за толерантност“, обясни Валери Ангелов. Втората инициатива, която ще се проведе днес, е образователна лекция, посветена на толерантността. Тя ще бъде организирана в пети корпус на Великотърновския университет и ще започне в 14.00 часа.\r\nЛуиза ТРАНЧЕВА", "date": "2017.11.16", "title": "Велико Търново: Кампания за безплатни прегръдки и послания за толерантност ще се проведе пред сградата Общината"}
{"url": "http://www.focus-news.net/news/2017/11/16/2457644/shumen-83-godishen-mazh-ot-veliki-preslav-e-stanal-zhertva-na-telefonna-izmama-sas-sumata-ot-5-560-lv.html", "text": "83-годишен мъж от Велики Преслав е станал жертва на телефонна измама със сумата от 5 560 лв. Това съобщиха от ОДМВР - Шумен. Мъжът е бил въвлечен в измамата по схемата „за залавяне на телефонни измамници“. Около 09.15 часа вчера на стационарния му телефон се обадил непознат, който се представил за полицай. Обяснил, че в града се провежда акция за залавяне на телефонни измамници. Поискал съдействие от 83-годишния мъж. „Полицаят“ обяснил, че трябва да предаде всичките си налични пари, за да помогне на полицията да ги залови. С идеята, че помага на органите на реда, възрастният мъж поставил всичките си 5 560 лева в торбичка и ги хвърлил през балкона на жилището си. Малко след това установил, че е измамен и подал сигнал в РУ- Велики Преслав. Образувано е досъдебно производство.", "date": "2017.11.16", "title": "Шумен: 83-годишен мъж от Велики Преслав е станал жертва на телефонна измама със сумата от 5 560 лв."}
{"url": "http://www.focus-news.net/news/2017/11/16/2457645/reuters-sled-opita-za-darzhaven-prevrat-turtsiya-e-sakratila-25-ot-diplomatite-si.html", "text": "След миналогодишния опит за държавен преврат Министерството на външните работи на Турция е освободило от длъжност 25 % от дипломатите заради разследване във връзки с мрежата на Фетхуллах Гюлен, предава Reuters. Съответната информация бе потвърдена в четвъртък от първия дипломат на Анкара Мевлют Чавушоглу. \r\nГоворейки в рамките на обсъжданията за бюджета, Чавушоглу подчерта, че отстраняването от длъжност на дипломатите се основава на „сериозни документи“. Същевременно той допълни,  че процентът на тези, които са се върнали на работа показва, че ведомството „не е направило грешка\" с решението за уволнението им.Тереза Герова", "date": "2017.11.16", "title": "Reuters: След опита за държавен преврат – Турция е съкратила 25 % от дипломатите си"}
{"url": "http://www.focus-news.net/news/2017/11/16/2457646/kyustendil-v-regionalniya-istoricheski-muzey-se-provezhda-detska-rabotilnitsa-za-izrabotka-na-tsarvuli.html", "text": "Изработка на цървули е тема на ноемврийска детска музейна работилница в Кюстендил. Това съобщи за Радио „Фокус” – Кюстендил Мирослава Таскова, експерт към Регионален исторически музей – Кюстендил. От днес до 18 ноември децата ще имат възможност да се запознаят позабравения занаят опичнарство и изработката на цървули. Конкретният повод за темата е годишнината от победата над сръбските войски на Сливница по време на Сръбско-българската война. „Само няколко дни отнема на българските войници да изминат пеша разстоянието от южната до западната граница и да извършват геройски подвизи по бойните полета. Спомените на очевидци и участници в тези събития описват героизма на войниците, някои от които за две денонощия изминават 145 километра и не всички носят ботуши – вървят пеша с цървули, краката им са изранени, шинелите им изпокъсани”, каза Мирослава Таскова. По думите ѝ в памет на тези героични събития, ноемврийската музейна работилница за деца се фокусира върху изработка на част от облеклото на обикновения човек, участвал в тях.\r\nВенцеслав ИЛЧЕВ", "date": "2017.11.16", "title": "Кюстендил: В Регионалния исторически музей се провежда детска работилница за изработка на цървули"}
{"url": "http://www.focus-news.net/news/2017/11/16/2457647/plamen-hristov-zam-predsedatel-na-sindikat-ohrana-iskaneto-na-sluzhitelite-v-zatvorite-e-da-se-dade-byudzhet-s-koyto-da-badat-resheni-problemite-ni.html", "text": "Искането ни е да ни се даде бюджет, с който да ни бъдат решени проблемите. Това каза пред журналисти Пламен Христов, зам.-председател на синдикат „Охрана“ към Главна дирекция „Охрана“ на Министерството на правосъдието по време на протеста на надзирателите и служителите в следствения арест и съдебната охрана, предаде репортер на Агенция „Фокус“. „Основните ни искания са минимум 350 души увеличаване на щат, 20% увеличаване на заплатите със задна дата и изравняване на специфичните условия за труд, съгласно със закона на МВР – в момента нашата база е 95 лв., а на колегите от миналата година е 190 лв. Другото, което е, от 2007 г. не ни е променян вещевият атестат – сега е 400 лв., а ние искаме да е поне 600 лв., защото при нас в ГД „Охрана“ администрацията е само 3%, а всички други изпълняват задължения на терен – охрана на сгради, конвой, принудително водене. Петото нещо, което искаме, е в края на годината на база на положения труд излишните финанси, които са останали в нашата дирекция, да бъдат разпределени на служителите – т.е. стимулиране. Недопустимо е да се делим на дирекции“, обясни Христов.\r\nПротестът на служителите в затворите приключи малко преди 11.00 часа. Протестиращите се заканиха, че протест ще има всеки ден от 10.00 часа, докато исканията им не бъдат изпълнени.\r\nЦветилена СИМЕОНОВА", "date": "2017.11.16", "title": "Пламен Христов, зам.-председател на синдикат „Охрана“: Искането на служителите в затворите е да се даде бюджет, с който да бъдат решени проблемите ни"}
{"url": "http://www.focus-news.net/news/2017/11/16/2457648/montana-42-godishen-mazh-e-postradal-pri-katastrofa-na-glaven-pat-e-79-pri-razklona-za-selo-klisuritsa.html", "text": "42-годишен мъж е пострадал при катастрофа на главен път Е-79 при разклона за село Клисурица. Това съобщиха от ОДМВР - Монтана. Пътнотранспортното произшествие е станало на 15 ноември. 36-годишен мъж с инициали Ф. А. от град Карлово, област Пловдив, шофирал лек автомобил \"Тойота Корола\" в посока от Монтана към Видин. Поради движение с несъобразена с пътните условия скорост той навлязъл в лентата за насрещно движение и се обрърнал извън пътното платно в отводнителен канал. Вследствие на реализираното ПТП е пострадал пътникът в лекия автомобил – мъж на 42 г. от град Хисаря, област Пловдив. Настанен за лечение в МБАЛ \"Д-р Стамен Илиев\" - Монтана с данни за счупени ребра и засегнат бял дроб. Пробата за употреба на алкохол на водача е отрицателна. Местопроизшествието е посетено от дежурна оперативна група на РУ - Монтана. По случая е образувано досъдебно производство в РУ - Монтана.", "date": "2017.11.16", "title": "Монтана: 42-годишен мъж е пострадал при катастрофа на главен път Е-79 при разклона за село Клисурица"}
{"url": "http://www.focus-news.net/news/2017/11/16/2457649/veliko-tarnovo-fotografskata-izlozhba-sveta-gora-prez-pogleda-na-fotografskiya-obektiv-shte-bade-predstaven-a-v-grada.html", "text": "Светогорското представителство в Солун, съвместно с Община Велико Търново, Центъра за гръцки език и култура и Богословския факултет на Великотърновския университет „Св. св. Кирил и Методий“ представят в Изложбени зали „Рафаел Михайлов“ фотоизложбата „Света гора: През погледа на фотографския обектив\" в периода от 17 ноември до 03 декември 2017 г. Това съобщиха от пресцентъра на Община Велико Търново. Изложбата показва снимки в Атон на четирима съвременни фотографи: Zoran Purger от Сърбия, Ali Borovali от Турция, Zbigniew Kosc от Пoлша и Valery Bliznyuk от Русия. \r\nЕкспозицията е представена за първи път в Солун през септември 2015 г., където остава до март 2016 г. След това изложбата гостува в Sismanoglio Megaro на Генералното консулство на Р. Гърция в Истанбул, а по-късно в Никозия е открита от Негово Всесветейшество Вселенския патриарх Вартоломей. Следващите изложения са в град Катерини – Гърция (ноември 2016 г.) и в криптата „Св. Сава\" в Белград - от 29 март до 20 май 2017 г. \r\nАтон е бил и е специално място, което привлича хиляди творци, историци, писатели, поети, художници, но най-много фотографи. Четиримата майстори на обектива посещават многократно историческото място и се изявяват като поклонници-посетители, запечатвайки уникални моменти от естествения релеф, религиозните навици, ежедневието на монасите. Те се фокусират върху лицата на атонските старейшини.", "date": "2017.11.16", "title": "Велико Търново: Фотографската изложба „Света гора: През погледа на фотографския обектив“ ще бъде представен а в града"}
{"url": "http://www.focus-news.net/news/2017/11/16/2457650/pregled-na-osnovnite-temi-vav-varnenskiya-pechat.html", "text": "„Стикери подсказват, че трошките от улиците ще бъдат вдигнати“ е заглавие то първа страница в днешния брой на варненския вестник „Черно море“. Акция по разчистване на излезли от употреба моторни превозни средства от улици и паркинги във Варна стартира от вчера, съобщи инж. Младен Иванов, директор на общинското предприятие „Паркинги и синя зона“. „Първия детски музей на билките откриха в ДГ „Чайка“ е друга тема в броя. Първият детски музей на билките и билкови градини бе открит в детска градина № 18 „Чайка“. Част от експозицията е и във филиала „Бисерче“. Основната цел на инициативата е децата да учат в естествени условия, за да бъде повишена отрано екологичната им култура и да бъде възпитано отрано устойчиво екологично поведение у тях. Във формирането и подреждането на експозицията е участвал както екипът на детска- та градина, така и 420 деца и техните родители. „Подготвят мерки срещу замърсения въздух в града“, допълва изданието. Общината готви актуализирана програма за подобряване на качеството на въздуха във Варна. Това стана ясно на заседанието на постоянната комисия по европейски въпроси и международно сътрудничеството към Общинския съвет. Програмата предвижда набелязване на мерки срещу запрашеността на въздуха с фини прахови частици във Варна. Нейното актуализиране е по искане на Министерството на околната среда и водите, което пък е съобразено с изискванията на Брюксел и евентуалната заплаха от санкции. „Как да се предпазим от наводнения?“ е тема от стр. 3 в броя. Обучителна кампания по проблемите, свързани с наводненията, започна Басейнова дирекция „Черноморски район“. Първата среща с компетентните органи се проведе в морската столица. Участваха всички общини, регионални дирекции „Пожарна безопасност и защита на населението“. Изяснени бяха всички дейности и отговорности за информиране и спасяване на населението от наводнения – каза Жасмина Керанова, началник-отдел “Планове” в Басейнова дирекция „Черноморски район“. Срещата е в изпълнение на Плана за управление на риска от наводнения през 2017 г. Сред основните теми е популяризирането и използването на застрахователни имуществени продукти в застрашени- те от наводнения райони. „Проф. Колев: Система за ранно оповестяване би предпазила от щети“, пише още изданието. Нужна е система за управление, за да се справим с наводненията, каза проф. д.н. Кирил Колев, специалист управление и анализ на риска към ВВМУ „Никола Й. Вапцаров“. „Системата е спасила селища в Бургаско при последната стихия“, е друго заглавие по темата в броя. Система за ранно алармиране при опасност от наводнения е предотвратила още човешки жертви и големи щети, стана ясно от представянето й от Ивайло Трендафилов – гл. експерт в дирекция „Европейски политики и програми“ на община Бургас. „Изпълнихме успешно един пилотен за България проект. Големите щети и човешките жертви при последното наводнение не бяха на територията на Бургас, а в съседна община. Ако и там имаше подобни уреди, измерващи нивото на водата, щеше да се получи по-ранна информация и да се предприемат по-навременни мерки, обясни Трендафилов. „С 90 000 лв. Варна ще помогне на наводнените Бургас и Камено“, информира изданието. ПК „Финанси и бюджет“ към Общински съвет – Варна, проведе изнесено заседание в Икономическия университет. Ректорът на ВУЗ-а проф. Пламен Илиев благодари за възможността студенти и преподаватели да се запознаят на място с работата на местната власт.", "date": "2017.11.16", "title": "Преглед на основните теми във варненския печат"}
{"url": "http://www.focus-news.net/news/2017/11/16/2457651/inzh-ivo-vasilev-stolichen-elektrotransport-vatmanat-prichinil-katastrofata-mezhdu-dva-tramvaya-shte-bade-nakazan-s-preduprezhdenie-za-uvolnenie.html", "text": "Ватманът, причинил катастрофата между два трамвая, ще бъде наказан с предупреждение за уволнение. Това каза в интервю за Агенция „Фокус“ зам.-директорът на в \"Столичен електротранспорт\" инж. Иво Василев във връзка с инцидента от тази сутрин, при който два трамвая се блъснаха. „Инцидентът е доста елементарен. Органите на КАТ на ден посещават над 80 такива случая. Неприятното обаче е, че на практика е между превозни средства на градския транспорт. Трамвай, движещ се по линия №8 с номер 661, от модернизираните, на спирката на пл. „Възраждане“, не пл. „Македония“, която е от другата страна на билетния център на ЦГМ, се намира зад мотриса 2049, движеща се по линия 10 и е била спряла на спирката. На разрешен сигнал за бул. „Христо Ботев“ трамваят 2049 тръгва, но светофарът сменя сигнала и превозното средство спира. Задният трамвай, поради невнимание на ватмана, неследене на пътната обстановка, късно спира и се удря в задната част на движещия се отпред. При този инцидент, в трамвай 2049 има една жена, която е политнала вследствие на сблъсъка и си е ударила главата в една арматурните тръби-дръжки“, обясни инж. Василев. По думите му жената не е с наранявания, сама е слязла от трамвая, но все пак е ударена и е трябвало да се прегледа. „Затова е постъпила в болнично заведение. Това е единственият пострадал от инцидента“, допълни инж. Василев. Той уточни, че ватманът, причинил катастрофата в на около 44 години и от 3 години е на тази позиция, като няма други нарушения. „Тези трамваи са нови за София и с нов начин на управление. Опитваме се да поставяме малко по-технически грамотни ватмани. Би следвало този да не допуска такива нарушения с оглед на опита му, но човек се учи, докато е жив“, коментира още инж. Иво Василев.\r\nЛюба АЛЕКСИЕВА", "date": "2017.11.16", "title": "Инж. Иво Василев, Столичен електротранспорт: Ватманът, причинил катастрофата между два трамвая, ще бъде наказан с предупреждение за уволнение"}
{"url": "http://www.focus-news.net/news/2017/11/16/2457652/yens-stoltenberg-silna-sarbiya-oznachava-poveche-stabilnost-v-zapadnite-balkani.html", "text": "Генералният секретар на НАТО Йенс Столтенберг заяви след среща с президента Александър Вучич, че силна и просперираща Сърбия означава повече сигурност и стабилност в региона на Западните Балкани, предава скопският телевизионен канал „Алсат-М“.\r\nНорвежкият политик подчерта, че партньорството между НАТО и Сърбия се развива добре и че няма противоречие между военната неутралност на Сърбия и сътрудничеството с Алианса. Столтенберг изрази задоволството си от предложението на Сърбия следващата година да бъде домакин за съвместни военни учения за бърза реакция при природни бедствия.\r\n„Приветстваме факта, че можем да се срещнем по подобен начин, защото НАТО и Сърбия са изправени пред общи предизвикателства, а сътрудничеството с Алианса може да бъде от полза за Сърбия и региона. Нашето партньорство прави Сърбия по-сигурна“, като същевременно по този начин и партньорите на НАТО се чувстват по-спокойни, поясни генералният секретар на отбранителния съюз на Запада.\r\nСтолтенберг уточни, че годишно НАТО и Сърбия провеждат съвместно повече от 100 „партньорски дейности“, а също и че Алиансът работи за реформите на институциите по сигурността в Сърбия, обучава сръбските офицери за мироопазващи мисии. В рамките на годината е имало 24 съвместни военни учения между НАТО и Сърбия, допълни норвежецът. \r\nНа свой ред в рамките на срещата Вучич призова за оставането на НАТО в Косово. Сръбският президент отбеляза, че Белград стои твърдо зад решението за военна неутралност, но и че ще развива сътрудничеството с НАТО.\r\n„Благодарих на Столенберг и държавите членки на НАТО за поддържането на мира и стабилността в Косово, преди всичко от звената на КейФОР. Ролята на НАТО за гарантиране на сигурността на нашия народ, но и на нашите светилища, е от изключителна важност“, подчерта Вучич..Тереза Герова", "date": "2017.11.16", "title": "Йенс Столтенберг: Силна Сърбия означава повече стабилност в Западните Балкани"}
{"url": "http://www.focus-news.net/news/2017/11/16/2457653/pazardzhik-zapochna-vazstanovyavaneto-na-svlecheniya-pat-za-vets-sestrimo.html", "text": "Започнаха възстановителните дейности в района на свлечения път  за ВЕЦ „Сестримо“. Това каза за Радио „Фокус“ – Пазарджик кметът на селото Стефан Джамов. Той обясни, че и в момента се работи. „Поставят се така наречените пилоти. Най-напред се оформят дупки, дълбоки около 10 метра, слага се арматура и бетон. Така се оформят своеобразни подпорни колони. След това пътят ще бъде асфалтиран, а кой ще е укрепен от подпорна стена“, коментира Джамов. Той уточни, че до приключването на всички дейности по укрепване на свлечения път, работниците от ВЕЦ „Сестримо“ използват обходно трасе.„Фокус“ припомня, че свлачището се активизира през март миналата година, след обилни валежи от дъжд. То повреди сериозно пътя за ВЕЦ „Сестримо“ и засегна няколко къщи в края на селото. За възстановяване на района Междуведомствената комисия по бедствия и аварии към Министерски съвет отпусна на община Белово близо 634 хиляди лева.\r\nВаня НИКОЛОВА", "date": "2017.11.16", "title": "Пазарджик: Започна възстановяването на свлечения път за ВЕЦ „Сестримо“"}
{"url": "http://www.focus-news.net/news/2017/11/16/2457654/kyustendil-v-chitalishte-loza-boboshevo-shte-se-provede-informatsionna-sreshta-saedinenieto-pravi-silata.html", "text": "Читалището в Бобошево е домакин на информационната среща „Съединението прави силата”. Това съобщи за Радио „Фокус” – Кюстендил секретарят на читалище „Лоза” – Бобошево Стойка Маринова. Информационната среща ще започне от 17.30 часа в малката зала на читалището. Тя е по повод предстоящото Българско председателство на Съвета на Европейския съюз. „Програмата е разделена на две части. В първата ще бъде представена презентация, включително видеоматериали за дейността на Европейския съюз и Българското председателството на Съвета на Европейския съюз”, каза Маринова. Във втората част са включени изпълнения на танцовия състав „Бобошевско веселие”, „Духова музика” и други състави.\r\nВенцеслав ИЛЧЕВ", "date": "2017.11.16", "title": "Кюстендил: В читалище „Лоза” – Бобошево ще се проведе информационна среща „Съединението прави силата”"}
{"url": "http://www.focus-news.net/news/2017/11/16/2457655/varna-39-900-kasa-tsigari-bez-banderol-sa-zaloveni-pri-spetsializirana-operatsiya-na-teritoriyata-na-oblastta.html", "text": "39 900 къса цигари без бандерол и 620 л ракия в бидони са заловени при специализирана операция в село Белоградец и Варна. Това съобщиха от Областната дирекция на МВР – Варна. Служители на отдел „Икономическа полиция” при ОДМВР – Варна са реализирали специализирана полицейска операция за установяване и документиране на престъпления свързани с разпространението на акцизни стоки без бандерол. В хода на операцията, при проверка на адрес в село Белоградец, община Ветрино, стопанисван от лице с инициали А. Т. (69 г.), и в жилище в град Варна, собственост на лице с инициали А. Т. (35 г.) – син на 69-годишната жена, са намерени и иззети 39 900 къса цигари, необлепени с акцизен бандерол, от различни марки. При претърсванията са намерени също 620 л ракия в бидони.\r\nОбразувано е досъдебно производство. За случая е уведомен прокурор от Районна прокуратура – Провадия. Работата по доказване и документиране на извършеното престъпление продължава.", "date": "2017.11.16", "title": "Варна: 39 900 къса цигари без бандерол са заловени при специализирана операция на територията на областта"}
{"url": "http://www.focus-news.net/news/2017/11/16/2457656/korneliya-ninova-bsp-napuskame-parlamenta-do-ostavkata-na-dimitar-glavchev-shte-uchastvame-samo-v-debatite-po-ostavkata-mu-byudzheta-i-vota-na-nedoverie.html", "text": "Напускаме парламента до оставката на Димитър Главчев – ще участваме в дебатите по оставката му, бюджета и вота на недоверие. Това каза лидерът на БСП Корнелия Нинова по време на брифинг в Народното събрание, предаде репортер на Агенция „Фокус“. „Ще участваме само в три заседания в зала, а те са – гласуването на оставката, обсъждането и приемането на бюджета на държавата и вот на недоверие. Ще си платим глобите за тези отсъствия от работа, ще участваме в заседанията на комисии. През останалото време, всички народни представители от „БСП за България“ отиват в районите си, където започваме срещи и разговори“, заяви Нинова. \r\nДеница КИТАНОВА", "date": "2017.11.16", "title": "Корнелия Нинова, БСП: Напускаме парламента до оставката на Димитър Главчев – ще участваме само в дебатите по оставката му, бюджета и вота на недоверие"}
{"url": "http://www.focus-news.net/news/2017/11/16/2457657/pregled-na-osnovnite-temi-v-shumenskiya-pechat.html", "text": "„Видео уроци за безопасно сърфиране в интернет“ е водещото заглавие във вестник „Шуменска заря“. „Ще ви разкажем историята на 9-годишния Георги, който заради споделени лични проблеми със своя интернет приятел, си докарва големи неприятности. Той е злепоставен пред своите връстници и пред интернет потребители, които той не познава. В тази история герои са Георги, родителите му, които непрекъснато се карат и неговият интернет приятел Никола“, така започва един от филмиите, които са изработени от СНЦ „Демократично сдружение Искам да знам“ за предпазане на децата от лошите в интернет. „За есенните листа по улиците на Шумен“ е акцент от стр.2 в броя. „Есента е втора пролет, защото тогава всяко листо е цвете” е казал Албер Камю. За поетите и писателите сезонът не е само меланхолия, а и вдъхновение. Есента има и по-прозаично възприятие. Листата падат и затрупват пътища и тротоари. Натрупаните листа създават неудобство за съвременния човек, който все бърза нанякъде. Иска да върви бързо, устремено като в пролетен ден. Неудобство ли са листата? За някои да, за други не. Въпрос на гледна точка. „37 шофьори хванати с алкохол, 1396 пък карали с превишена скорост“, пише изданието. През октомври на територията на ОДМВР - Шумен са регистрирани 61 пътно-транспортни произшествия. От тях тежки са 8, в които са загинали трима души, а ранените са 8.“Диабетът през моите очи” е акцент от стр.3 в броя. 14-годишната Зейрин Исмаил от с. Браничево написа есе за болестта, която е вече част от нейния живот. На крехката си възраст тя е разбрала, че болестта е изпитание и житейски урок. „550 са се изследвали в кампанията на сдружение „За инсулиновите помпи“, продължава темата изданието. 550 души от Шумен са се възползвали от възможността в Световния ден за борба с диабета да се изследват. Това съобщи Ваня Стоянова, председател на сдружението и организатор на събитието за отбелязване на световния ден и фокусиране на вниманието на обществото съм социално значимото заболяване. „Анри Кулев се завръща в родния Шумен“, пише вестникът. Утре от 17,30 ч. в шуменската Регионална библиотека „Стилиян Чилингиров” ще гостува художникът аниматор, карикатурист, режисьор и продуцент на игрални, анимационни и документални филми проф. Анри Кулев.", "date": "2017.11.16", "title": "Преглед на основните теми в шуменския печат"}
{"url": "http://www.focus-news.net/news/2017/11/16/2457658/inzh-ivo-vasilev-stolichen-elektrotransport-okolo-300-lv-sa-shtetite-ot-katastrofata-mezhdu-dvata-tramvaya.html", "text": "Около 300 лв. са щетите от катастрофата между двата трамвая на пл. „Възраждане“. Това каза в интервю за Агенция „Фокус“ зам.-директорът на Столичния електротранспорт инж. Иво Василев във връзка с инцидента от тази сутрин, при който два трамвая се блъснаха. „Щетите на трамваите не са много големи, но това не означава, че ватманът не е виновен. Счупено е едно стъкло на трамвая, който удря и един изкривен буфер на ударения“, заяви той. По думите му ватманът не е спазил дистанция и си е отклонил вниманието. „В момента органите на КАТ пишат съответните документи, за да се уточни защо точно си е отклонил вниманието, така че ватманът си е виновен за това нещо“, допълни инж. Василев и посочи, че движението в участъка не е било блокирано, защото има резервен коловоз, в който са се изтеглили трамваите. „Той се ползва от години за най-различни цели, включително и за резервни трамваи. Там са три коловоза. Инцидентът е елементарен и неприятен. Това е първи курс за деня на ватмана, явно не се е бил събудил достатъчно добре“, каза още инж. Иво Василев. \r\nЛюба АЛЕКСИЕВА", "date": "2017.11.16", "title": "Инж. Иво Василев, Столичен електротранспорт: Около 300 лв. са щетите от катастрофата между двата трамвая"}
{"url": "http://www.focus-news.net/news/2017/11/16/2457659/apostol-apostolov-kmet-na-simitli-smyatame-che-nad-rudnik-oranovo-se-izvarshvat-nezakonosaobrazni-deynosti.html", "text": "Смятаме, че над рудник „Ораново“ се извършват незаконосъобразни дейности. Това обяви на пресконференция кметът на Община Симитли Апостол Апостолов, предаде репортер на Радио „Фокус“ – Пирин. Апостолов добави, че този процес е започнал през юни 2017 година. „На 24 юли в Община Симитли получаваме жалба, относно това, което се случва в района от жители на квартал „Ораново“. На 27 юли изпращаме проверка от „Строителния отдел“ към Общината в местността Делвино, която установява, че се извършват изкопни работи. На 28 юли от Община Симитли поискахме информация от ръководството за това, което се случва. Изпратихме и писмо до Министерството на енергетиката“, каза още Апостол Апостолов. Той добави, че на 28 август в Община Симитли постъпва копие от годишен работен проект за дейностите, които се извършват в рудника, но без технически проект и разрешително. „За нас това е нарушение, защото те са длъжни да имат тези две неща“, коментира още Апостолов. Той добави, че на 13 септември в Община Симитли е постъпило копие от годишен работен проект, изпратено от Министерството на енергетиката, където също липсва разрешително и технически проект. „По-късно ние назначихме втора проверка, която установява, че продължават изкопните работи. Сезираме ДНСК и РДНСК, които също правят проверка, но все още нямаме заключение“, посочи Апостолов. Кметът на Симитли заяви, че според проверките и събраните данни от експертите към Общината е констатирано, че над мината се копае по способ за открит рудник. „Искам да отбележа, че ние не твърдим, че се прави открит рудник, но се копае по този способ“, подчерта Апостолов. Кметът каза още, че ръководството на рудника има право да копае по подземен способ, а не по открит такъв. Той добави, че по въпроса от рудника са казали, че всъщност дейностите, които се извършват над мината са свързани с прокарване и направа на отводнителни траншеи при които се иззема и малко количество въглища, разрешени от Министерството на енергетиката. „Ние нямаме нищо против ако наистина се правят отводнителни дейности, за обезопасяване на рудника, но като неспециалисти, това което виждаме ни тревожи. Според нас там в момента се добиват въглища по открит способ – нещо, което бе потвърдено и от бивши миньори, които също направиха оглед“, уточни Апостолов. \r\nЛивия НИНОВА", "date": "2017.11.16", "title": "Апостол Апостолов, кмет на Симитли: Смятаме, че над рудник „Ораново“ се извършват незаконосъобразни дейности"}
{"url": "http://www.focus-news.net/news/2017/11/16/2457660/korneliya-ninova-bsp-gerb-sazdavat-politichesko-naprezhenie-predi-evropredsedatelstvoto.html", "text": "ГЕРБ създават политическо напрежение преди европредседателството. Това каза лидерът на БСП Корнелия Нинова по време на брифинг в Народното събрание, предаде репортер на Агенция „Фокус“. \"Вчерашният ден беше изключително важен за България и за председателството на Съвета на ЕС. Вие не разбрахте, но след сериозни усилия от наша страна, вчера трябваше Кристиан Вигенин да внесе проект за общо решение на Народното събрание с подписите на всички ни, за приоритетите по председателството“, каза Нинова. Тя подчерта, че БСП са поели ангажимент да помагат на правителството и да търсят национално съгласие по тези теми. „Минути преди това - председателят на Народното събрание изгони лидера на най-голямата опозиционна партия. ГЕРБ създават политически напрежение преди европредседателството“, каза Нинова. Тя поясни, че днес БСП ще поиска среща с всички европейски посланици, пред които ще представи приоритетите си за бъдещето на ЕС. „Ще ги информираме също така, че грубо се нарушават принципите на правовата държава, погазва се парламентаризмът, налага се цензура върху различни мнения, не се зачитат и европейски демократични ценности за плурализъм и свобода на мненията“, допълни лидерът на БСП.\r\nДеница КИТАНОВА", "date": "2017.11.16", "title": "Корнелия Нинова, БСП: ГЕРБ създават политическо напрежение преди европредседателството"}
{"url": "http://www.focus-news.net/news/2017/11/16/2457661/tass-v-rusiya-obsazhdat-vavezhdaneto-na-zadalzhitelno-obuchenie-po-istoriya-vav-visshite-uchebni-zavedeniya.html", "text": "Преподаватели предлагат въвеждането на базов курс на обучение по история на Русия във всички висши учебни заведения в страната – включително и в тези, които нямат хуманитарна насоченост, предава TACC.\r\nСъответното предложение се съдържа в резолюцията на Първия общоруски конгрес на преподавателите по история, който стартира в четвъртък. Историците предлагат въвеждането на учебна програма, която да предвижда най-малко 72 часа обучение по предмета. Промените трябва да влязат в сила считано от 1 септември 2018 г. Тереза Герова", "date": "2017.11.16", "title": "ТАСС: В Русия обсъждат въвеждането на задължително обучение по история във висшите учебни заведения"}
{"url": "http://www.focus-news.net/news/2017/11/16/2457662/prezidentat-rumen-radev-vapreki-mnogobroynite-problemi-i-predizvikatelstva-balgarskite-suhopatni-voyski-otstoyavat-s-chest-svoya-natsionalen-konstitutsionen-i-sayuzen-dalg.html", "text": "Трупаните с десетилетия проблеми няма да бъдат решени изведнъж, с магическа пръчка, нито за една година, нито с един бюджет. Това каза президентът Румен Радев по време на тържественото събрание-концерт във Военната академия „Г.С. Раковски” по случай предстоящия Празник на Сухопътните войски, предаде репортер на Агенция „Фокус“. „Ако трябва да бъдем реалисти, историята на нашите Сухопътни войски можем да я търсим далеч, вкоренена в съзнаването на българската държава, която векове наред отстоява своето съществуване и свободата си със силата на меча и с бойния дух на своите войни. Днес нашите Сухопътни войски са наследници на славните традиции и на воинските добродетели на своите предци. За последните години те претърпяха дълбока трансформация, развиха се много. Въпреки многобройните проблеми и предизвикателства, Българските сухопътни войски отстояват с чест своя национален, конституционен и съюзен дълг“, заяви в словото си държавният глава. Той допълни, че живеем във все по-предизвикателно време и това налага сухопътните войски да имат все по-високи способности и все по-голяма ангажираност. „За съжаление в последните десетилетия, в резултат на недалновидната политика, на недостатъчно финансиране, в Сухопътните войски се развиха и много проблеми“, отбеляза президентът Радев. Като такива той изброи липсата на нова техника, ниския социален статус и заплащане на военните и занижената мотивация. „Аз съм тук като ваш върховен главнокомандващ не само да ви приветствам за празника, но и да споделя тенденциите за развитието на Сухопътните войски. На всички е ясно, че трупаните с десетилетия проблеми няма да бъдат решени изведнъж с магическа пръчка, нито за една година, нито с един бюджет. В тази ситуация много от вас си задават логичния въпрос как да продължим напред. Аз мисля, че отговорът е ясен – ваш дълг е да продължите да изпълнявате своите задължения, да оправдавате очакванията на българския народ по най-добрия и достоен начин, така както го правят векове наред и вашите предци“, обърна се президентът към военните. „Знам, че е натрупан песимизъм, но все пак трябва да гледаме с отворени очи на това, което става около нас“, допълни още той. „Фокус“ припомня: На 19 ноември по традиция Сухопътните войски честват своя празник. През тази година той съвпада с отбелязването на 132-ата годишнина от Сръбско-българската война. Датата 19 ноември е определена за Празник на Сухопътните войски с решение на Министерския съвет от 1992 г. По време на Сръбско-българската война (1885 г.) на 19 ноември българската пехота провежда решителното сражение при Сливница. Това е първата голяма победа на войската след възстановяването на българската държава от 1878 г. Впоследствие с победата в Сръбско-българската война е защитен актът на Съединението между Източна Румелия и Княжество България и правото на българския народ да живее обединен и свободен. \r\nВесела ПЕТРОВА", "date": "2017.11.16", "title": "Президентът Румен Радев: Въпреки многобройните проблеми и предизвикателства, Българските сухопътни войски отстояват с чест своя национален, конституционен и съюзен дълг"}
{"url": "http://www.focus-news.net/news/2017/11/16/2457663/gabrovo-lek-avtomobil-se-zapali-v-dvizhenie-v-blizost-do-dryanovskoto-selo-tsareva-livada-nyama-postradali.html", "text": "Лек автомобил се запали в движение в близост до дряновското село Царева ливада, няма пострадали. Сигналът за инцидента е получен малко преди 18.00 часа вчера, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Причината за възникване на огъня е късо съединение. Унищожена е част от автомобила, пострадали няма. В гасенето са участвали трима пожарникари от Дряново. Малко по-късно е подаден сигнал и за катастрофа, станала преди 21.00 часа на улица „Марин Петров“ в Севлиево. При този инцидент също няма данни за пострадали. Помощ са оказали пожарникари от общинския център.\r\nЛуиза ТРАНЧЕВА", "date": "2017.11.16", "title": "Габрово: Лек автомобил се запали в движение в близост до дряновското село Царева ливада, няма пострадали"}
{"url": "http://www.focus-news.net/news/2017/11/16/2457664/lozan-panov-za-monitoringa-na-ek-tozi-mehanizam-ochevidno-ne-postiga-rezultati-u-nas.html", "text": "Докладът на Брюксел не може да промени реалността в България и правосъдната ѝ система. Очевидно той е по-скоро политически, отколкото технически. За мен това е стъпка към бъдещото премахване на мониторинга, но не защото изпълняваме препоръките, а защото е очевидно, че с този механизъм не могат да бъдат постигнати резултати. Това заяви председателят на ВКС Лозан Панов след заседание на Висшия съдебен съвет, предаде бТВ. „Докладът, колкото и да е направен по начин, който да постигне някакво спокойствие преди българското европредседателство, трябва да се чете и свързан с реалността”, категоричен е Панов.\r\nТой коментира конкретно част от точките в доклада. За организираната престъпност, Панов каза, че мониторингът идва в момент, в който има показно убийство в Перник и кражби на бакомати. „Имаме разследвания без резултати”, смята той.\r\nЗа корупцията по високите етажи – „там очевидно няма резултати. Има само идеи, структурни промени и законодателни, но не и конкретни резултати. На фона на изказванията, че в парламента има наркодилъри, това създава предпоставки за активна роля на прокуратурата”, смята Панов.\r\nСпоред него липсата на нови препоръки в доклада на Европейската комисия е защото в Брюксел вече никой не си прави илюзията, че те ще бъдат изпълнени.\r\n„В продължение на 10 години дипломатичният език, с който се казват проблемите, очевидно се разбира погрешно от адресатите”, смята Панов.\r\n„10 години се дават препоръки, които се изпълняват половинчато или почти не се изпълняват. В този смисъл очевидно и чиновниците в Брюксел осъзнават, че трябва да излязат от тази ситуация, защото ги поставя в неловко положение”, допълни той.\r\n„Според мен механизмът не трябва да бъде свален”, коментира още Панов. По думите му това ще доведе до обратен ефект у нас, тъй като обществото вярва повече на европейските институции, отколкото на държавните.\r\n„Свалянето на мониторинга ще има обратен ефект, защото нищо чудно евроскептицизмът да се появи и тук”, допълни Панов.", "date": "2017.11.16", "title": "Лозан Панов за мониторинга на ЕК: Този механизъм очевидно не постига резултати у нас"}
{"url": "http://www.focus-news.net/news/2017/11/16/2457665/veliko-tarnovo-v-grada-se-provezhda-prezentatsiya-posvetena-na-oktomvriyskata-revolyutsiya-prez-pogleda-na-izkustvoto.html", "text": "Октомврийската революция през погледа на великотърновското изкуство представят ученици от града. Младежите са членове на Клуба Приятели на ООН към Общински детски комплекс и са изготвили презентации за това как Октомврийската революция и събитията, свързани с нея, са протекли във Велико Търново, предаде репортер на Радио „Фокус“ – Велико Търново. Дейностите са част от международен проект, който цели да запали интереса на младежи от Европейския съюз към историята на Стария континент през 20-ти век. България ще бъде отразена чрез Войнишкото въстание и начинът, по който, то и Първата Световна война са въздействали в три различни, сами по себе си, стила. „Нашата задача е да представим три обекта във Велико Търново, свързани с Октомврийската революция и нейното влияние в България. Ще започнем с презентирането на паметник „Майка България“, след това Къщата на Емилиян Станев и творчеството на Борис Денев. Избрахме „Майка България“, защото там са представени годините на Руско-турската война, Сърбо-бълагрската война, Балканските войни и Първата Световна война. Ще обясним какво представлява монументът като конструкция, че той е построен, благодарение на дарения от гражданите на Велико Търново и, че е свързан пряко с Октомврийската революция и Първата Световна война“, обясни Милка Люцова, една от участничките в проекта. В къщата на Емилиян Станев международните гости ще разберат повече за творчеството му и по-специално за повестта „Крадецът на праскови“. Борис Денев и неговото творчество са избрани, защото те разказват за събитията от първо лице, тъй като художникът е участвал в няколко войни и рисува събитията от фронта. В проекта участват общо 50 младежи, 19 от които са от България.\r\nЛуиза ТРАНЧЕВА", "date": "2017.11.16", "title": "Велико Търново: В града се провежда презентация, посветена на Октомврийската революция през погледа на изкуството"}
{"url": "http://www.focus-news.net/news/2017/11/16/2457666/plovdiv-rekonstruktsiyata-na-patya-plovdiv-asenovgrad-shte-priklyuchi-predsrochno.html", "text": "Реконструкцията на пътя Пловдив - Асеновград ще приключи предсрочно. Това стана ясно, след като областният управител Здравко Димитров е направил поредната инспекция на полагането на новата асфалтова настилка на Асеновградско шосе, съобщиха за Радио „Фокус“ – Пловдив от отдел „Връзки с обществеността“ на Областната администрация. На обекта в момента е съсредоточено голямо количество строителна техника, багери, валяци и машини за полагане на асфалт, както и огромен ресурс от строителни работници, които изпълняват стриктно поставените им задачи.\r\nВ момента върху трошената бетонова основа, която се трамбова, се полага 6-сантиметров асфалтов слой, който ще предпази основата от неблагоприятните зимни метеорологични въздействия. Остава да се асфалтират само още 4 километра до кръговото кръстовище, което ще бъде изградено в началото на Асеновград. При добро време, първият слой асфалтова настилка ще бъде положен изцяло до края на месеца. В момента се изграждат отводнителните и комуникационни канали, които ще минават под трасето и ще осигурят надеждна защита на положените в тях кабели. За да се изгради кръговото до КЦМ, ще се наложи реорганизация на движението и в този участък колите ще преминават по новото трасе, докато текат строителните дейности. Намерението на строителите е да завършат новата част от пътя до края на годината, а догодина, след като по него се пренасочи движението, да ремонтират старото платно. В момента вървят процедурите по проектиране и одобряване на проекта за локалните платна, които трябва да бъдат изградени успоредно с основното трасе.\r\nТони МИХАЙЛОВ", "date": "2017.11.16", "title": "Пловдив: Реконструкцията на пътя Пловдив - Асеновград ще приключи предсрочно"}
{"url": "http://www.focus-news.net/news/2017/11/16/2457667/daily-sabah-v-turtsiya-sa-zadarzhani-nay-malko-60-bivshi-politseyski-sluzhiteli-zapodozreni-vav-vrazki-s-gyulenistkata-mrezha.html", "text": "Най-малко 60 бивши полицейски служители, включително на високи постове, са задържани в Турция в четвъртък заради предполагаеми връзки с гюленистката мрежа (ФЕТО), сочена от Анкара като оркестратор на миналогодишния опит за държавен преврат, съобщава вестник Daily Sabah, като се позовава на източник от силите за сигурност.\r\nОперацията е стартирана, след като главната прокуратура в Анкара е издала заповеди за арест на 108 бивши или пенсионирани полицейски служители. Правоохранителните органи са арестували 60 от тях в рамките на едновременни акции на територията на 30 провинции.Тереза Герова", "date": "2017.11.16", "title": "Daily Sabah: В Турция са задържани най-малко 60 бивши полицейски служители, заподозрени във връзки с гюленистката мрежа"}
{"url": "http://www.focus-news.net/news/2017/11/16/2457668/pazardzhik-obshtina-panagyurishte-sformira-obshtinski-uchenicheski-parlament.html", "text": "Община Панагюрище се стреми да реализира единна и последователна младежка политика, основаваща се на многосекторния подход и преди всичко на активния диалог с младите хора на местно ниво. Това каза за Радио „Фокус“ – Пазарджик Радка Костуркова от Общината. Тя обясни, че с цел създаване на подкрепяща среда за пълноценно личностно и обществено развитие на младите хора, в съответствие с техните потребности и интереси, мобилизиране потенциала на младите хора и задълбочаване активния диалог с училищната общност, Община Панагюрище сформира Общински ученически парламент. „В състава на Общинския ученически парламент влизат 21 ученици от ОУ „Проф. Марин Дринов“, ОУ „Двайсти април“, СУ „Нешо Бончев“ и Професионалната гимназия по индустриални технологии, мениджмънт и туризъм. Общинският ученически парламент ще функционира към Центъра за подкрепа за личностно развитие – Панагюрище с директор Недялка Наплатанова и ще бъде ръководен от Иванка Тодева“, уточни Костуркова. Тя добави, че на 17 ноември 2017 година, в сесийната зала на Община Панагюрище от 16:00 часа, ще се състои официалната церемония по учредяване на първия Общински ученически парламент.\r\nВаня НИКОЛОВА", "date": "2017.11.16", "title": "Пазарджик: Община Панагюрище сформира Общински ученически парламент"}
{"url": "http://www.focus-news.net/news/2017/11/16/2457669/veliko-tarnovo-s-masirani-proverki-na-teritoriyata-na-oblastta-shte-bade-otbelyazan-denyat-bez-peshehodtsi-zhertvi-na-patya.html", "text": "Ден без пешеходци – жертви на пътя отбелязват във Велико Търново. Кампанията е част от традиционната полицейска акция „Зима“. Това каза за Радио „Фокус“ – Велико Търново говорителят на Областна дирекция на МВР – Велико Търново Марияна Христова. В града днес се извършват масирани проверки в районите, където има пешеходни пътеки. „Следи се за това дали гражданите спазват правилата за безопасно пресичане и дали шофьорите им осигуряват нужното предимство“, обясни Марияна Христова. Мотото на кампанията е „Пешеходци и водачи за толерантност на пътя“. При установяване на нарушения се налагат ефективни санкции. Глобите са в размер от 20 до 30 лв. „Специално внимание се обръща на пешеходците в тъмната част на денонощието, движещи се неправилно особено извън населените места. Осъществява се и превантивен контрол и над пешеходци, които показват явно намерение да пресекат неправилно, като полицейските органи взимат отношение на място и указват кое е правилното поведение“, добави говорителят на полицията. Тя припомни и, че пешеходците трябва да носят светли дрехи и да използват светлоотразителни елементи, да се оглеждат и задължително да се движат по тротоара или ако няма такъв в банкета.\r\nЛуиза ТРАНЧЕВА", "date": "2017.11.16", "title": "Велико Търново: С масирани проверки на територията на областта ще бъде отбелязан Денят без пешеходци – жертви на пътя"}
{"url": "http://www.focus-news.net/news/2017/11/16/2457670/premierat-boyko-borisov-izrazi-saboleznovaniyata-na-pravitelstvoto-po-povod-tragediyata-v-gartsiya.html", "text": "В телеграма до министър-председателя на Гърция Алексис Ципрас премиерът Бойко Борисов изрази съболезнования от името на правителството и лично от свое име по повод трагедията, сполетяла страната в следствие на наводненията през последните дни. Това съобщиха от правителствената информационна служба.\r\n„С тревога и болка приехме вестта за бедствието, връхлетяло приятелския гръцки народ и довело до човешки жертви и тежки материални щети. Изразяваме най-дълбоко съчувствие към близките на загиналите и към всички, пострадали от наводненията. Уверявам Ви, че може да разчитате на готовността на българското правителство за оказване на неотложна помощ в случай на необходимост“, посочва в телеграмата си Борисов.", "date": "2017.11.16", "title": "Премиерът Бойко Борисов изрази съболезнованията на правителството по повод трагедията в Гърция"}
{"url": "http://www.focus-news.net/news/2017/11/16/2457671/vitseprezidentat-iliyana-yotova-kam-balgarite-v-albaniya-blagodarya-vi-za-toploto-posreshtane-i-za-hubaviya-balgarski-ezik-koyto-govorite.html", "text": "„Благодаря ви за топлото посрещане и гостоприемство, както и за хубавия български език, който говорите. Радвам се, че съм тук само месец след като в Албания бе приет закон, който ще защитава българското малцинство“. Това заяви вчера Илияна Йотова в село Шищавец, община Кукъс, съобщиха от прессекретариата на държавния глава. Вицепрезидентът е на работно посещение в Република Албания.\r\n„Оттук нататък във вашите ръце е да се учи повече български език в училище, за да пазим българските традиции, да има повече такива хубави момичета в носии, които да пеят български песни и да рецитират български стихове“, се обърна вицепрезидентът към нашите сънародници, стекли се на площада в селото.\r\nИлияна Йотова подари на училището в Шищавец книги с произведения на български класически автори, както и буквари и читанки.\r\nПо-рано в село Оргьост Илияна Йотова беше посрещната от местни момичета в носии, които я приветстваха с изпълнения на български народни песни. Като истински приятел и защитник на техните права беше приветстван дългогодишният посланик на Република България в Албания Боби Бобев, понастоящем член на Съвета за работа с българите в чужбина към вицепрезидента. Единственият черен път, водещ до селото, както и отсъствието на каквато и да е допълнителна инфраструктура прави живота на нашите сънародници в Оргьост и местността много труден, споделиха те по време на разговора си с Илияна Йотова.\r\nВ рамките на посещението вицепрезидентът посети и гр. Кукъс, където разговаря с кмета Башким Шеху.", "date": "2017.11.16", "title": "Вицепрезидентът Илияна Йотова към българите в Албания: Благодаря ви за топлото посрещане и за хубавия български език, който говорите"}
{"url": "http://www.focus-news.net/news/2017/11/16/2457672/n-tv-spukana-traba-ostavi-pod-voda-edna-ot-emblematichnite-ulitsi-v-berlin.html", "text": "Няколко улици в берлинския квартал Лихтенберг са под вода заради спукана тръба, предава германският телевизионен канал N-tv. Изцяло наводнена е и емблематичната „Франкфуртералее“, която в сутрешните часове на четвъртък бе залята от стотици кубически метри вода. Улицата е напълно блокирана, движението е забранено – включително и на публичния транспорт. \r\nОт разпространените кадри става ясно, че нивото на вода е около половин метър. В непосредствена близост се намира спирка за една от линиите на метрото. Към момента се извършват проверки за състоянието й. Властите се надяват, че водата не е успяла да проникне в тунела. Тереза Герова", "date": "2017.11.16", "title": "N-tv: Спукана тръба остави под вода една от емблематичните улици в Берлин"}
{"url": "http://www.focus-news.net/news/2017/11/16/2457673/inspektorat-kam-vss-dokladat-na-ek-e-izklyuchitelno-korekten-i-obektivno-otrazyavasht-napredaka-na-balgariya-po-otpravenite-preporaki.html", "text": "Като ръководител на институцията Инспекторат към ВСС намирам Доклада на Европейската комисия по Механизма за сътрудничество и проверка от 15 ноември 2017 г. за изключително коректен и обективно отразяващ напредъка на България по препоръките, отправени в доклада от януари 2017 г. Това се посочва в позиция на главния инспектор на Инспектората към ВСС Теодора Точкова по  доклада ЕК за напредъка на България по Механизма за сътрудничество и проверка от 15 ноември 2017 г. „Оценявам положително желанието на Европейската комисия да прекрати действието на Механизма за сътрудничество и проверка след извършване на последваща оценка на постигнатия напредък в края на 2018 г.\r\nСподелям констатациите на Европейската комисия, че на Инспектората към ВСС след промените в Конституцията от 2015 г. се предоставиха „по-силни правомощия в ключови области, като например проверките за почтеност, включително тези, отнасящи се до конфликт на интереси и лично имущество на магистратите, както и по-централна роля в подготовката на дисциплинарни производства”. Съгласна съм и с констатацията, че доколкото тези правомощия повдигат чувствителни въпроси, трябва да се упражняват внимателно”, отбелязва Точкова. Според нея именно поради тази причина е важно същите да се осъществяват от вътрешен на съдебната система орган.\r\nВ позицията си главният инспектор на Инспектората към ВСС отбелязва,че безспорно правомощията на Инспектората, свързани с проверките за интегритет на съдии, прокурори и следователи, са от съществено значение за атестирането, кариерното израстване и дисциплинарната отговорност на магистратите. Инспекторатът към ВСС съзнава важността на своите правомощия. Неслучайно Венецианската комисия в раздел Б, т. 77 и 78 от Становище №816 от 2015 г. определя предоставянето на нови правомощия на независимия Инспекторат като „приветствана стъпка към по-независима, прозрачна и отговорна правосъдна система”. Нещо повече – предоставянето на новите правомощия на независимия Инспекторат е оценено като създаване на „реален механизъм за предотвратяване на конфликт на интереси и недопустимо влияние в съдебната власт”, посочва Точкова.\r\n„Отчитайки отредената му „по-централна роля по всички дисциплинарни въпроси”, респективно значението на институцията „за защита независимостта на съдебната власт”, Инспекторатът към ВСС отправи през август 2017 г. искане до Службата за подкрепа на структурните реформи за осигуряване на външна експертна помощ от инспекторати на съдебната власт от страни-членки на ЕС. Целта на експертната помощ е проучване и оценка ефективността на правомощията на инспекторатите в страни, членки на ЕС, с цел привнасяне на добри практики в дейността на Инспектората към ВСС. Искането предстои да бъде разгледано.\r\nВ контекста на казаното Инспекторатът към ВСС изразява готовността си да предприеме всички необходими мерки с цел изпълнението в пълнота на относимите към него препоръки”, се посочва още в позицията на Теодора Точкова.", "date": "2017.11.16", "title": "Инспекторат към ВСС: Докладът на ЕК е изключително коректен и обективно отразяващ напредъка на България по отправените препоръки"}
{"url": "http://www.focus-news.net/news/2017/11/16/2457674/prezidentat-rumen-radev-modernizatsiyata-na-armiyata-ne-oznachava-samo-pridobivane-na-novi-boyni-platformi-vazhen-e-choveshkiyat-faktor.html", "text": "Модернизацията на армията не означава само придобиване на нови бойни платформи, важен е човешкият фактор. Това каза президентът Румен Радев по време на тържественото събрание-концерт във Военната академия „Г.С. Раковски” по случай предстоящия Празник на Сухопътните войски, предаде репортер на Агенция „Фокус“.\r\n„Тревожните промени в геополитическата обстановка, твърдата решимост на ръководството на НАТО са повишаване на процента на БВП за отбрана на всички страни, ясният ангажимент на България да участва активно в засилващата се европейска отбрана, неминуемо ще доведат до позитивни и дългоочаквани решения и за нашите Сухопътни войски. Макар и бавно, макар и не с темповете, които очакваме, но твърдо ще има повишаване на бюджета през годините за отбрана“, отбеляза държавният глава.  По думите му предизвикателство е как тези увеличаващи се средства да бъдат използвани по най-добрия начин в отговор на все по-противоречивата обстановка около нас. Според президента това е ангажимент, както на командирите на всички нива, така и на войните от Сухопътните войски. „Тези средства трябва да бъдат използвани по най-ефективен и ефикасен начин за изграждане на необходимите бойни способности“, отбеляза държавният глава. По думите му трябва да се постигне най-добър баланс между човешкия фактор, техниката и подготовката, както и оказване на експертна помощ на политическото ръководство на Министерството на отбраната за решаване на проблемите. „Нека да е ясно едно - модернизацията не означава само придобиване на нови бойни платформи. Това разбира се е задължително, но изключително важен е човешкият фактор, повишаване на социалния статус на военнослужещите, повишаване на мотивацията, решаване на проблемите с некомплекта и гарантирането на способностите, от които имаме нужда. Не забравяйте – българското общество очаква да има модерна и боеспособна армия, която да му дава чувството за сигурност и с която да се гордее“, заяви още президентът Радев. „Вие можете и трябва да отговорите на тези очаквания“, допълни той. \r\nВесела ПЕТРОВА", "date": "2017.11.16", "title": "Президентът Румен Радев: Модернизацията на армията не означава само придобиване на нови бойни платформи, важен е човешкият фактор"}
{"url": "http://www.focus-news.net/news/2017/11/16/2457675/afp-angela-merkel-potvardi-serioznite-razlichiya-mezhdu-partiite-ot-potentsialniya-yamayski-sayuz.html", "text": "В последния ден от междупартийните сондажи между Съюза (ХДС/ХСС), Свободната демократическа партия (СвДП) и „Зелени“, канцлерът на ФРГ Ангела Меркел призна, че „сериозните различия“ между преговарящите все още не са преодолени, предава AFP.\r\nСъщевременно лидерът на ХДС изрази увереност, че ще бъде постигнат компромис на финалната права от предварителните преговори за съставяне на новото германско правителство.\r\n„Вярвам, че ще успеем“, заяви Меркел преди заключителния рунд на дискусиите.Тереза Герова", "date": "2017.11.16", "title": "AFP: Ангела Меркел потвърди „сериозните различия“ между партиите от потенциалния „ямайски“ съюз"}
{"url": "http://www.focus-news.net/news/2017/11/16/2457676/apostol-apostolov-kmet-na-simitli-zaradi-nezakonosaobraznite-deynosti-nad-mina-oranovo-e-vazmozhno-da-se-poluchi-srutvane-ili-aktivizirane-na-svlachishteto-v-rayona.html", "text": "Заради незаконосъобразните дейности, които се извършват над мина „Ораново“, е възможно да се получи срутване или активизиране на свлачището в района. Това обяви на пресконференция кметът на Община Симитли Апостол Апостолов, предаде репортер на Радио „Фокус“ – Пирин. По отношение на свлачището Апостолов заяви, че от около 10 години Община Симитли сигнализира институциите. „Ако свлачището се активизира, е възможно да се стигне до това, че целият квартал „Ораново“, от към страната на Градевската река в ляво може да бъде потрупан. Това не може да не ни безпокой нас, като общинска администрация“, подчерта Апостолов. Той изрази надежда, че след поредния трагичен случай в рудника и това, което общината е оповестила като данни ще бъдат взети адекватни мерки от страна на институциите, за да не се подлага под опасност живота и здравето на хората. Кметът на Симитли Апостол Апостолов каза още, че чака да се срещне и с премиерът Бойко Борисов, за да обсъдят казуса. „Като цяло с него искам да обсъдя ситуацията в рудник „Ораново“, тъй като за последните години имаме 9 смъртни случая, а над 34 души биват ранени. Всичко това не може да не ни притеснява и както казват дори самите проверяващи – възможно е случващото се да е в следствие на немърливо отношение и лоши условия на труд. Все пак съгласете се, че 9 смъртни случай са доста“, подчерта Апостолов. Той заяви, че в цялата история на мината, преди тя да бъде отдадена на концесия, има само 1 или 2 смъртни случая за над 50 години. „А сега само за последните 7 - 8 години виждате какво се случва. Мисля, че ние не може да останем безучастни, защото животът на хората е най-важен“, коментира Апостолов. Той заяви, че част от експертите, които проверяват мината през вчерашния ден, са се срещнали с него и с част от общинското ръководство, като са ги уверили, че след смъртния случай в мината от 2013 година тя подлежи на сериозна проверка. „Казаха ни още, че към днешна дата условията на труд в рудника са много по-добри от това, което е било преди. „Те предложиха дори от време на време да се прави „Ден на отворените врати в мина „Ораново“, за да може всички, които имат интерес да се уверят в това как и в какви условия се работи. Ние също подкрепяме тази идея, защото така ще спрат всички спекулации“, отбеляза Апостолов. Кметът на Симитли подчерта, че Общината работи много добре с всички инвеститори, които се намират на нейна територия. „Изключение прави ръководството на мина „Ораново“, с което имаме много труден диалог. За нас в момента изключително обезпокоително е, че ръководството на рудника отказва да ни предоставя документи, които искаме и се получава така, че те си правят каквото си искат“, добави Апостолов. По повод появили се твърдения в някои медии, че Симитли не работи добре с държавните институции, кметът заяви, че няма нищи такова и всъщност общината се разбира перфектно с всички и работи много добре с тях. \r\nЛивия НИНОВА", "date": "2017.11.16", "title": "Апостол Апостолов, кмет на Симитли: Заради незаконосъобразните дейности над мина „Ораново“ е възможно да се получи срутване или активизиране на свлачището в района"}
{"url": "http://www.focus-news.net/news/2017/11/16/2457677/stara-zagora-s-nagrazhdavane-na-voennosluzheshti-i-tsivilni-sluzhiteli-ot-2-ra-tundzhanska-mehanizirana-brigada-v-grada-otbelyazaha-praznika-na-suhopatni-voyski.html", "text": "По повод празника на Сухопътни войски, който се отбелязва на 19 ноември, днес председателят на Общинския съвет в Стара Загора Таньо Брайков бе гост на тържествено строяване и награждаване на военнослужещи и цивилни служители от 2-ра Тунджанска механизирана бригада. Това съобщиха от пресцентъра на Община Стара Загора. Церемонията се проведе във военно формирование 48430 в града, а малко по-късно вратите на поделението бяха отворени, за да се запознае всеки желаещ със спецификите на военните автомобили и оръжия на сухопътните войски. \r\n„Връщаме се 132 години назад към времето на Сръбско-българската война, в разгара на ожесточените боеве, когато се осъществява за първи път взаимодействие между пехота, артилерия, конница, разузнаване – и се извоюва славна победа. Мъжество и храброст на хиляди имена описват днес героичната история на най-стария и многоброен вид въоръжени сили – сухопътните войски. В нашето съзнание ще останат всички тези забележителни пълководци. Ние, военнослужещите във Втора тунджанска  механизирана бригада, като част от Сухопътни войски, сме наследници и продължители на богатите традиции. С българска жар и дръзновение, достойнство и чест изпълняваме дълга си“, каза полк. Недялко Ников - заместник-командир на Втора тунджанска  механизирана бригада. Той благодари на всички военни и цивилни служители  за всеотдайността и високия професионализъм.  \r\nПо случай празника командването и служителите на Втора механизирана бригада получиха  поздравителни адреси от държавни и местни институции, както и от ръководители на военни формирования на Българската армия. \r\nГости на тържеството бяха още началникът на Военно окръжие – Стара Загора полк. Валентин Мишев, офицери от Съюза на офицерите сержантите от запаса и резерва, десетки военнослужещи и цивилни служители на армията.", "date": "2017.11.16", "title": "Стара Загора: С награждаване на военнослужещи и цивилни служители от 2-ра Тунджанска механизирана бригада в града отбелязаха празника на Сухопътни войски"}
{"url": "http://www.focus-news.net/news/2017/11/16/2457678/varna-okrazhnata-prokuratura-predade-na-sad-mazh-za-neplashtane-na-danatsi-v-razmer-na-nad-186-000-leva.html", "text": "45-годишният Александър Т. от Варна е предаден на съд с обвинителен акт на Окръжната прокуратура във Варна за избягване установяването и плащането на данъчни задължения в особено големи размери, като деянието е извършено като продължавано престъпление в периода от декември 2010 до 14 март 2011 год. Това съобщиха от пресцентъра на Апелативна прокуратура - Варна. В качеството си на търговски пълномощник на „Смарт петролиум“ ЕООД 45-годишният подсъдим избегнал установяването и плащането на данъчни задължения в размер на 186 674 лева, като използвал документи с невярно съдържание пред органите по приходите и потвърждавал неистина в подадените пред ТД на НАП във Варна справки-декларации. По този начин приспадал неследващи се данъчни кредити. \r\nАлександър Т. е осъждан 15 пъти за кражби и държане с цел разпространение на наркотици. С последната присъда, влязла в сила през февруари 2015 г. също за данъчно престъпление в особено големи размери, извършено от него в качеството му на практически собственик на дружество „КЕС“ ООД, подсъдимият получил наказание 5 години лишаване от свобода. Тогава бюджетът на страната бил ощетен от действията му със 186 662 лева.  \r\nПреди да бъде привлечен към наказателна отговорност по новото обвинение, Александър Т. напуснал адресите, на които живеел в България. Обявен бил за международно издирване. Ако не бъде открит, за да се яви пред съда, делото срещу него ще се гледа при условията на задочното производство. Предвиденото в Наказателния кодекс наказание за данъчно престъпление в особено големи размери е лишаване от свобода от 3 до 8 години и конфискация на част или на цялото имущество на виновния.", "date": "2017.11.16", "title": "Варна: Окръжната прокуратура предаде на съд мъж за неплащане на данъци в размер на над 186 000 лева"}
{"url": "http://www.focus-news.net/news/2017/11/16/2457679/sofiya-okrazhnata-prokuratura-vodi-dosadebno-proizvodstvo-za-otkritite-12-kg-narkotichni-veshtestva-v-kostenets.html", "text": "Под надзора и ръководството на Окръжна прокуратура - София се провежда разследване за незаконното държане на 12 кг високорисково наркотично вещество с цел разпространение. Това съобщиха от пресцентъра на Апелативна прокуратура - София. На 09 ноември 2017 г., в град Костенец, в автобус марка „Ивеко“, паркиран в гараж на ул. „Янтра“, бил открит платнен сак, поставен под седалките, зад шофьорското място. При извършения оглед на местопроизшествието в него били открити и иззети девет пакета с прахообразно вещество, което при полевия наркотест е реагирало на XTC (MOMO) и хероин. \r\nОбщото количество на иззетите веществени доказателства е в размер на 12 кг. По делото е назначена физикохимична експертиза, която да определи точно вида на наркотичното вещество. \r\nРазследването по делото продължава.", "date": "2017.11.16", "title": "София: Окръжната прокуратура води досъдебно производство за откритите 12 кг наркотични вещества в Костенец"}
{"url": "http://www.focus-news.net/news/2017/11/16/2457680/tsveta-karayancheva-zam-predsedatel-na-ns-stoim-tvardo-zad-dimitar-glavchev-shte-prodalzhim-da-rabotim-i-ne-ni-pritesnyava-otsastvieto-na-bsp.html", "text": "Стоим твърдо зад Димитър Главчев - ще продължим да работим и не ни притеснява отсъствието на БСП. Това каза заместник-председателят на Народното събрание Цвета Караянчева пред журналисти в Народното събрание, предаде репортер на Агенция „Фокус“. Караянчева поясни, че е е добре БСП да отидат по градовете да разговарят с избиратели и ги призова да обяснят изказването на проф. Иво Христов, че 80 % от българите са дебили. „Ние ще продължим да работим и не ни притеснява това, което се случи днес. Ние ще имаме кворум. Стоим твърдо зад Димитър Главчев“, каза Караянчева. Тя допълни, че вчера на Председателски съвет, е решено да се съкрати наказанието на Антон Кутев за отстраняване от зала. Караянчева припомни, че вчера е поканила ПГ на „БСП за България“ да присъстват на дебатите по промените в Закона за концесиите. \r\nДеница КИТАНОВА", "date": "2017.11.16", "title": "Цвета Караянчева, зам.-председател на НС: Стоим твърдо зад Димитър Главчев - ще продължим да работим и не ни притеснява отсъствието на БСП"}
{"url": "http://www.focus-news.net/news/2017/11/16/2457681/dobrich-predstaviteli-na-ministerstvo-na-regionalnoto-razvitie-uchastvat-v-godishna-konferentsiya-na-programata-interreg-v-a-rumaniya-balgariya-koyato-se-provezhda-v-balchik.html", "text": "Представители на Министерство на регионалното развитие и благоустройството (МРРБ) участват в годишна конференция на Програмата Interreg V-A Румъния – България, която се провежда в Балчик, предаде кореспондент на Радио „Фокус” – Варна. Конференцията е организирана от съвместния секретариат в рамките на Регионалния офис за трансгранично сътрудничество Кълъраш. Домакин на форума е град Балчик, той се провежда в обновената сграда на старата Мелница, една от емблематичните сгради за Белия град, на брега на морето, в близост до Морска гара. Освен представители на Управляващия орган (публичната администрация и европейските фондове в Румъния), участват представители на бенефициенти в пограничните региони – публични институции, НПО и представители на медиите. Акцент в програмата на форума е представянето на постигнатите резултати при изпълнение на различни проекти по Програмата. Дейностите по тях са разнопосочни – създаване на Зелено училище за насърчаване на устойчиво използване на културното и природно наследство и ресурси, популяризиране на автентичната култура за развиване на трансграничен туризъм, създаване на мрежа от електрически велосипеди, представяне на местно културно наследство чрез 3D кино. Проектите се изпълняват съвместно с румънски партньори в Крайова, Кълъраш, Калафат и Олтения, а от българска страна в градовете Видин, Плевен и Балчик. Предстои да бъде споделен опитът на МРРБ в проекти с участието на морската община домакин. Това съобщи Милен Обретенов от ведомството. Той отправи думи на благодарност за успешното и ползотворно партньорство с румънското Министерство на регионалното развитие, публичната администрация и европейските фондове и офиса в Кълъраш в Румъния. „Бих искал да изразя своята увереност, че това партньорство и приятелство ще продължи и занапред в успешното реализиране на програмата. Вярвам, че в двата дни на конференцията ще имаме една изключително продуктивна дискусия, да обменим опит и добри практики и с общи усилия да успеем да оползотворим по най-добър начин възможностите, които ни предоставя съвместната програма“, посочи Милен Обретенов.\r\nЖулиета НИКОЛОВА", "date": "2017.11.16", "title": "Добрич: Представители на Министерство на регионалното развитие участват в годишна конференция на Програмата Interreg V-A Румъния – България, която се провежда в Балчик"}
{"url": "http://www.focus-news.net/news/2017/11/16/2457682/vidin-vazstanoveno-e-dvizhenieto-po-pat-i-1-vidin-montana-v-uchastaka-medovnitsa-ruzhintsi.html", "text": "Възстановено е движението по път I-1 Видин - Монтана, в участъка Медовница - Ружинци. Това съобщиха от пресцентъра на Агенция \"Пътна инфраструктура\".", "date": "2017.11.16", "title": "Видин: Възстановено е движението по път I-1 Видин - Монтана, в участъка Медовница - Ружинци"}
{"url": "http://www.focus-news.net/news/2017/11/16/2457683/afp-v-kabul-e-izvarshen-samoubiystven-atentat-saobshtava-se-za-mnozhestvo-zhertvi.html", "text": "Самоубийствен атентатор е задействал взривно устройство пред сватбена зала в афганистанската столица Кабул, в резултат на което са загинали най-малко седем души, предава AFP.\r\nАтентаторът се e опитал да влезе в сградата, но е бил спрян за проверка, след което е детонирал експлозива. „Сред жертвите са полицейски служители“, заяви говорителят на правоохранителните органи в афганистанската столица.\r\nКъм момента не се привеждат други подробности за атаката.Тереза Герова", "date": "2017.11.16", "title": "AFP: В Кабул е извършен самоубийствен атентат, съобщава се за множество жертви"}
{"url": "http://www.focus-news.net/news/2017/11/16/2457684/general-leytenant-andrey-botsev-samo-postoyannoto-ednovremennoto-i-balansiranoto-razvitie-na-vsichki-vidove-vaorazheni-sili-shte-garantira-suvereniteta-na-balgariya.html", "text": "Само постоянното, едновременното и балансираното развитие на всички видове въоръжени сили ще гарантира суверенитета на България. Това каза началникът на отбраната генерал-лейтенант Андрей Боцев по време на тържественото събрание-концерт във Военната академия „Г.С. Раковски” по случай предстоящия Празник на Сухопътните войски, предаде репортер на Агенция „Фокус“. „От политическото ръководство на Министерството на отбраната и изпълнителната и законодателната власт зависи България да възвърне, утвърди, надгради своите отбранителни способности. Затова разчитаме на прилагането на колективни и целенасочени действия от държавните органи, на разум, отговорност и следване на националния интерес с цел повишаване на отбранителния потенциал на страната. Очакваме да подкрепят с реални действия усилията на нас – хората от пагона“, заяви генерал-лейтенант Андрей Боцев. „Няма да скрия, че като офицер, отдал 36 години от живота си на служба на Сухопътни войски и като ваш командир, днешният празник е особено емоционален за мен, а срещата с личния състав - специална“, допълни той. „В качеството си на заеманата от мен позиция обаче искам да подчертая своя ясен ангажимент като началник на всички военнослужещи от въоръжените сили. Само постоянното, едновременното и балансираното развитие на видовете въоръжени сили ще гарантира опазването на сухопътния, военно-въздушния и военно-морския суверенитет на България“, подчерта генерал-лейтенант Боцев. По думите му стремежът на висшето военно ръководство е да работи упорито за утвърждаване на отбранителните способности на страната ни и в защитата на интересите на хората в отбраната. \r\nВесела ПЕТРОВА", "date": "2017.11.16", "title": "Генерал-лейтенант Андрей Боцев: Само постоянното, едновременното и балансираното развитие на всички видове въоръжени сили ще гарантира суверенитета на България"}
{"url": "http://www.focus-news.net/news/2017/11/16/2457685/tsveta-karayancheva-zam-predsedatel-na-ns-bsp-se-hranyat-ot-skandali-i-ne-iskat-da-se-chuvat-dobrite-neshta-koito-e-svarshilo-pravitelstvoto.html", "text": "БСП се хранят от скандали и не искат да се чуват добрите неща, които е свършило правителството. Това каза заместник-председателят на Народното събрание и депутат от ГЕРБ Цвета Караянчева пред журналисти в Народното събрание, предаде репортер на Агенция „Фокус“. По думите на Караянчева БСП са тези, които провокират скандали, за да не може да се види добрият доклад от Европа за България, и да не се чуе за добавките за пенсионерите. „Това е ответна реакция и очаквам още много такива“, посочи тя. Според Караянчева от опозицията се хранят със скандали. „Искат да направят така, че всичко добро, което се случи за правителството да не се чува, а да се чуват само тези скандали, от които хората се дразнят и както се казва, сменят канала на телевизията“, поясни Караянчева. \r\nПо повод искането за оставка на Димитър Главчев, подписано от депутати на БСП и ДПС, заместник-председателят на Народното събрание поясни, че не се учудва от това. „Те винаги са били заедно и днес го доказват“, допълни Караянчева. \r\nДеница КИТАНОВА", "date": "2017.11.16", "title": "Цвета Караянчева, зам.-председател на НС: БСП се хранят от скандали и не искат да се чуват добрите неща, които е свършило правителството"}
{"url": "http://www.focus-news.net/news/2017/11/16/2457686/yavor-notev-obedineni-patrioti-shte-podkrepim-predsedatelya-na-parlamenta-dimitar-glavchev.html", "text": "Позицията ни е, че ще подкрепим председателя на парламента Димитър Главчев. Ще гласуваме срещу исканата му оставка. Това каза пред журналисти в Народното събрание депутатът от „Обединени патриоти“ и зам.-председател на парламента Явор Нотев по повод заявката на БСП, че няма да влязат в зала, докато Димитър Главчев е председател, предаде репортер на Агенция „Фокус“. „Нямаме никакво основание да снемем доверието от председателя на парламента“, заяви той. „Тепърва предстои да видим реализацията на решението на БСП. Позицията ни се изразява в оценка на ситуацията като стандартен случай от пленарната зала“, коментира Явор Нотев. „Този случай има своето решение в Правилника. Именно на текст от него се позова председателят на парламента Главчев, когато предприе санкции по отношение на депутати. Това не е нещо необичайно в парламентарната практика“, обясни той. „Превръщането на този случай в повод за криза в работата на парламента е преиграване, прекомерно отдаване на значение на конкретна ситуация. Не намираме за основателно подобно поведение на цялата ПГ на БСП“, посочи зам.-председателят на Народното събрание. „Това е тяхно решение, ние продължаваме работа по правилата. Имаме сериозни закони и програма, включително и международна, на която трябва да откликнем“, поясни той. „Не бива работата на парламента да бъде поставяна под въпрос и да стане случайно решение в зависимост от присъствието на няколко човека. Не е комфортно да се работи в такава обстановка. Обидно е за парламента подобно отношение, което го прави заложник на интереси, които прескочиха границата на елементарна и обичайна парламентарна ситуация“, каза още Явор Нотев.\r\nБиляна ИВАНОВА", "date": "2017.11.16", "title": "Явор Нотев, „Обединени патриоти“: Ще подкрепим председателя на парламента Димитър Главчев"}
{"url": "http://www.focus-news.net/news/2017/11/16/2457687/plovdiv-obshtinskiyat-savet-reshi-da-bade-otkupen-rimskiya-forum-prodaden-na-chastna-firma-prez-2003-godina.html", "text": "Общинският съвет в Пловдив реши да бъде откупен Римският форум в Пловдив, продаден през 2003 година на частна фирма, предаде репортер на Радио „Фокус” – Пловдив. Решението бе гласувано от общинските съветници с мнозинство – с 34 гласа „за”, 6 „против” и 5 „въздържали се”. Преди това в залата имаше спорове около цената, която общината трябва да плати, за да си върне обратно имота. Той е бил продаден на фирма „Младост Алфа” по време на управлението на д-р Иван Чомаков за сумата от 1.294 млн. лева. Намеренията на инвеститора са били на мястото на Форума да бъде изградена офис сграда, а археологията да бъде експонирана.\r\nПовечето от общинските съветници, които се изказаха днес, се обединиха около мнението, че въпреки неуместните сделки на управляващите тогава, когато са били „подарявани” общински имоти срещу „смешни суми”, в момента е нужен компромис, за да се подкрепи сделката за връщането на общинския имот. Близо половин година група от Общинския съвет в Пловдив е водил преговори с фирмата за цената, на която да се откупи Римския форум. В крайна сметка сумата, на която общината ще придобие отново Форума е 5 163 400 лева с ДДС.\r\nЦветана ТОНЧЕВА", "date": "2017.11.16", "title": "Пловдив: Общинският съвет реши да бъде откупен Римския форум, продаден на частна фирма през 2003 година"}
{"url": "http://www.focus-news.net/news/2017/11/16/2457688/namalyava-se-administrativnata-tezhest-v-protsedurata-pri-kandidatstvane-za-mezhdunarodno-osinovyavane.html", "text": "Облекчаване на процедурата при международното осиновяване и издаването на разрешения за посредничество при международни осиновявания, предлага Министерството на правосъдието с промяна в две наредби. Това съобщиха от пресцентъра на Министерството на правосъдието. В изпълнение на мерките на правителството за намаляване на административната тежест за гражданите днес на сайта на ведомството и на сайта за обществени консултации strategy.bg бяха публикувани за обществено обсъждане изменения и допълнения в Наредба № 3 за условията и реда за водене на регистрите при международно осиновяване и даване на съгласие от министъра на правосъдието и Наредба № 2 за условията и реда за издаване и отнемане на разрешение за посредничество при международно осиновяване и за осъществяване и прекратяване на дейността на акредитираните организации.\t\r\nИзмененията предвиждат да отпадне изискването за кандидат осиновители за деца от чужбина да предоставят удостоверение за сключен граждански брак, както и отпадането на задължението за юридически лица с нестопанска цел да представят копие от учредителни актове или устави и удостоверения, че са регистрирани като администратори на лични данни за издаване на разрешение за посредничество при международно осиновяване.\r\nДанните за брака ще се основават на изготвения социален доклад от дирекция „Социално подпомагане“ по постоянния адрес на осиновяващите, а необходимата информация за организациите кандидати за посредници ще се набавя по служебен път от регистъра на администраторите за лични данни.\r\nВъв връзка с определяне на най-подходящия осиновител за децата с местопребиваване в България се променя съдържанието на декларацията за потвърждение на проекта за осиновяване, която кандидатите за длъжни да подават всяка година. Предвижда се тя да съдържа кратка информация за икономическото, социалното и здравословното състояние на осиновяващия и на членовете на неговото семейство, както и характеристики на детето, което той желае да осинови, в съответствие с разрешението за осиновяване.\r\nС цел по-ефективна защита правата и интересите на осиновените деца изрично се  предвижда още задължение за акредитираната организация да предоставя всяка получена информация относно затруднена адаптация и предприети действия за закрила на осиновено дете и след изтичане на двугодишния период за наблюдение след осиновяването.\r\nНовите разпоредби са и с цел синхронизиране с разпоредбите на Семейния кодекс и Закона за търговския регистър и регистъра на юридическите лица с нестопанска цел, които влизат в сила от 1 януари 2018 г.", "date": "2017.11.16", "title": "Намалява се административната тежест в процедурата при кандидатстване за международно осиновяване"}
{"url": "http://www.focus-news.net/news/2017/11/16/2457689/d-r-daniela-daritkova-gerb-prez-2018-g-shte-finansirame-ot-byudzheta-deynostite-na-230-zdravni-mediatori-ot-117-obshtini.html", "text": "През 2018  г. ще финансираме от бюджета дейностите на 230 здравни медиатори от 117 общини. Това каза председателят на Здравна комисия и депутат от ПГ на ГЕРБ д-р Даниела Дариткова по време на откриването на четири щанда на здравните медиатори в Народното събрание, предаде репортер на Агенция „Фокус“. Според Дариткова финансирането на 230 здравни медиатори означава, че има устойчивост и развитие на системата, гарантираща профилактични мерки за по-добро здраве. Д-р Дариткова поясни, че подкрепата на здравните медиатори е пример за приемственост в политиката в сектора. Тя отчете, че здравните медиатори през 2001 г. са били 5, през 2006 – 97, а през 2017 г. работещите на терен са били 215 души. \r\nДеница КИТАНОВА", "date": "2017.11.16", "title": "Д-р Даниела Дариткова, ГЕРБ: През 2018  г. ще финансираме от бюджета дейностите на 230 здравни медиатори от 117 общини"}
{"url": "http://www.focus-news.net/news/2017/11/16/2457690/api-ogranichava-se-dvizhenieto-v-skorostnata-lenta-po-avtomagistrala-trakiya-v-rayona-ot-km-19-do-km-20-v-posoka-burgas-poradi-remontni-deynosti.html", "text": "До 17.00 часа се ограничава движението в скоростната лента по автомагистрала \"Тракия\", в района от км 19 до км 20 в посока Бургас поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се осъществява в активната лента. Водачите да шофират с повишено внимание и съобразена скорост.", "date": "2017.11.16", "title": "АПИ: Ограничава се движението в скоростната лента по автомагистрала \"Тракия\", в района от км 19 до км 20 в посока Бургас поради ремонтни дейности"}
{"url": "http://www.focus-news.net/news/2017/11/16/2457691/agentsiya-fokus-izlachva-na-zhivo-vav-feysbuk-izkazvane-na-premiera-boyko-borisov-koyto-inspektira-remonta-na-iztochnata-tangenta-na-sofiyskiya-okolovrasten-pat.html", "text": "Агенция „Фокус“ излъчва на живо във „Фейсбук“ изказване на премиера Бойко Борисов, който инспектира ремонта на източната тангента на Софийския околовръстен път\r\nИзказването може да гледате на живо в страницата на ИА „Фокус“ във „Фейсбук“", "date": "2017.11.16", "title": "Агенция „Фокус“ излъчва на живо във „Фейсбук“ изказване на премиера Бойко Борисов, който инспектира ремонта на източната тангента на Софийския околовръстен път"}
{"url": "http://www.focus-news.net/news/2017/11/16/2457692/smolyan-sas-skriningovi-izsledvaniya-v-grada-shte-bade-otbelyazan-svetovniyat-den-za-profilaktika-na-rakovite-zabolyavaniya.html", "text": "Регионалната здравна инспекция – Смолян отбелязва Световния ден за профилактика на раковите заболявания – 16 ноември със скринингови изследвания, съобщиха от пресцентъра на инспекцията. Днес и утре прегледите ще са за рак на млечна жлеза, а на 18 ноември за рак на простата. Прегледите се извършват от д-р Емилия Минчева и д-р Гинка Проданова от МЦ „Александровска” ЕООД в приемния кабинет на здравната инспекция с цена 10 лв. Справки и предварителни записвания се правят  всеки работен ден от 9.00 до 17.00 чasa на телефон: 0301/ 58930. Тенденцията на заболеваемостта от рак през последните години в България показва бързо нарастване. Жените до 45-годишна възраст боледуват по-често от рак от мъжете, като след тази възраст картината е обратна. При всеки тумор има етап на т.нар. локално (местно) развитие, когато той не е дал метастази. Лечебният ефект в този стадий е 100 %. При напредналите в развитието си тумори лечението е нискоефективно и изисква голям арсенал от лечебни подходи с голяма себестойност. Ето защо борбата с рака трябва да се насочи към откриване и лекуване на ранните стадии на злокачествените заболявания и на профилактиката.", "date": "2017.11.16", "title": "Смолян: Със скринингови изследвания в града ще бъде отбелязан Световният ден за профилактика на раковите заболявания"}
{"url": "http://www.focus-news.net/news/2017/11/16/2457693/dobrich-detskiyat-muzikalen-teatar-deya-predstavya-premierno-myuzikala-hotel-transilvaniya.html", "text": "Детският музикален театър „Дея“ представя тази вечер премиерно мюзикъла „Хотел Трансилвания“, предаде кореспондентът на Радио „Фокус” – Варна. Режисьор на постановката е Лана Андзаридзе, основател и художествен ръководител в детския музикален театър. Това е поредната приятна изненада за публиката на Добрич след детските мюзикъли „Алиса в страната на чудесата“ и „Бродуей“. Лана Андзаридзе сподели, че сега е избрала една приказка по много известна едноименна анимация. Две части от нея са вече на екран, а публиката се надява и на трета част. „Аз много се вдъхнових от тази анимация. Реших да направя мюзикъл. Първо, винаги ме питат: защо тази приказка? Естествено първо аз харесвам нещо и искам да го направя. Но има и втора гледна точка – от тази на шоуто, как мюзикълът ще изглежда отстрани. Знам, че когато има такива по-ефектни костюми, грим много силен, когато децата се превъплъщават в тези роли, които имат, изглежда винаги по-интересно“, сподели режисьорът. В мюзикъла участват 39 деца. Лана Андзаридзе разкри, че репетиционната зала трудно е побирала всички актьори и танцьори. С шеговита усмивка тя добави, че децата в този мюзикъл имат толкова силен сценичен грим, че е възможно техните родители да не ги познаят на сцената. Посланието на спектакъла е, че въпреки различията, независимо дали си звяр или човек, всички могат да живеят заедно и в разбирателство, без значение каква е националната принадлежност или социалното положение: „Ние сме хора и и винаги можем да намерим някакъв общ език, когато общуваме помежду си“, посочи Лана Андзаридзе. Детският музикален театър носи името на нейната дъщеря и там всичко се прави с любов. Изначално идеите за сценография и костюми са нейни, но винаги са обсъждани с творческия колектив и решенията се взимат от режисьор и деца. Миналата година Детският музикален театър „Дея“ завоюва Гран при с мюзикъла „Бродуей“ на фестивала  във Варна „Приказка за теб“. Надеждите са, че детските мюзикъли на „Дея“ ще се играят на сцени и извън Добрич и ще радват почитателите на този труден жанр, който изисква да си едновременно актьор, танцьор и певец, с което децата се справят брилянтно. Поради големия интерес вчера се състоя предпремиерното представление. Началото на спектакъла тази вечер е в 19,00 часа, ще се играе на голяма сцена в Драматичен театър „Йордан Йовков“. \r\nЖулиета НИКОЛОВА", "date": "2017.11.16", "title": "Добрич: Детският музикален театър „Дея“ представя премиерно мюзикъла „Хотел Трансилвания“"}
{"url": "http://www.focus-news.net/news/2017/11/16/2457694/voa-karles-puchdemon-shte-vodi-predizbornata-si-kampaniya-ot-bryuksel.html", "text": "Отстраненият от длъжността председател на Женералитата в Барселона Карлес Пучдемон ще води предизборната си кампания за парламентарния вот в Каталуния през декември от Брюксел, предава радио Voice of America.\r\nПред белгийските медии Пучдемон разкри, че вече работи върху списъка с кандидатите, които ще се явят на изборите от 21 декември за регионален парламент на Каталуния. Партията на Пучдемон и Каталунската републиканска левица на бившия вицепремиер Ориол Жункерас не успяха да се споразумеят за обща кандидатска листа за изборите. Така Демократическата партия на Каталуния ще представи своята листа под името „Заедно за Каталуния”. В нея ще влязат също някои независими лица, които нямат опит в политиката.\r\nПучдемон пристигна в Брюксел, след като централното правителство в Мадрид разпусна парламента в Барселона, суспендира автономните правомощия на Каталуния и насрочи избори парламентарни избори. Той трябва да се яви пред белгийския съд на 17 ноември, когато ще бъде взето решение за това дали ще бъде екстрадиран в Испания или ще му бъде позволено да остане в Белгия. Тереза Герова", "date": "2017.11.16", "title": "VOA: Карлес Пучдемон ще води предизборната си кампания от Брюксел"}
{"url": "http://www.focus-news.net/news/2017/11/16/2457695/kyustendil-bibliotekata-kam-chitalishte-zora-v-dupnitsa-organizira-sreshta-s-poeta-petar-andasarov.html", "text": "Библиотеката към читалище „Зора” в Дупница организира среща с поета Петър Андасаров. Това съобщи за Радио „Фокус” – Кюстендил Валентина Алексиева, главен библиотекар към читалище „Зора” – Дупница. Творческата среща е насрочена за 17.30 часа в читалището. „Петър Андасаров е журналист, публицист, поет. Повод за неговото гостуване е отбелязването на 80-годишния му юбилей”, каза Валентина Алексиева. Петър Андасаров е роден в село Елешница, той е завършил вече бившия Учителски институт в Дупница, бил е председател на литературния клуб „Димчо Дебелянов“ в града. Автор е на 27 книги с поезия, публицистика и стихове за деца. Той е член на съюзите на българските журналисти, на българските писатели и преводачи.\r\nВенцеслав ИЛЧЕВ", "date": "2017.11.16", "title": "Кюстендил: Библиотеката към читалище „Зора” в Дупница организира среща с поета Петър Андасаров"}
{"url": "http://www.focus-news.net/news/2017/11/16/2457696/parlamentarnata-komisiya-za-borba-sas-sivata-ikonomika-shte-izgotvi-doklad-za-nelegalniya-reeksport-na-lekarstva-koyto-shte-predostavi-na-prokuraturata.html", "text": "В комисията за борба със сивата икономика и контрабандата дойдоха представители на АБВ, които дадоха обстойни и много подробни обяснения как би могъл да се разреши проблемът с нелегалния реекспорт и търговията за лекарства. Това каза на брифинг в Народното събрание депутатът от „Обединени патриоти“ и председател на комисията за борба със сивата икономика и контрабандата Емил Димитров, предаде репортер на Агенция „Фокус“. „Ще приложа анализа им към доклада, който комисията ще изготви и ще представи на останалите комисии и на Прокуратурата“, заяви той. „Част от въпросите, които ще зададем днес на главния прокурор ще бъдат също продиктувани от този анализ“, коментира Емил Димитров. „Агенцията за лекарствата няма достатъчно правомощия да проверява бранша. Хората отиват да си купят лекарства, които се оказва, че отсъстват. Принудени са да ги плащат от джоба си на скъпи цени. Редица участници в пазара реализират огромни печалби, връщайки същите лекарства в чужбина“, обясни депутатът. \r\nЛидерът на АБВ Константин Проданов заяви: „Въпросът за легалния и нелегалния реекспорт на животоспасяващи и животоподдържащи медикаменти е изключително важен, а е пренебрегнат в публичното пространство. Проблемът е сериозен, има и финансови и много по-сериозни измерения - за човешки животи“. „По експертни оценки се реализира реекспорт от порядъка на 400-450 млн. на такива медикаменти. Засегнати са, както онкоболни, диабетици и хора с много други сериозни заболявания“, каза още той. \r\nБиляна ИВАНОВА", "date": "2017.11.16", "title": "Парламентарната комисия за борба със сивата икономика ще изготви доклад за нелегалния реекспорт на лекарства, който ще предостави на Прокуратурата"}
{"url": "http://www.focus-news.net/news/2017/11/16/2457697/nsi-obshtiyat-dohod-sredno-na-litse-ot-domakinstvo-prez-tretoto-trimesechie-na-2017-g-e-1-431-lv-koeto-e-s-94-poveche-ot-sashtiya-period-na-2016-g.html", "text": "Общият доход средно на лице от домакинство през третото тримесечие на 2017 г. е 1 431 лв. и нараства с 9.4% спрямо същото тримесечие на 2016 година. Това сочи статистика на Националния статистически институт (НСИ). В структурата на общия доход с най-висок относителен дял са доходите от работна заплата (54.4%), следвани от доходите от пенсии (25.9%), доходите от самостоятелна заетост (7.7%) и доходите от социални обезщетения и помощи (3.1%). \r\nВ номинално изражение през третото тримесечие на 2017 г. в сравнение със същото тримесечие на 2016 г. доходите средно на лице от домакинство по източници на доход се променят, както следва:\r\n- Доходът от работна заплата нараства от 708 на 778 лв. (с 10.0%).\r\n- Доходът от самостоятелна заетост се увеличава от 85 на 110 лв. (с 29.9%).\r\n- Доходите от пенсии остават без промяна - 371 лева. \r\n- Доходите от социални обезщетения и помощи са без промяна - 43 лева.\r\nПрез третото тримесечие на 2017 г. относителният дял на паричния доход на домакинствата в общия доход е 98.2%, а делът на дохода от натура е 1.8%.\r\nОбщият разход средно на лице от домакинство през третото тримесечие на 2017 г. е \r\n1 382 лв. и се увеличава с 13.0% спрямо същото тримесечие на 2016 година.\r\nВ структурата на общия разход с най-голям относителен дял са разходите за: храна (30.1%), жилище (17.7%), данъци и социални осигуровки (12.0%) и транспорт и съобщения (11.2%).\r\nКато абсолютни стойности през третото тримесечие на 2017 г. в сравнение със същото тримесечие на 2016 г. разходите средно на лице от домакинство по видове разходи се променят, както следва:\r\n- Разходите за храна и безалкохолни напитки нарастват от 387 на 416 лв. (със 7.6%).\r\n- Разходите за жилище (вода, електроенергия, отопление, обзавеждане и поддържане на дома) се увеличават от 204 на 245 лв. (с 20.3%).\r\n- Разходите за транспорт и съобщения нарастват от 132 на 155 лв. (със 17.6%).\r\n- Разходите за здравеопазване се увеличават от 64 на 66 лв. (с 3.1%).\r\n- Разходите за алкохолни напитки и цигари нарастват от 54 на 58 лв. (със 7.3%).\r\n- Разходите за свободно време, културен отдих и образование нарастват от 80 на \r\n87 лв. (със 7.7%).\r\nПотреблението на основни хранителни продукти средно на лице от домакинство през третото тримесечие на 2017 г. е без съществена промяна спрямо същото тримесечие на 2016 година. Изключение правят плодовете и зеленчуците. С 0.9 кг се увеличава потреблението на плодове - от 19.3 на 20.2 кг, а с 1.0 кг намалява консумацията на зеленчуци – от 27.2 на 26.2 килограма.", "date": "2017.11.16", "title": "НСИ: Общият доход средно на лице от домакинство през третото тримесечие на 2017 г. е 1 431 лв., което е с 9.4% повече от същия период на 2016 г."}
{"url": "http://www.focus-news.net/news/2017/11/16/2457698/veselin-mareshki-volya-ostavkata-na-dimitar-glavchev-ne-e-nasha-tema-v-momenta-sigurno-e-che-shte-glasuvame-tazi-na-ivo-hristov.html", "text": "Ние ще гласуваме оставката на Иво Христов, това може да го запишете като сигурно. Това каза пред журналисти в Народното събрание лидерът на „Воля“ и зам.-председател на парламента Веселин Марешки по повод внесеното искане за оставка на Димитър Главчев от БСП, предаде репортер на Агенция „Фокус“. „Трябва да има оставка на Иво Христов, защото Димитър Главчев не е нарекъл 80% от гражданите дебили. Съгласен съм Иво Христов да си ходи веднага“, заяви той. На въпрос как ще гласува „Воля“ предложението за оставка на председателя на парламента Димитър Главчев, внесено от БСП Веселин Марешки коментира: „Това не е наша тема в момента. Когато искахме оставките и казахме, че трябва да има вот на недоверие всички ни казваха, че сме глупаци и нищо не зависи от нас. Не сме взели решение“. „Ние сме дошли да работим, а виждаме, че никой не е дошъл да работи, а се занимават с глупости като в детска градина“, каза още лидерът на „Воля“. \r\nБиляна ИВАНОВА", "date": "2017.11.16", "title": "Веселин Марешки, „Воля“: Оставката на Димитър Главчев не е наша тема в момента, сигурно е, че ще гласуваме тази на Иво Христов"}
{"url": "http://www.focus-news.net/news/2017/11/16/2457699/shumen-obshtinata-poluchi-kato-darenie-proekti-i-kartini-na-arh-ivan-tsonev.html", "text": "Проекти и картини на арх. Иван Цонев бяха дарени на Община Шумен, предаде репортер на Радио „Фокус“ - Шумен. Съпругата на арх. Цонев, режисьорът Елжбиета Цонева предаде на кмета Любомир Христов девет пана от 1954 година, които са дипломната работа на Иван Цонев при завършването му на архитектура с отличие, както и три акварела - първите му два, рисувани в Шумен през 1946 година и една от последните му картини. Архитектурните проекти представят визията на Иван Цонев, който е бил главен архитект на града за центъра и главната улица, външен и вътрешен градски трафик, гаровия площад и жп трафик и др. След подписването на протокола за дарението кметът Любомир Христов посочи, че акварелите ще бъдат изложени в сградата на Общината и ще бъдат достъпни за жителите на града. „Благодаря на г-жа Цонева. Това е голям жест за нас, ще направим това дарение достояние на всички шуменци“, каза Любомир Христов. От своя страна той подари на Елжбиета Цонева книга за съвременните шуменски художници. “Много се радвам и се вълнувам, че тези работи на Иван Цонев ще бъдат в Шумен, защото той обожаваше този град. Имах идея да направя това дарение на Съюза на архитектите в София, но дъщеря ми предложи това да е Шумен. Благодаря сърдечно на кмета Любомир Христов, който откликна веднага“, каза още Елжбиета Цонева. Тя каза, че след завършването на архитектура Иван Цонев е бил разпределен на работа в Шумен. След три години напуска, без да види проектите си реализирани, тъй като мнението му не е съвпадало с това на партийния секретар. Единственият проект на Иван Цонев в Шумен е фонтанът в парк „Кьошкове“. Цветана Стоянова, куклена актриса, разказа за Иван Цонев като директор на Кукления театър в града. “Иван Цонев говореше с любов за Шумен и как ще го един от първите най-красиви градове. През 1955 година той основа Кукления театър в читалище „Добри Войников“. Даде му името „Патиланчо“, покани много добри режисьори, заведени на няколко фестивала. Той беше професионалист, който се раздаваше. Държеше всичко, което прави да бъде красиво, изискано, възвишено във всяко отношение“, каза Цветана Стоянова. Тя посочи, че жестът да приеме дарението е израз на загрижеността на кмета Любомир Христов за историята на града. Иван Цонев почина в началото на тази година.\r\nИвелина ИВАНОВА", "date": "2017.11.16", "title": "Шумен: Общината получи като дарение проекти и картини на арх. Иван Цонев"}
{"url": "http://www.focus-news.net/news/2017/11/16/2457700/plovdiv-obshtina-asenovgrad-e-vazlozhila-remont-na-11-obekta-za-300-000-lv-do-kraya-na-2017-godina.html", "text": "Община Асеновград е възложила с договори ремонт на 11 обекта за 300 000 лв. до края на 2017 година. Това съобщиха за Радио „Фокус“ – Пловдив от отдел „Връзки с обществеността“ на Общината. Четири от обектите са общински сгради, а останалите са улици. Ще бъде подменена дограма на ОДЗ „Бако Динчо“ - филиал село Мулдава, ще се извърши основен ремонт на Клуба на пенсионера в село Златовръх и ремонт на помощна сградата към ДГ „Бако Динчо“ в град Асеновград. Общата стойност на тези ремонти е 87 600 лева.\r\nИма договори и реални дейности по асфалтиране и подмяна на тротоарни настилки на улиците „Баба Тонка“, „Крали Марко“, „Бачо Киро“, „Асенова крепост“, също за текущ ремонт на тротоарната настилка пред пощата на ул. „Цар Иван Асен II”, асфалтиране на ул. „Св. Константин“ в село Долнослав, както и разширение на пътя към гробищния парк в село Нареченски бани. До момента общата стойност на тази част от възложените дейности е 212 000 лева. От пресцентъра на Общината съобщиха, че при добри метеорологични условия Община Асеновград има готовност за сключване на още такива договори за изпълнение на ремонтни дейности.\r\nТони МИХАЙЛОВ", "date": "2017.11.16", "title": "Пловдив: Община Асеновград е възложила ремонт на 11 обекта за 300 000 лв. до края на 2017 година"}
{"url": "http://www.focus-news.net/news/2017/11/16/2457701/rzi-pazardzhik-povishena-e-zabolevaemostta-ot-hepatit-v-rayonite-na-velingrad-rakitovo-i-peshtera.html", "text": "Регионалната здравна инспекция в Пазарджик следи ежедневно нивото на заболеваемостта в област Пазарджик, съобщи за Радио „Фокус” – Пазарджик д-р Магдалена Станева, началник отдел „Надзор на заразните болести“ в РЗИ - Пазарджик. По думите ѝ към момента има повишена заболеваемост от хепатит, като най-често пациентите са от районите на Велинград, Ракитово и Пещера. Частични случаи има от селата Исперихово и Синитево, а за Пазарджик са 7 души. „Към момента няма регистриран случай на грипен вирус в Пазарджишко. Към момента има пациенти с остри респираторни заболявания и ентероколити”, уточни д-р Станева. Тя добави, че е добре в началото на зимния сезон да се подсили имунната система или да се използват противогрипни ваксини.\r\nАлбена ЖИЛЕКОВА", "date": "2017.11.16", "title": "РЗИ - Пазарджик: Повишена е заболеваемостта от хепатит в районите на Велинград, Ракитово и Пещера"}
{"url": "http://www.focus-news.net/news/2017/11/16/2457702/premierat-boyko-borisov-dokladat-na-ek-e-obektiven-ne-se-shumi-mnogo-no-pak-izprevarvame-rumaniya-kakto-prez-2012-g.html", "text": "Докладът на ЕК е обективен. Това каза пред журналисти премиерът Бойко Борисов във връзка с годишния доклад на ЕК за на предъка на България по Механизма за сътрудничество и проверка, предаде репортер на Агенция \"Фокус\".\r\n\"На разговора с вицепремиера Тимерманс преди няколко дни в Брюксел той отчете и това го каза и публично, че от май месец насам има напредък. Ще си поемем всичко, което имаме като ангажимент. Няколко задачи имаме в парламента, които също до края на годината ще станат. Не се шуми много, но пак изпреварваме Румъния - така, както беше през 2012 г. и аз съм убеден, че 2018 г. в края ще сме извършили всичко, което ЕК твърди\", заяви премиерът. \r\n\"Оптимист съм. Разбира се ние си знаем, че не сме идеални. Ние си знаем, че имаме да доправим още неща, но институциите са мисля достатъчно убедени и в Брюксел са сигурни, че ще ги направим. Затова виждате в техническите параметри има ясно казано какво трябва да се довърши, но няма нови препоръки. Мисля, че политическата оценка е достатъчно добра, за да сме оптимисти и да ни амбицира да работим по-добре\", каза още Бойко Борисов.\r\nМинистър председателят коментира думите на президента Румен Радев, който заяви, че ще има успехи в правосъдната система, когато политиците започнат да се отчитат пред гражданите, а не пред Брюксел. Бойко Борисов заяви, че еднакво важно е отчитането и пред хората, и пред ЕК.\r\nЛюба АЛЕКСИЕВА", "date": "2017.11.16", "title": "Премиерът Бойко Борисов: Докладът на ЕК е обективен, не се шуми много, но пак изпреварваме Румъния, както през 2012 г."}
{"url": "http://www.focus-news.net/news/2017/11/16/2457703/plovdiv-predstoi-asfaltirane-na-chetiri-ulitsi-v-asenovgrad.html", "text": "Предстои асфалтиране на четири улици в Асеновград. Това съобщиха за Радио „Фокус“ – Пловдив от пресцентъра на Община Асеновград. До средата на следващата седмица и при добри метеорологични условия ще се възстановят напълно пътната настилка на кръстовището на ул. „Възрожденци” и ул. „Индустриална”, както и на ул. „Иван Вазов”, в участъка от ул. „Индустриална” до ул. „Васил Левски.\r\nОт пресцентъра на Общината уточниха, че ремонтните дейности на ул. ”Васил Левски” се изпълняват по график. Там се изграждат двата канализационни клона, а по ул. ”Захари Стоянов“ – един канализационен и два водопроводни клона.\r\nЗавършило е изграждането на отливния канал, който обхваща част от улица „Трети март” и се зауства в река Чая до Железния мост. Приключило е и изграждането на преливника пред детската млечна кухня до училище „Христо Ботев”. До средата на следващата седмица и там ще се възстановят пътните настилки.\r\nНа първи асфалтов пласт е направена настилката на ул. ”Ал. Стамболийски”, в участъка между улиците „Плиска” и „Пере Тошев”.\r\nОбщина Асеновград призовава всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nТони МИХАЙЛОВ", "date": "2017.11.16", "title": "Пловдив: Предстои асфалтиране на четири улици в Асеновград"}
{"url": "http://www.focus-news.net/news/2017/11/16/2457704/hamid-hamid-dps-dimitar-glavchev-nyama-moralnoto-pravo-da-e-predsedatel-na-narodnoto-sabranie.html", "text": "Димитър Главчев няма моралното право да е председател на Народното събрание. Това каза народният представител от ПГ на ДПС Хамид Хамид пред журналисти във връзка с искането на БСП за оставката на Димитър Главчев като председател на парламента, предаде репортер на Агенция „Фокус“.  Хамид Хамид уточни, че ДПС ще обсъди във вторник бъдещите си действия. Попитан как ще гласуват депутатите от ДПС по оставката на Димитър Главчев, Хамид заяви, че  от ДПС са подписали искането за оставката. „Когато си подписал такова искане - как да гласуваш?“, коментира Хамид. Той допълни, че от ДПС не са обявявали, че няма да бъдат в зала. \r\nДеница КИТАНОВА", "date": "2017.11.16", "title": "Хамид Хамид, ДПС: Димитър Главчев няма моралното право да е председател на Народното събрание"}
{"url": "http://www.focus-news.net/news/2017/11/16/2457705/premierat-boyko-borisov-dimitar-glavchev-ne-tryabvashe-da-si-izpuska-nervite.html", "text": "Димитър Главчев не трябваше да си изпуска нервите. Това каза пред журналисти премиерът Бойко Борисов на проверката на източната тангента на Софийския околовръстен път, предаде репортер на Агенция „Фокус“. „Историята се повтаря, защото само преди две години, когато г-жа Нинова и БСП бяха мандатоносител, ГЕРБ излезе от парламента. Тогава дойде Мартин Шулц и ми каза: „Бойко, няма нищо по-лошо от политиката на празния стол. Ние като социалисти считаме, че е редно да се върнеш в парламента, защото сте прогнозируема, европейска партия, член на ЕНП и това не е правилно“. Това беше един петък и в сряда върнах партията в парламента. Това, което те правят, ние го правехме преди две години. Разбира се, не е приятно, защото се използват всякакви похвати да се създава напрежение“, коментира Борисов и добави, че се леят обиди и най-грозни изказвания. „И затова и не отидох. Защото трябваше пак да повтарям, че проф. Христов казал каквото казал, за да не го повтаря. Те да напомнят друго и това не е продуктивно. Показваме какво правим, има толкова напредък в България, който всички отчитат и в охраната на външните граници, и във всяко едно отношение. Мнението ми е, че въпреки провокациите, председателят на парламента Димитър Главчев не трябваше да си изпуска нервите и той“, каза още Бойко Борисов. \r\nЛюба АЛЕКСИЕВА", "date": "2017.11.16", "title": "Премиерът Бойко Борисов: Димитър Главчев не трябваше да си изпуска нервите"}
{"url": "http://www.focus-news.net/news/2017/11/16/2457706/burgas-kompozitorat-toncho-rusev-shte-poluchi-nagradata-kavaler-na-srebarniya-krast-na-sv-nikola.html", "text": "Най-известният бургаски композитор Тончо Русев ще получи наградата „Кавалер на сребърния кръст на Св. Никола“. Това каза за Радио „Фокус“ - Бургас Петър Парушев, началник на отдел „Култура“ в Община Бургас. Това ще се случи по време на тържествената сесия на Общински съвет на 6 декември - празникът на Бургас. Четирима души ще получат отличието „Почетен гражданин на Бургас. Това са: художникът Руси Стоянов, историкът и краевед д-р Вида Буковинова, футболистът Иван Притъргов и народната певица Янка Рупкина.\r\nПразненствата на Нукулден ще започнат с тържествена Света литургия, отслужена в храма „Св. св. Кирил и Методий“ от Н. В. Пр. сливенския митрополит Йоаникий. След това на пл. „Атанас Сиреков“ ще се проведе ритуал по издигане флаговете на Република България, на ЕС и на Общината. В градинката до Часовника ще се осветят обредната никулденска трапеза и курбан, който ще се раздава на четири места в града - до Часовника, на пл. „Св. св. Кирил и Методий“, в к-с \"Меден рудник\" до СУ „Петко Росен“ и пред Магазията. От Общината ще тръгне литийното шествие, което ще приключи на моста, където ще се хвърлят венци и цветя в памет на загиналите рибари и моряци. Традиционно жителите на града мога да получат и специалното издание на вестника по повод Никулден. В 13.30 часа ще бъде общата снимка с имениците и кмета Димитър Николов. Програмата включва още концерти и изложби. Вечерта ще се проведе празничен концерт, по време на който ще бъде включена коледната украса.\r\nМария РУСЕВА", "date": "2017.11.16", "title": "Бургас: Композиторът Тончо Русев ще получи наградата „Кавалер на сребърния кръст на Св. Никола“"}
{"url": "http://www.focus-news.net/news/2017/11/16/2457707/plovdiv-3-000-leva-sa-otkradnati-ot-doma-na-vazrastna-zhena-v-selo-topolovo.html", "text": "3 000 лева са откраднати от дома на възрастна жена в село Тополово. Това съобщиха от ОДМВР - Пловдив. По предварителни данни вчера сутринта 80-годишната жена била посетена от трима непознати мъже, като те заявили, че искат да закупят вино. След като ги изпратила, пенсионерката установила липсата на 3 000 лева. Сигналът за посегателството е подаден на тел. 112 и се разследва от служители на РУ – Асеновград. По случая е образувано досъдебно производство. Предстои материалите да бъдат внесени в прокуратурата.", "date": "2017.11.16", "title": "Пловдив: 3 000 лева са откраднати от дома на възрастна жена в село Тополово"}
{"url": "http://www.focus-news.net/news/2017/11/16/2457708/varna-apelativniyat-sad-naznachi-povtorna-ekspertiza-po-deloto-sreshtu-mustafa-mehmed-obvinyaem-za-ubiystvo-po-nepredpazlivost.html", "text": "На въззивен контрол пред Варненския апелативен съд е присъда на Окръжен съд – Бургас от месец март 2016 година, произнесена спрямо Мустафа Мехмед, признат за виновен в убийство по непредпазливост, вследствие на умишлено нанесена лека телесна повреда на Смаил С. Това съобщиха от пресцентъра на Апелативен съд - Варна. Първата съдебна инстанция е присъдила 2 години и половина „лишаване от свобода“ и общо 70 000 лева обезщетение на близките за претърпените от тях неимуществени вреди. Трагичният инцидент е станал през април 2014 година пред търговски обект (кафе-магазин) в село Билка, област Бургас. Тогава подсъдимият принудително е извел пийналия 72-годишен мъж от обекта. При извеждането пострадалият е паднал върху бетонната площадка, в резултат на което е настъпила черепно-мозъчна травма, довела месец по-късно до смъртта му.\r\nТази присъда два пъти е била потвърдена (последно през февруари тази година) от Апелативен съд – Бургас, но е била върната от ВКС с мотива, че втората съдебна инстанция е трябвало да направи още усилия за разкриване на обективната истина, да събере нови доказателства и да ги подложи на анализ, за да отстрани противоречията в тях. Поради невъзможност Апелативният съд в Бургас да сформира нов състав, който да разгледа делото, ВКС го е разпределил на Варненския апелативен съд, който днес за трети път разгледа жалбите против първоинстанционната присъда и решението на АС – Бургас.\r\nСледвайки указанията на върховните съдии, Варненският апелативен съд назначи повторна видео-техническа експертиза на записа от охранителната камера на обекта, пред който са се развили действията по извеждането на пострадалия. Вниманието на вещите лица е било насочено към възпроизвеждане на бавни обороти на хронологията на събитията и поведението на подсъдимия и на пострадалия.\r\nЗаключенията на вещите лица, изготвили повторната видео-техническа експертиза днес бяха коментиранани от страните по делото. Според прокуратурата, присъдата е справедлива, защото събраните доказателства, в т.ч. и от повторната експертиза установяват по категоричен начин действията на подсъдимия, причинил по непредпазливост смъртта на пострадалия. Същата теза защитават и частните обвинители и граждански ищци, които намират обаче, че действията на Мустафа по извеждането на техния близък от търговския обект са били умишлено груби и насилствени. Те настояват дори за по-висок размер на наказанието.\r\nЗащитата на подсъдимия намира, че се касае за „случайно деяние“ и моли втората съдебна инстанция да оправдае подсъдимия. Алтернативно - ако го намери за виновен, то вместо ефективно наказание да му наложи пробационни мерки.\r\nВарненският апелативен съд ще се произнесе с решение в установения от закона срок.", "date": "2017.11.16", "title": "Варна: Апелативният съд назначи повторна експертиза по делото срещу Мустафа Мехмед, обвиняем за убийство по непредпазливост"}
{"url": "http://www.focus-news.net/news/2017/11/16/2457709/pregled-na-mezhdunarodnite-novini-do-13-chasa-agentsiya-fokus.html", "text": "Все повече големи градове се сблъскват с проблема с бездомните хора от Източна Европа. Правна основа за предявяването на претенции към тези хора няма, но затрудненията на властите са налице, коментира регионалният германски ежедневник Das Rhenische Post.\r\nВластите във федералната провинция Северен Рейн –Вестфалия се оплакват от източноевропейските икономически бежанци, които идват в Германия предимно от България и Румъния. Всяка сутрин жителите на Кьолн стават свидетели на една и съща гледка – бездомници, които се събуждат от сън пред емблематичната катедрала в света. „Затова места като това се контролират през целия ден“, уточнява говорител на местните власти.\r\nНо не само Кьолн, а и други големи градове в Северен Рейн-Вестфалия имат проблем с нарастващия брой на бездомни хора от Източна Европа. В Кьолн те са толкова много, че институциите нямат капацитет да настанят нуждаещите се. В Дортмунд имат по-различен подход: настаняването се извършва „само в спешни случаи, защото трябва да е ясно: нуждаещите се от Източна Европа нямат право на помощи“. \r\n„Опитваме се да убедим хората да се върнат в родината си\", отбелязва говорителят. \r\nНикой не е в състояние да каже със сигурност какъв е броят на бездомниците от България и Румъния, които живеят по улиците на градовете в Северен Рейн-Вестфалия. Според Министерството на труда и социалните въпроси  на Северен Рейн-Вестфалия в провинцията има 25 хил. души без покрив над главите си. От 2011 г. насам броят им е нараснал с близо 60 %.\r\nСеверен Рейн-Вестфалия е единствената германска провинция, която има подобна статистика. Властите не са в състояние обаче да пояснят до каква степен нуждаещите се от Югоизточна Европа са включени в данните. „Въпреки всичко те се опитват да избегнат по всякакъв начин регистрирането им като бездомни“, признават от Министерството на социалните въпроси. Почти 40% от регистрираните бездомни са жени, допълват от редакцията.\r\n***Наводненията в района на Мандра в Атика, които доведоха до смъртта на 15 души, са причинили и сериозни материални щети.\r\nВъпреки че все още няма официални данни, според първоначалните оценки бушуващата стихия е унищожила около 300 автомобили, съобщава се и за около 50 потънали лодки в района на Неа Перамос. Цялата пътна мрежа на Мандра и Неа Перамос е напълно разрушена и неизползваема. \r\nМащабът на бедствието може да бъде измерен от факта, че се е наложило около 100 противопожарни екипа да се отзоват на около 600 сигнала на граждани. Те са съобщили за около 500 домове и търговски обекти, които са засегнати от наводненията, като някои от тях са напълно унищожени от придошлите води. Според официалните данни на пожарната, екипите са получили 390 обаждания с молба за оказване на помощ за изпомпване на вода. Приблизително 200 магазина, складове, малки и големи предприятия са засегнати от наводненията.\r\n*** Отстраненият от длъжността председател на Женералитата в Барселона Карлес Пучдемон ще води предизборната си кампания за парламентарния вот в Каталуния през декември от Брюксел.\r\nПред белгийските медии Пучдемон разкри, че вече работи върху списъка с кандидатите, които ще се явят на изборите от 21 декември за регионален парламент на Каталуния. Партията на Пучдемон и Каталунската републиканска левица на бившия вицепремиер Ориол Жункерас не успяха да се споразумеят за обща кандидатска листа за изборите. Така Демократическата партия на Каталуния ще представи своята листа под името „Заедно за Каталуния”. В нея ще влязат също някои независими лица, които нямат опит в политиката.\r\nПучдемон пристигна в Брюксел, след като централното правителство в Мадрид разпусна парламента в Барселона, суспендира автономните правомощия на Каталуния и насрочи избори парламентарни избори. Той трябва да се яви пред белгийския съд на 17 ноември, когато ще бъде взето решение за това дали ще бъде екстрадиран в Испания или ще му бъде позволено да остане в Белгия.\r\n*** Самоубийствен атентатор е задействал взривно устройство пред сватбена зала в афганистанската столица Кабул, в резултат на което са загинали най-малко седем души.\r\nАтентаторът се e опитал да влезе в сградата, но е бил спрян за проверка, след което е детонирал експлозива. „Сред жертвите са полицейски служители“, заяви говорителят на правоохранителните органи в афганистанската столица.\r\nКъм момента не се привеждат други подробности за атаката.\r\n*** В последния ден от междупартийните сондажи между Съюза (ХДС/ХСС), Свободната демократическа партия (СвДП) и „Зелени“, канцлерът на ФРГ Ангела Меркел призна, че „сериозните различия“ между преговарящите все още не са преодолени.\r\nСъщевременно лидерът на ХДС изрази увереност, че ще бъде постигнат компромис на финалната права от предварителните преговори за съставяне на новото германско правителство.\r\n„Вярвам, че ще успеем“, заяви Меркел преди заключителния рунд на дискусиите.\r\n*** Най-малко 60 бивши полицейски служители, включително на високи постове, са задържани в Турция в четвъртък заради предполагаеми връзки с гюленистката мрежа (ФЕТО), сочена от Анкара като оркестратор на миналогодишния опит за държавен преврат.\r\nОперацията е стартирана, след като главната прокуратура в Анкара е издала заповеди за арест на 108 бивши или пенсионирани полицейски служители. Правоохранителните органи са арестували 60 от тях в рамките на едновременни акции на територията на 30 провинции.\r\n*** Полицията в Словакия е спряла два камиона, в които са били натоварени 78 мигранти.\r\nСъгласно разпространената информация, тежкотоварните превозни средства са спряни за проверка в северозападния град Жилина, разположен в близост до границата с Чешката република. Мигрантите са от Сирия, Ирак и Иран. Те са превозени през територията на Румъния и Унгария и са пътували към Германия. \r\nВодачите на двата камиона са граждани на Турция. По данни на словашките медии те са прибрали по 500 евро на мигрант за превозването им. Друга информация за инцидента към момента не се съобщава.\r\n***", "date": "2017.11.16", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/16/2457710/ivan-totev-kmet-na-plovdiv-ochakva-se-do-2019-godina-rimskiyat-forum-da-bade-iztsyalo-razkrit.html", "text": "Очаква се до 2019 година Римският форум в Пловдив да бъде разкрит. Това каза пред журналисти в Пловдив кметът Иван Тотев, предаде репортер на Радио „Фокус” – Пловдив. Това ще се случи, след като днес общинските съветници гласуваха връщането на общинската територия Форум Юг и Форум Изток. „Този обект е на 100% проучен от археолозите”, каза Тотев. По думите му няма да има нужда повече от археологически разкопки, няма да има нужда от забавяне. „Единственото, което предстои е възлагане на проектиране за възстановяването му”, каза Тотев. „Още повече, че Форум Юг и Форум Изток са единствените места, които са намерени пълни колони с капители. При разкопките на Форум Запад няма намерени капители и там не можем да възстановим колонада, защото не знаем как е изглеждала тя. Но при Форум Юг и Форум Изток няма хипотеза, всичко е ясно. Имаме в музея капители, основи и бази. Форумът може да бъде възстановен по начина, по който е изглеждал”, добави Иван Тотев. По думите му, това е територия, която задължително трябва да бъде общинска. По повод днешното решение Общинския съвет това да се случи Иван Тотев каза, че е постигнат голям успех. При преговорите на комисия от съветници с частната фирма се е договорило разсрочено плащане, така че да не се товари бюджетът на Общината. В бюджета на Общината за 2018 година ще бъдат отделени средства за  проектиране и възстановяване на форума. „Заедно с Източната порта и Небет тепе догодина ще се работи активно и за възстановяването на Форума”, каза още кметът Тотев.\r\nТой коментира днешното гласуване на общинските съветници като сантиментално, тъй като всяко нещо, което дава отправна точка към минали събития, е неприятно и сантиментално, но с оглед бъдещето на града най-правилното решение е било Форум Юг и Форум Изток да бъдат общинска територия. Кметът Тотев даде пример с Голямата Базилика в Пловдив, при която само преди няколко години Общината също е откупила два имота, които са попадали в зоната ѝ. Благодарение на тази стъпка вчера в Пловдив стартира процедура за вкарването на Базиликата в индикативния списък на ЮНЕСКО. „Това са също частни обекти, които бяха откупени от Общината и заедно с държавната част ние успяхме да възстановим целия паметник”, добави Тотев. В момента половината от Римския форум – Север и Запад са общинска собственост, а останалите попадат в частна собственост. „Когато говорим, че Общината стартира мащабна реконструкция на площад \"Централен\", а само на 200 метра от тук е обектът Голяма Раннохристиянска Базилика, най-логичното нещо е този имот да бъде публично-общинска собственост и Общината да може да реализира совите идеи за възстановяването на културния паметник”, добави Иван Тотев. \"Днес ние считаме историческият момент за настояще и бъдеще\", каза още Тотев. Според него след 5, или 10 години дори и цената, на която е откупен имотът, няма да има такова значение, ако Общината успее да реализира това, което е планувала.\r\nЦветана ТОНЧЕВА", "date": "2017.11.16", "title": "Иван Тотев, кмет на Пловдив: Очаква се до 2019 година Римският форум да бъде изцяло разкрит"}
{"url": "http://www.focus-news.net/news/2017/11/16/2457711/ministar-neno-dimov-uchastva-vav-forum-chist-vazduh-v-parizh.html", "text": "Министърът на околната среда и водите Нено Димов участва във форума „Чист въздух“, който е организиран от ЕК и се провежда днес и утре (17 ноември) в Париж. Това съобщиха от пресцентъра на Министерството на околната среда и водите. Българската делегация се включва в дискусиите, посветени на качеството на въздуха в градовете, замърсяването на въздуха от селскостопанския сектор, възможностите пред бизнеса в опазване чистотата на въздуха и др.\r\nНа 17 ноември министър Димов ще представи пред над 300 участници предстоящия 21-и Европейски форум по екоиновации в областта на качеството на въздуха. Събитието се организира съвместно от Генерална дирекция „Околна среда“ на ЕК и предстоящото Българско председателство на Съвета на Европейския съюз на 5 и 6 февруари 2018 г. в София.", "date": "2017.11.16", "title": "Министър Нено Димов участва във форум „Чист въздух“ в Париж"}
{"url": "http://www.focus-news.net/news/2017/11/16/2457712/premierat-boyko-borisov-ne-sam-monah-no-tryabva-li-vsyaka-zhena-koyato-e-minala-prez-moya-zhivot-sled-tova-da-ya-veyat-kato-bayrak-i-da-ya-proveryavat.html", "text": "Трябва ли всяка жена, която е минала през моя живот, след това да я веят като байрак и да я проверяват. Това каза пред журналисти премиерът Бойко Борисов на проверката на източната тангента на Софийския околовръстен път, предаде репортер на Агенция „Фокус“. „Предложихме давността да отпадне и това не е в приватизационните сделки, защото не е насочено нито срещу фирмите, нито срещу хората, а срещу длъжностните лица, срещу които прокуратурата не може да продължи да работи, защото е изтекла давността по дадената приватизационна сделка. Не виждам никаква насоченост срещу никого в тази посока. Някой се припозна, че това едва ли не е срещу него и почна да подхвърля „ама Цветелина Бориславова“. Проверявайте всички. Неслучайно вчера приехме на г-н Вигенин предложенията. Аз не съм монах, през живота ми съм имал жени. Само вие предполагам сте с по един, докато аз не съм светец в това отношение. Трябва ли всяка жена, която е минала през моя живот, след това да я веят като байрак и да обясняват, че трябва да я проверяват“, попита Борисов и призова да проверяват колкото искат. „Това е било преди 6-7-8-9 години и аз даже се притеснявам за някои свои съученички, защото се знае, че тогава сме били близки. Не ги знам и къде са сега, но почвам да се притеснявам. Ако почнем да вървим кой с кого е бил и да му проверяваме живота в момента, звучи…“, допълни той и уточни, че това не работи добре. „Искаме просто там, където следприватизиационният контрол е спрял или не е извършен, ако има някъде сделки, където е трябвало да се изплащат пари и не са изплатени, поради една или друга проява на длъжностно лице, ами да му се повдигне обвинение и да си носи отговорност. Къде е лошото и срещу кого е насочено? Сегашните сделки, които са си в давност, всеки сигнал, който е изпратил БСП в прокуратурата, се разглежда и проверява. Не мога да разбера защо е тази истерия или кой знае какво сме предложили. Напротив, всеки, който се е облажил, да си понесе отговорност. Като гледам „експертите“, които се показаха от Софиянски нататък, всички питат защо го правим. Защото някак си не ви отива да ни давате оценка на нас. Имаме кой да ни дава“, коментира още Бойко Борисов. \r\nЛюба АЛЕКСИЕВА", "date": "2017.11.16", "title": "Премиерът Бойко Борисов: Не съм монах, но трябва ли всяка жена, която е минала през моя живот, след това да я веят като байрак и да я проверяват"}
{"url": "http://www.focus-news.net/news/2017/11/16/2457713/protothema-prolivnite-dazhdove-predizvikaha-haos-po-patishtata-kray-atina.html", "text": "Проливните дъждове предизвикаха хаос по пътищата в и край гръцката столица Атина, съобщава електронното издание Protothema. \r\nСилните превалявания започнаха малко след 10 часа в четвъртък и доведоха до образуването на задръствания в повечето райони на гръцката столица, а също и по периферните пътни мрежи.\r\nСитуацията в страната остава тежка. По-рано изданието съобщи, че наводненията в района на Мандра в Атика, които доведоха до смъртта на 15 души, са причинили и сериозни материални щети.\r\nВъпреки че все още няма официални данни, според първоначалните оценки бушуващата стихия е унищожила около 300 автомобили, съобщава се и за около 50 потънали лодки в района на Нео Перамос. Цялата пътна мрежа на Мандра и Неа Перамос е напълно разрушена и неизползваема. \r\nМащабът на бедствието може да бъде измерен от факта, че се е наложило около 100 противопожарни екипа да се отзоват на около 600 сигнала на граждани. Те са съобщили са около 500 домове и търговски обекти, които са засегнати от наводненията, а някои от тях са напълно унищожени от придошлите води. Според официалните данни на пожарната, екипите са получили 390 обаждания с молба за оказване на помощ за изпомпване на вода.\r\nПриблизително 200 магазина, складове, малки и големи предприятия са засегнати от наводненията. Цялата пътна мрежа на Мандра и Неа Перамос е напълно разрушена и неизползваема. Тереза Герова", "date": "2017.11.16", "title": "Protothema: Проливните дъждове предизвикаха хаос по пътищата край Атина"}
{"url": "http://www.focus-news.net/news/2017/11/16/2457714/veliko-tarnovo-edinadeset-medala-specheliha-karatekite-ot-svishtov-na-mezhdunarodno-sastezanie-v-shumen.html", "text": "Единадесет медала донесоха свищовски каратеки от Международно състезание в Шумен. Това съобщиха от пресцентъра на Община Свищов. 20 състезатели, изучаващи най-твърдия стил карате под ръководството на треньора – сенпай Митко Божанов, участваха в надпревара за Международна купа „Шумен“. Освен състезатели от цяла България, в турнира се включиха по няколко отбори от Беларус, Гърция, Сърбия и Украйна.\r\nТака, на единадесетия ден от единадесетия месец бяха спечелени единадесет медала от възпитаниците на Божанов. Наградите са: 2 златни, 4 сребърни и 5 бронзови медала.\r\nШампионски титли спечелиха Никола Янков при 14-годишните и Алекс Йорданов при състезателите до 10 г. И двамата шампиони се състезават от началото на година.\r\nНикола Янков направи класиране в перфектен възходящ ред в състезанията през 2017 г:\r\n– Трето място от държавното първенство в гр. Стара Загора (22 април 2017 г.)\r\n– Второ място от Национално първенство в гр. Павликени (7 октомври 2017 г.)\r\n– Първо място от международен турнир за купа „Шумен“ (11 ноември 2017 г.)\r\nАлекс Йорданов може да се гордее с 2 шампионски титли от първите си състезания по киокушин карате, които се проведоха в гр. Нови пазар (14 октомври 2017 г.) и в гр. Шумен (11 ноември 2017 г.).\r\nСъс сребърни медали се окичиха: Калоян Илиев, Галена Димитрова, Преслав Кинков и Ясен Тодоров.\r\nБронз взеха: Анастасия Атанасова, Георги Андреев, Мартин Павлов, Кристиян Кирилов и Георги Николаев.", "date": "2017.11.16", "title": "Велико Търново: Единадесет медала спечелиха каратеките от Свищов на Международно състезание в Шумен"}
{"url": "http://www.focus-news.net/news/2017/11/16/2457715/darzhavniyat-glava-rumen-radev-izprati-saboleznovatelno-pismo-do-prezidenta-na-gartsiya-prokopis-pavlopulos-po-povod-navodneniyata-v-stranata.html", "text": "Държавният глава Румен Радев изпрати днес съболезнователно писмо до президента на Република Гърция Прокопис Павлопулос по повод наводненията в страната, които доведоха до много жертви и причиниха големи щети. Това съобщиха от прессекретариата на държавния глава. „Моля, премете нашите съболезнования за жертвите и ранените, както и към всички онези, загубили близки и приятели и станали свидетели на унищожени домове и собственост. И най-искрените думи на съчувствие не могат да компенсират загубата на човешки живот”, се казва в писмото на президента Румен Радев до неговия гръцки колега президента Прокопис Павлопулос. \r\nПрезидентът Радев изразява солидарността на българския народ към семействата и близките на загиналите в наводненията, както и готовност за помощ и съдействие.", "date": "2017.11.16", "title": "Държавният глава Румен Радев изпрати съболезнователно писмо до президента на Гърция Прокопис Павлопулос по повод наводненията в страната"}
{"url": "http://www.focus-news.net/news/2017/11/16/2457716/vidin-oblastniyat-upravitel-albena-georgieva-se-sreshtna-s-protestirashti-s-iskane-za-indeksirane-na-pensiite-i-priemaneto-na-zakon-za-vazrastnite-hora.html", "text": "Областният управител на Видин Албена Георгиева се срещна с протестиращи пенсионери, предаде репортер на Радио „Фокус“ – Видин. Георгиева заяви, че като представител на изпълнителната власт е дошла да чуе исканията на пенсионерите, които и връчиха протестни декларации. Около 50 възрастни хора, членове на различни пенсионерски клубове, протестираха днес пред сградата на Областната администрация във Видин с искането за индексиране на пенсиите и приемането на Закон за възрастните хора. „Правителството отпусна 50 млн. лв. за коледни добавки, а през последната година на два пъти пенсиите бяха увеличени“, каза Албена Георгиева. Тя посочи, че лично е съдействала на много от пенсионерските клубове във Видин и областта да им бъде предоставена съответната база. Албена Георгиева допълни, че предстои да бъде разгледан Закон за възрастните хора. Някои от възрастните хора поискаха от нея да съдейства за отпускане на известни привилегии при ползването на градския транспорт от пенсионерите.\r\nАнна ЛОЗАНОВА", "date": "2017.11.16", "title": "Видин: Областният управител Албена Георгиева се срещна с протестиращи с искане за индексиране на пенсиите и приемането на Закон за възрастните хора"}
{"url": "http://www.focus-news.net/news/2017/11/16/2457717/zapochnaha-debatite-po-konventsiyata-na-oon-za-klimata-v-bon.html", "text": "В Бон започна т.нар. висок сегмент на 23-та Конференция на страните от Рамковата конвенция на ООН по изменение на климата. Това съобщиха от пресцентъра на Министерството на околната среда и водите. От българска страна в нея участват зам.-министърът на околната среда и водите Атанаска Николова и експерти от МОСВ. В рамките на конференцията от 6 ноември работят експерти по ангажиментите на отделните страни. От 15 до 17 ноември форумът продължава на ниво държавни глави, правителствени ръководители, министри, зам.-министри и други високопоставени лица. \r\nСлед като експертите финализираха ключовите въпроси, във високия сегмент се търсят политически компромиси за решаване на конфликтните аспекти. Приоритетите са постигане на напредък при прилагане на Парижкото споразумение и управление на рисковете, свързани с климатичните промени и повишаване на устойчивостта. Централна тема е финансирането и засилването на действията по климата в глобален мащаб.", "date": "2017.11.16", "title": "Започнаха дебатите по конвенцията на ООН за климата в Бон"}
{"url": "http://www.focus-news.net/news/2017/11/16/2457718/plovdiv-obshtinskiyat-savet-reshi-obshtina-i-nkzhi-da-sklyuchat-sporazumenie-za-satrudnichestvo-po-proekta-za-mashtaben-probiv-pod-tsentralnata-gara.html", "text": "С пълно единодушие Общинският съвет в Пловдив реши Общината и НКЖИ да сключат споразумение във връзка с мащабния пробив под Централна гара, предаде репортер на Радио „Фокус” – Пловдив. Проектът трябва да свърже бул. „Васил Априлов“ и бул. „Македония“. Предложението за този проект е на Националната железопътна компания и е за двустранно сътрудничество при изпълнение на дейностите по него. Според кмета на Пловдив Иван Тотев споразумението, което бе гласувано днес, дава възможност на НКЖИ да започнат работа по техническото проектиране на проекта и по изграждането на самата инфраструктура, което касае жп възел \"Пловдив\" и само част от целия този голям проект, който е на стойност над 320 млн. лева включва пробива под Централна гара. В споразумението Общината се задължава да предприема отчуждителни процедури само в общинската част на обекта, това са подстъпите от страната на Район \"Южен\". „Там имаме имоти за отчуждаване, които  не са много и затова ще търсим финансиране за изграждане на подходите”, каза още Тотев. По предварителни сметки средствата за това ще са в размер на около 15 млн. лева. „Надяваме се, че от техния бюджет ще могат да останат средства и съвместно ще полагаме усилия за изграждане на подходите. От 330 млн. лева 10 - 15 млн. лева винаги може да останат”, добави Иван Тотев. Става въпрос за подходите откъм страната на колелото на гарата и изходите към улиците „Димитър Талев” и „Македония”. Очаква се през 2018 година да започнат процедурите за избор на изпълнител, а изпълнението на проекта да започне през пролетта на 2019 година. Проектът ще се изпълнява за около 2 години, тъй като е доста голям, така че до 2020 година да е готов.\r\nЦветана ТОНЧЕВА", "date": "2017.11.16", "title": "Пловдив: Общинският съвет реши Община и НКЖИ да сключат споразумение за сътрудничество по проекта за мащабен пробив под Централната гара"}
{"url": "http://www.focus-news.net/news/2017/11/16/2457719/anadolu-agency-tristrannata-sreshta-za-siriya-mezhdu-turtsiya-rusiya-i-iran-shte-se-provede-na-22-noemvri.html", "text": "Тристранната среща за Сирия между Турция, Русия и Иран ще бъде проведена на 22 ноември в черноморския курорт Сочи, предава Anadolu Agency, като се позовава на източник от Президентството в Анкара.\r\nТурският държавен глава Реджеп Тайип Ердоган ще вземе участие в срещата в руския курорт, където се срещна в понеделник с руския си колега Владимир Путин. Представителите на Анкара, Москва и Техеран ще обсъдят ситуацията в Сирия. Иранският президент Хасан Роухани също се очаква да присъства на събитието, организирано от Путин, допълни източникът.\r\nТурция, Русия и Иран, са страните гаранти, които през декември 2016 г. посредничиха за постигането на прекратяване на огъня в Сирия. Последваха мирните преговори в Астана, Казахстан, които се провеждат паралелно с тези в Женева, организирани под егидата на ООН за намиране на политическо решение на шестгодишния граждански конфликт в близкоизточната република.Тереза Герова", "date": "2017.11.16", "title": "Anadolu Agency: Тристранната среща за Сирия между Турция, Русия и Иран ще се проведе на 22 ноември"}
{"url": "http://www.focus-news.net/news/2017/11/16/2457720/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието си към важните и актуални теми от Асеновград и региона. Въпреки напредването към зимния сезон, Община Асеновград продължава да използва доброто време и работи по възлагане на ремонти на улици и общински сгради. До края на 2017 година с договори Общината е възложила общо 11 обекта, като четири от тях са общински сгради, а останалите са улици. Подробности ще научите в първите минути на предаването.\r\nАсеновградчанинът Николай Марангозов, председател на Сдружение „Български ултрамаратони“, е един от двамата българи, които за първи път ще участват в ултрамаратона „Eiger Ultra Trail” в Швейцария през юли 2018 година. Марангозов ще се включи в състезание от 101 км и положителна денивелация от 6 700 м, което е предизвикателство дори за най-опитни състезатели. Самият той ще разкаже повече за това как е успял да се класира, каква подготовка е необходима за състезание от този ранг и дали човек научава повече за себе си при участие в толкова мащабен ултрамаратон.\r\nМолебен за чадородие ще се отслужи за трета поредна година в църквата „Света Богородица Успение – Златна ябълка“ в асеновградския квартал \"Горни Воден\". От 2008 година ежегодно за празника във възхвала на Пресвета Богородица и Нейната чудотворна икона, наречена „Златна ябълка”, се отслужва Божествена света литургия лично от Негово Високопреосвещенство Пловдивския Митрополит Николай, а от 2012 година празникът е обявен за всебългарски и е упоменат официално в Българския православен църковен календар. Многобройни са случаите, в които „Златната ябълка” е помогнала на жени да се сдобият с дете. Много от родителите идват след това с подаръци в знак на благодарност към Божията майка или кръщават тук децата, които са родени с нейната чудодейна помощ. За силата на молитвата и вярата, за чудесата и сбъдването на мечти за рожба ще разговаряме с Вера Вулджева от Фондация „Искам бебе“. С нея отново ще коментираме репродуктивните проблеми и техните измерения в рамките на съвремието.\r\nЗа финал ще поговорим за същността и смисъла на Рождественския пост, който започна на 15 ноември и ще продължи до 24 декември. Наш събеседник по темата ще бъде отец Йордан Георгиев, архиерейски наместник на Асеновград.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.11.16", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/11/16/2457721/kyustendil-postanovkata-zhena-mi-se-kazva-boris-shte-bade-predstavena-v-obshtinski-dramatichen-teatar-nevena-kokanova-dupnitsa.html", "text": "Постановката „Жена ми се казва Борис“ ще бъде представена пред публиката в Дупница. Това съобщиха за Радио „Фокус” – Кюстендил от Общински драматичен театър „Невена Коканова” – Дупница. Гостуващото представление е на театър „Мелпомена“ и ще започне от 19.00 часа. Спектакълът, в който участват любими български актьори, Станимир Гъмов, Румен Угрински, Ернестина Шинова, Диана Любенова, Стефан Рядков, Петьо Петков – Шайбата и Жанина Дончева, е изигран над 100 пъти само в рамките на една година. Комедията е от Рафи Шарт”, режисьор на постановката е Владлен Александров, а сценографията е на Петьо Начев.\r\nВенцеслав ИЛЧЕВ", "date": "2017.11.16", "title": "Кюстендил: Постановката „Жена ми се казва Борис“ ще бъде представена в Общински драматичен театър „Невена Коканова” – Дупница"}
{"url": "http://www.focus-news.net/news/2017/11/16/2457722/burgas-kmetat-dimitar-nikolov-blagodari-na-varna-za-predostavenata-finansova-pomosht-predostavena-v-podkrepa-na-postradalite-ot-navodnenieto.html", "text": "Кметът Димитър Николов изпрати благодарствено писмо до кмета на община Варна Иван Портних за финансовата помощ, предоставена в подкрепа на пострадалите от наводнението. Това съобщиха от пресцентъра на Община Бургас.\r\nОбщинският съвет във Варна подкрепи единодушно предложението на Портних да бъдат отпуснати 80 000 лева на Община Бургас и 10 000 лева на Община Камено за подпомагане на хората от засегнатите райони.\r\nВ благодарственото писмо на Димитър Николов се казва: „Уважаеми господин Портних, приемете моята благодарност за финансовата помощ, която Община Варна оказа на пострадалите мои съграждани при наводнението от края на месец октомври. Ние посрещаме направеното дарение с благодарност, тъй като то идва в момент, в който Община Бургас работи усилено за възстановяването на щетите от водната стихия. Оценявам положително факта, че нашите две общини си подават ръка в трудни моменти. От името на моите съграждани бих искал чрез Вас да благодаря на общинските съветници, както и на жителите на община Варна за съпричастността и милосърдието към пострадалите в Бургаско. Пожелавам на Вас и жителите на община Варна здраве и хубави дни.“.", "date": "2017.11.16", "title": "Бургас: Кметът Димитър Николов благодари на Варна за предоставената финансова помощ, предоставена в подкрепа на пострадалите от наводнението"}
{"url": "http://www.focus-news.net/news/2017/11/16/2457723/varna-zapochna-postavyaneto-na-kolednata-ukrasa-v-grada.html", "text": "Започна поставянето на коледната украса във Варна, предаде репортер на Радио „Фокус“ – Варна. Светещи елементи ще бъдат разположени по булевардите „Мария Луиза“, „Вл. Варненчик“, „Осми Приморски полк“, „Сливница“, “Хр. Ботев“, „Хр. Смирненски“, “Княз Борис І“, ул. „Ген. Колев“, на площад „Независимост“, пл. „Съединение“ и градинката до Икономическия техникум. Украса ще има и в петте района на града, както и в селата. Светещи пана ще бъдат поставени на сградите на Драматичния театър, Варненския окръжен съд и Община Варна. Поставянето на коледната украса се осъществява поетапно, съобщиха от Дирекция „Инженерна инфраструктура и благоустрояване“ към Община Варна. Очаква се по улиците на Варна да грейнат около 1 900 тематични елемента – свещи, камбанки, елхички, снежинки, звездички, както и 50 000 метра светещи гирлянди.\r\nМарияна ВАЛЕНТИНОВА", "date": "2017.11.16", "title": "Варна: Започна поставянето на коледната украса в града"}
{"url": "http://www.focus-news.net/news/2017/11/16/2457724/kyustendil-uchilishta-ot-dupnitsa-shte-se-vklyuchvat-v-initsiativata-potarsi-se-v-drugiya-posvetena-na-tolerantnostta.html", "text": "Училища от Дупница се включват в инициативата „Потърси се в другия”, посветена на толерантността. Това съобщи за Радио „Фокус” - Кюстендил Димитър Шопов, директор на центровете за обществена подкрепа в Дупница. По думите му инициативата е посветена на 16 ноември, обявен за Ден на толерантността. „С тази инициатива искаме да покажем, че сме толерантни и приемаме хората с техните различия, различния външен вид, интереси, поведение и ценности. Целта е децата да разберат толерантността още от крехка възраст. Обхождаме гимназиите, насърчаваме децата да бъдат толерантни един към друг и да приемат различията по между си”, каза Димитър Шопов. По думите му по тази тема ще се работи през цялата учебна година. „България е сред десетте страни в Европейския съюз с висок процент на агресия и нетолерантност в училище, така че ще отразяваме нещата постоянно и ще правим превенция, за да бъдат запознати децата качествено с това, какво може  да се случи предварително, не когато вече проблемът е налице”, каза Димитър Шопов. По думите му с разнообразни ролеви игри ще се борят срещу агресията сред учениците в Дупница. Според него по този повод през цялата седмица се провежда инициатива, насочена срещу агресията и насилието в училище. „Децата се включват в различни ролевите игри, поставят се в различни ситуации и разбират колко може да е сериозна агресията и всяко преднамерено поведение, което приключва с физическа или психическа вреда на човек или животно. Идеята ни е превенция, преди да се случват нещата да ги отразяваме, да работим с училища и детски градини, които имат желание да се включат в тези инициативи”, каза Димитър Шопов. По думите му игрите са направени така, че да поставят децата в такива ситуации, в които самите те да играят част от казуси или действия, които могат да се случат. Едните са от различни емотикони – какво представляват, другите са да се поставят в различни ситуации, както и да изиграят нещо, което би се случило, как би се отразило на другаря им. „По същия начин показваме с кратки филмчета, презентации, какво се случва, когато насилието е по-тежко и какво би могло да се стори след това насилие, болка и агресия”, каза Димитър Шопов. \r\nВенцеслав ИЛЧЕВ", "date": "2017.11.16", "title": "Кюстендил: Училища от Дупница ще се включват в инициативата „Потърси се в другия”, посветена на толерантността"}
{"url": "http://www.focus-news.net/news/2017/11/16/2457725/premierat-boyko-borisov-yasno-e-che-bsp-ne-iskat-da-ima-silno-evropredsedatelstvo.html", "text": "Ясно е, че БСП не искат да има силно европредседателство. Ясно е, че в такава обстановка трудно се работи. Ще се опитаме да постигнем целите си и за кохезията, и за Западните Балкани, киберсигурността. Това каза пред журналисти премиерът Бойко Борисов на проверката на източната тангента на Софийския околовръстен път, предаде репортер на Агенция „Фокус“. „Никой в Европа не вярваше, че ще подпишем договора за ПЕСКО  - за общата европейска отбрана, преди една година. В понеделник военните и външните министри на 20 държави го подписаха. никой не вярваше, че Европейският съвет ще се съгласи на 17 май в България да се съберем с лидерите на Западните Балкани и с лидерите на ЕС. Там ще стане дума и щем, не щем - ще вървим напред, всички“, коментира Борисов. Той отбеляза, че на 8 януари 2018 г. в България ще пристигне дойдат представители на ЕС, а на 6 и 7 декември ще дойдат лидерите на Западните Балкани. „Защото вече и Световната банка, и Европейската банка за развитие, Европейската инвестиционна банка - всички считат и искат, натискат се да финансират Коридор 8. Да вържем АМ „Струма“, АМ „Марица“, АМ „Тракия“ със Скопие и Тирана и морето чак. Изключително изгоден за България коридор и на 6 декември тук всички лидери ще подпишем тези документи“, заяви премиерът.\r\n„В края на краищата дадох оставка, явихме се на избори, похарчихме 50 млн. лв. държавна пара за тези избори и сега отново се държим сякаш...Какво очаквате? То е ясно - БСП и ДПС. Те са извън парламента или в момента не искат да влизат в зала. Сиреч дори да мине вотът, управлението ще бъде БСП-ДПС“, коментира Борисов. \r\n„Ние предлагаме мир, да сме по-смирени. Те излизат и казват \"Чакайте, бе - какво искат от нас да им прощаваме\". Аз не искам да ми прощават. Нито тяхната прошка ми трябва, нито моята - на тях. Съобразяваме се с това, което искат и са гласували хората. Това е демокрацията“, заяви министър-председателят. \r\nБойко Борисов заяви, че винаги се е отнасял с огромно уважение към избирателите, които стоят зад БСП, зад ДПС, зад ГЕРБ и всички останали. \r\nЛюба АЛЕКСИЕВА", "date": "2017.11.16", "title": "Премиерът Бойко Борисов: Ясно е, че БСП не искат да има силно европредседателство"}
{"url": "http://www.focus-news.net/news/2017/11/16/2457726/targovishte-8-godini-lishavane-ot-svoboda-shte-iztarpi-36-godishen-mazh-za-bludstveni-deystviya-s-10-godishnata-si-dashterya.html", "text": "8 години лишаване от свобода при строг режим ще изтърпи 36-годишен мъж за блудствени действия с 10-годишната си дъщеря. Това съобщиха от пресцентъра на Апелативна прокуратура - Варна. На 14 ноември тази година Върховният касационен съд потвърдил постановената ефективна присъда на 36-годишният Кенан Мустафов и тя влязла в сила. Осъденият Мустафов е бил признат за виновен и от трите съдебни инстанции за извършени блудствени действия като продължавано престъпление с родната си 10-годишна дъщеря, както и за склоняването на малолетните си син и дъщеря  да гледат порноклипове със сношения между лица от различни полове. 36-годишният баща използвал отсъствието на съпругата си и изградената подчиненост у децата към него.\r\nПървоначално състав на Търговищкия окръжен съд го осъдил на 10 години и 6 месеца лишаване от свобода при строг режим. Апелативният съд във Варна намалил наказанието му на 8 години лишаване от свобода. С решението си Върховния касационен съд потвърдил  присъдата на въззивната инстанция.\r\nБащата-насилник ще изтърпи ефективна присъда при строг режим в плевенския затвор. От началото на досъдебното производство срещу него той е с мярка за неотклонение „Задържане под стража“, като срокът на първоначалното задържане ще бъде приспаднат от наказанието.", "date": "2017.11.16", "title": "Търговище: 8 години лишаване от свобода ще изтърпи 36-годишен мъж за блудствени действия с 10-годишната си дъщеря"}
{"url": "http://www.focus-news.net/news/2017/11/16/2457727/blagoevgrad-na-teritoriyata-na-grada-sa-registrirani-novi-opiti-za-telefonni-izmami-po-shemata-s-mnimi-politseyski-sluzhiteli.html", "text": "На територията на града са регистрирани нови опити за телефонни измами. Използва се познатата схема за мними полицейски служители, които въвеждат потърпевшите в заблуждение, че сътрудничат на органите на реда. Това съобщиха от ОДМВР - Благоевград.\r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции, органите на МВР разполагат със собствени средства и няма утвърдена практика полицейските служители да искат лични парични средства и ценности от гражданите.\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно). ОДМВР - Благоевград напомня, че тел.150, тел.160 и тел.166 не функционират.", "date": "2017.11.16", "title": "Благоевград: На територията на града са регистрирани нови опити за телефонни измами по схемата с мними полицейски служители"}
{"url": "http://www.focus-news.net/news/2017/11/16/2457728/ekathimerini-vlastite-v-gartsiya-preduprezhdavat-shofyorite-za-opasnost-ot-svlachishta-po-patishtata.html", "text": "Властите в Гърция отправиха предупреждения към водачите на превозни средства да шофират предпазливо заради опасност от скални и кални свлачища по пътищата, предизвикани от силните превалявания през последните дни, съобщава електронното издание Ekathimerini.\r\nПрепоръчва се на шофьорите в Западна Гърция да бъдат изключително внимателни, след като 15 души загинаха заради наводненията, ударили западната част на Атика в сряда. Метеоролозите алармират, че силните дъждове ще продължат и през следващите дни. Тереза Герова", "date": "2017.11.16", "title": "Ekathimerini: Властите в Гърция предупреждават шофьорите за опасност от свлачища по пътищата"}
{"url": "http://www.focus-news.net/news/2017/11/16/2457729/parlamentat-prie-okonchatelni-promeni-v-zakona-za-kontsesiite.html", "text": "Народните представители приеха окончателни промени в Закона за концесиите, предаде репортер на Агенция „Фокус“. Промените бяха гласувани в две пленарни заседания. Вчера депутатите решиха срокът на концесиите да не е по-дълъг от 35 години. С приетите промени днес, когато възникне непредвидено обстоятелство, концесионният договор може да се измени, ако това не води до увеличаване на първоначалната стойност на концесията с повече от 50% и до удължаване на срока с повече от 1/3 от определения. При необходимост от изпълнение на допълнително строителство от концесионера договорът също ще може да се измени. Допълнително възложеното строителство не може да води до увеличаване на първоначалната стойност на концесията с повече от 50%. \r\nСпоред промените недействителен е концесионен договор, сключен без проведена процедура за определяне на концесионер и когато въпреки наложено спиране на процедурата са извършени действия по процедурата. \r\nДепутатите направиха изменения и в Закона за защитените територии. Те решиха при концесия за защитена територия - изключителна държавна собственост, 50% от паричните постъпления от концесионни възнаграждения да се превеждат от съответното министерство или на общината. Когато концесионната територия е в повече от една община, сумата се разпределя пропорционално. \r\nСпоред окончателните промени широчината на прилежащата акватория, включена в обекта на концесия за морски плаж, не може да бъде повече от 200 м. Срокът на концесията за морски плаж, независимо дали е със или без трансграничен интерес по смисъла на Закона за концесиите, е до 20 години. Когато възлагането, съответно предоставянето на концесия за морски плаж приключи след 31 април на съответната година, концесионният договор влиза в сила на първи януари следващата година. С измененията на концесионера на морски плаж се възлага да осигурява водното спасяване, обезопасяването на прилежащата акватория, здравното и медицинското обслужване и санитарно-хигиенното поддържане на морския плаж. Той е задължен и да предоставя плажни услуги при условията на концесионния договор. Концесионерът трябва осигурява свободен и безплатен достъп на морския плаж и поставя указателни табели със схеми на отделните зони и условията на концесията. \r\nДепутатите решиха, че морските плажове в защитените територии, както и морските плажове за природосъобразен туризъм, да не може да се възлагат на концесия или да се отдават под наем.\r\nЗаконът влиза в сила до 1 месец след обнародването му в Държавен вестник. Сключените до влизането в сила на закона концесионни договори запазват действието си и се изпълняват в съответствие с договорените условия. „Фокус“ припомня: На 2 февруари президентът Румен Радев наложи вето върху Закона за концесиите с мотив, че е бил приет в последните часове на 43-тото Народно събрание с минимално мнозинство. Според него той съдържа разпоредби, които поставят под въпрос принципите на правовата държава и местното самоуправление, и въвежда широки граници на субективизъм и възможности за корупционни практики. По думите му законът предвижда промени в 29 други закона, с което навлиза дълбоко в икономическите отношения. Президентът счита още, че подобни ключови промени следва да се извършват след широк обществен дебат и с грижа за обществения интерес и националната сигурност. Според държавния глава възможните санкции от необнародването на закона са неизмерими с потенциалните рискове и щети от неговото прилагане. Ветото на президента обаче провокира ЕК да започне наказателна процедура срещу България, тъй като със законопроекта се въвежда европейска директива. На 8 юни депутатите приеха на първо четене Закона на концесиите с гласовете на ГЕРБ, „Обединени патриоти“ и ДПС. „Воля“ и БСП гласуваха „против“. \r\nБиляна ИВАНОВА", "date": "2017.11.16", "title": "Парламентът прие окончателни промени в Закона за концесиите"}
{"url": "http://www.focus-news.net/news/2017/11/16/2457730/kyustendil-vnesena-e-zhalba-sreshtu-myarkata-za-zadarzhane-pod-strazha-na-obvineniya-v-sauchastie-v-obira-na-bankomat-v-sapareva-banya.html", "text": "Внесена е жалба срещу постановената мярка за задържане под стража на обвинения в съучастие в обира на банкомат в Сапарева баня. Това съобщиха за Радио „Фокус” – Кюстендил от Окръжна прокуратура – Кюстендил. Жалбата е внесена в посочения законоустановен срок, след произнасяне на Районен съд – Дупница, с което поисканата мярка за неотклонение „Задържане под стража” за 34-годишния Г. Динев, е уважена. Жалбата ще бъде разгледана от Окръжен съд – Кюстендил на 22 ноември, предстои да бъде насрочен и час за делото.„Фокус” припомня, че Районна прокуратура – Дупница е привлякла в качеството на обвиняем 34-годишния Г. Динев. На 9 ноември 2017 г., около 03.20 часа, в град Сапарева баня, от офис на банка на ул. „Княз Борис I“, в съучастие с Т. Богданов, К. Микев и Кр. Йорданов, в качеството му на помагач, обвиняемият Динев умишлено улеснил противозаконно отнемане на чужда движима вещ. Той управлявал лек автомобил и осигурявал безпрепятственото придвижване на друг лек автомобил, с който било извършено престъпното деяние. Чрез взривяване на вратата на банкомата е бил отнет сейф, съдържащ касета с парични средства в размер на 9 000 лева.\r\nЗа престъплението, в извършването на което е обвинен, законът предвижда наказание „лишаване от свобода“ от една до десет години.\r\nВенцеслав ИЛЧЕВ", "date": "2017.11.16", "title": "Кюстендил: Внесена е жалба срещу мярката за задържане под стража на обвинения в съучастие в обира на банкомат в Сапарева баня"}
{"url": "http://www.focus-news.net/news/2017/11/16/2457731/afp-frantsiya-izrazi-zagrizhenost-ot-hegemonistichnite-tseli-na-iran-v-blizkiya-iztok.html", "text": "Франция е притеснена от „хегемонистичните“ цели на Иран в Близкия изток. Това заяви първият дипломат на Париж Жан Ив Ле Дриан на пресконференция със саудитския министър на външните работи Адел ал Джубейр в Рияд, предава AFP.\r\nВ рамките на пресконфренцията в саудитската столица, Жан Ив Ле Дриан сподели притесненията на страната му по повод „интервенцията в регионалните кризи“ в Близкия изток и „хегемонистичните“ цели на Техеран в региона. „Мисля конкретно за балистичната програма на Иран“, поясни френският външен министър. \r\nКоментирайки събитията в Ливан, френският дипломат призова страната да бъде „защитена от чужда намеса“. \r\nПо-рано днес Жан Ив Ле Дриан заяви, че подалият изненадващо оставка от премиерския пост в Ливан Саад Харири е приел поканата за пътуване до Париж.\r\n„Той ще дойде във Франция, принцът (на Саудитска Арабия) е информиран“, заяви пред репортери първият дипломат на Париж след срещата с престолонаследника Мохамед Бин Салман.\r\nБейрут изрази опасения, че Саад Харири е задържан в Саудитска Арабия и поради тази причина отлага завръщането си в страната.Тереза Герова", "date": "2017.11.16", "title": "AFP: Франция изрази загриженост от „хегемонистичните“ цели на Иран в Близкия изток"}
{"url": "http://www.focus-news.net/news/2017/11/16/2457732/parlamentat-dopusna-funktsioniraneto-na-pozharni-ekipi-ot-dvama-dushi-v-naselenite-mesta-do-5000-dushi.html", "text": "Парламентът допусна функционирането на пожарни екипи от двама души в населените места до 5000 души. Това се случи след приемане на текст от промените в Закона за МВР на второ четене, предаде репортер на Агенция „Фокус“. „За“ текста гласуваха единодушно  92 народни представители. Съгласно промените органите на ГД \"Пожарна безопасност и защита на населението\" ще осъществяват дейността си в екипи от минимум трима служители във всички останали населени места. \r\nДеница КИТАНОВА", "date": "2017.11.16", "title": "Парламентът допусна функционирането на пожарни екипи от двама души в населените места до 5000 души"}
{"url": "http://www.focus-news.net/news/2017/11/16/2457733/vezhdi-rashidov-prisastva-na-podpisvaneto-na-sporazumenieto-za-prodalzhavane-na-satrudnichestvoto-mezhdu-balgariya-i-luvara-v-parizh.html", "text": "Председателят на парламентарната Комисия по културата и медиите Вежди Рашидов присъства днес в Париж на подписването на Споразумението за продължаване на съвместната дейност между Министерството на културата на Република България и Музея „Лувър“, във връзка с предстоящото европредседателство. Това съобщиха от пресцентъра на ПП ГЕРБ. Официалната церемония се състоя в българското посолство в Париж. Подписите си под документа положиха министърът на културата Боил Банов и президентът на Лувъра Жан-Люк Мартинез. На основата на това Споразумение ще бъдат договорени нови съвместни инициативи между двете културни институции.\r\n„Изключително съм щастлив да присъствам днес тук. Горд съм, че Лувърът откри уникалното българско наследство и вярвам, че Франция ще продължава да преоткрива богатствата на България. Тази приемственост, която демонстрира днес министър Боил Банов, е много важна за нашите две държави и за нашите култури, важна е и за Европа. Поздравявам министър Банов и президента на Лувъра Жан -Люк Мартинез за амбицията им да продължат активното сътрудничество“, каза след церемонията Вежди Рашидов.\r\nПрипомняме, че през 2012 г. Вежди Рашидов, в качеството си на министър на културата, подписа първото петгодишно споразумение с Лувъра, което направи възможно България за първи път в историята си да бъде представена в световния Музей и милиони посетители да видят уникалната експозиция „Епопея на тракийските царе – Археологически открития в България“.\r\nВъв втория си мандат като министър на културата, на 31 март 2016 г., Вежди Рашидов подписа нов петгодишен договор с музея. Предложението е следващата българска изложба бъде „Епохата на българските царе от 9 до 13 век“. Тогава е договорено и в София да бъде представена експозиция от Лувъра, която да включва 60 ценни живописни платна от Ренесанса.  \r\nДнешното Споразумение е продължение на договореностите от 2016 г. за организиране на нови български изложби в Лувъра. \r\nНа официалната церемония посланикът на България във Франция Ангел Чолаков награди с орден „Кирил и Методий“ - първа степен президента на Лувъра Жан-Люк Мартинез, за неговите заслуги за развитие на българо-френските културни връзки. С орден „Кирил и Методий“ - втора степен бе награден и г Александър Баралис – директор на програма за изследване на Черно море към Департамента за старогръцки, етруски и римски старини. При награждаването се изтъкна огромната роля на Вежди Рашидов за утвърждаването и популяризирането на българската култура не само във Франция, а и в цяла Европа.", "date": "2017.11.16", "title": "Вежди Рашидов присъства на подписването на Споразумението за продължаване на сътрудничеството между България и Лувъра в Париж"}
{"url": "http://www.focus-news.net/news/2017/11/16/2457734/dimitar-shopov-psiholog-detsata-razbirat-agresiyata-no-neminuemo-tya-vaznikva-spontanno-v-tyah.html", "text": "Децата разбират агресията, но неминуемо тя възниква спонтанно в тях. Това каза пред Радио „Фокус” – Кюстендил Димитър Шопов, психолог и директор на центровете за обществена подкрепа в Дупница. По думите му един конфликт между две деца може да възникне от вербална и да премине във физическа агресия и след това идва и психическата, защото те са свързани по между си, така че психическа агресия или психическо насилие може да стане също по интернет. „Ние отразяваме тази актуална тема - кое отключва насилието. Понякога може да се отключи от филми и предавания, компютърни игри, може в семейството да има проблеми. Учителите и директорите в училищата също са много заинтересовани, работим съвместно. Готови сме и да работим с родители, които искат да се включват. Хубаво е, когато сме направили такава инициатива в училище, детето, прибирайки се вкъщи, като каже, че някакви хора са отразили нещо за агресията, родителите да го довършат и тази тема да се коментира и по този начин да се обсъждат тези неща и в семейна среда”, каза Димитър Шопов. По думите му никой не е застрахован, децата се запознават и с националната телефонна линия гореща за деца 116 111. „Ако някой е разочарован някой или несигурен, или се чувства в опасност, свидетел на насилие също така. Стараем се да запознаем децата с всички неща, които са нужни за тяхното емоционално и възрастово развитие”, каза Шопов.\r\nВенцеслав ИЛЧЕВ", "date": "2017.11.16", "title": "Димитър Шопов, психолог: Децата разбират агресията, но неминуемо тя възниква спонтанно в тях"}
{"url": "http://www.focus-news.net/news/2017/11/16/2457735/parlamentat-vavede-globa-ot-500-do-1000-lv-za-narushitelite-na-pravilata-za-dostap-do-strategicheski-obekti-ot-znachenie-za-natsionalnata-sigurnost.html", "text": "Парламентът въведе глоба от 500 до 1000 лв. за нарушителите на правилата за достъп до стратегически обекти от значение за националната сигурност. Това стана след приемане на текстове от промените в Закона за МВР на второ четене, предаде репортер на Агенция „Фокус“. Приетият текст гласи, че нарушителите на правилата за достъп до стратегическа зона, на стратегически обект или до зона, свързана с изпълнението на стратегически дейности от значение за националната сигурност, ще се наказват с глоба от 500 до 1000 лв. Съгласно текста за маловажни нарушения органите на МВР ще налагат глоба от 50 лв. \r\nДеница КИТАНОВА", "date": "2017.11.16", "title": "Парламентът въведе глоба от 500 до 1000 лв. за нарушителите на правилата за достъп до стратегически обекти от значение за националната сигурност"}
{"url": "http://www.focus-news.net/news/2017/11/16/2457736/premierat-boyko-borisov-shte-podkrepim-zakonoproekta-na-dps-za-ktb-zashtoto-ako-ne-go-napravim-shte-izleze-che-imame-neshto-obshto-s-tozi-grabezh.html", "text": "Ще подкрепим законопроекта на ДПС за КТБ, защото ако не го направим, ще излезе, че когато сме били в опозиция, имаме нещо общо с този грабеж. Това каза пред журналисти премиерът Бойко Борисов на проверката на източната тангента на Софийския околовръстен път във връзка със законопроекта на ДПС срещу вторичното разграбване на КТБ, предаде репортер на Агенция „Фокус“. „Щом предлагат и щом чрез закон считат, че ще излезе истината, разбира се, ще го подкрепим. Защото ако кажем, че не го подкрепяме, ще излезе, че когато сме били опозиция, имаме нещо общо с този грабеж. Както вчера г-н Софиянски каза, през 1996-1997-1998 г. 8 банки са паднали като КТБ. Откъде накъде? Няма ли да си говорим и за това. Цитирам по памет каквото видях. Предлагам всички обединени да стигнем до истината и тогава всички ще бъдем в по-добро и психическо състояние“, коментира Борисов и уточни, че усеща, че вече някои не си сдържат нервите. \r\n„Видяхте и втората проверка на прокуратурата при Николай Петров, където излезе, че не е извършил нарушение. Но като гледахме предаването на бТВ, заради начина, по който изглежда на обществото, му взехме оставката. Факт“, каза още Бойко Борисов. \r\nЛюба АЛЕКСИЕВА", "date": "2017.11.16", "title": "Премиерът Бойко Борисов: Ще подкрепим законопроекта на ДПС за КТБ, защото ако не го направим, ще излезе, че имаме нещо общо с този грабеж"}
{"url": "http://www.focus-news.net/news/2017/11/16/2457737/sluzhitelite-na-mvr-shte-mogat-da-okazvat-sadeystvie-pri-nablyudenie-na-darzhavnata-granitsa-i-da-zadarzhat-narushitelite-na-granichniya-rezhim.html", "text": "Служителите на  МВР ще могат да оказват съдействие при наблюдение на държавната граница и да задържат нарушителите на граничния режим. Това предвиждат приетите от парламента на второ четене промени в Закона за МВР, предаде репортер на Агенция „Фокус“. Изискването е лицата да са работещи в системата на МВР по трудово правоотношение. Освен съдействие по наблюдението на държавната граница, служителите ще могат да осъществяват охрана или пропускателен режим в района на охраняван от МВР обект – сграда, комплекс от сгради или части от съоръжение или част от него или обособен район с определени граници. Разрешените дейности на служителите включват прием на граждани, регистриране на техните сигнали, жалби и предложения, връчване на призовки, съобщения и други. Те ще могат да придобиват информация от явни източници, за подготвяни или вече извършени правонарушения. С текста се дават правомощия на служителите на МВР да задържат лице, което е нарушило охраната или пропускателния режим на обекта, охраняван от МВР или граничния режим. \r\nДеница КИТАНОВА", "date": "2017.11.16", "title": "Служителите на МВР ще могат да оказват съдействие при наблюдение на държавната граница и да задържат нарушителите на граничния режим"}
{"url": "http://www.focus-news.net/news/2017/11/16/2457738/dobrich-72-godishen-mazh-e-zastrelyan-v-selo-smolnitsa.html", "text": "72-годишен мъж е застрелян в село Смолница. Това съобщиха от пресцентъра на МВР. Инцидентът е станал към 19.45 часа на 13 ноември. В полицията било съобщено за прострелян мъж в частен имот в добричкото село Смолница. По първоначални данни след възникнал спор между двама мъже, прераснал в саморазправа. 64-годишен е стрелял по свой 72-годишен съселянин, който е починал на място. При извършените процесуално-следствени действия, в дома на извършителя са установени и иззети 34 патрона, калибър 22. С прокурорска мярка задържането му е удължено на 72 часа. Предстои внасянето на искане за задържането му под стража.", "date": "2017.11.16", "title": "Добрич: 72-годишен мъж е застрелян в село Смолница"}
{"url": "http://www.focus-news.net/news/2017/11/16/2457739/gd-granichna-politsiya-po-6-km-koloni-ot-tovarni-avtomobili-ima-na-izhod-na-gkpp-kapitan-andreevo-i-na-gkpp-lesovo.html", "text": "На българо-турската граница, на ГКПП \"Капитан Андреево\" и на ГКПП \"Лесово\", трафикът е интензивен за товарни автомобили. И на двата пункта има образували се колони по 6 км от товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 13:30 часа. На останалите гранични пунктове в страната трафикът е нормален.", "date": "2017.11.16", "title": "ГД \"Гранична полиция\": По 6 км колони от товарни автомобили има на изход на ГКПП \"Капитан Андреево\" и на ГКПП \"Лесово\""}
{"url": "http://www.focus-news.net/news/2017/11/16/2457740/mariya-zaharova-oon-ne-e-davala-mandat-na-sasht-za-izprashtane-na-amerikanski-sili-v-siriya-te-deystvat-kato-okupatori.html", "text": "САЩ не са получили мандат от ООН за разполагане на свои въоръжени сили на територията на Сирия. Това заяви в четвъртък говорителят на Министерството на външните работи на Руската федерация Мария Захарова, предава агенция TACC.\r\n„Слушахме с учудване изявлението на министъра на отбраната на САЩ Джеймс Матис в разговор с представителите на американската преса от 13 ноември, че Въоръжените сили на САЩ се намират в Сирия с разрешението на ООН“, заяви Захарова.\r\n„Бих искала да напомня, че Съветът за сигурност е единствения орган по устав на ООН, който има правомощия да приема решения за използване на военна сила. Но тази структура не е дала подобно разрешение на САЩ за Сирия. Освен това, американските части се намират там въпреки законното правителство на страната, всъщност, действайки като окупатори\", подчертава руският дипломат.\r\nСъгласно думите на Захарова, се създава впечатлението, че САЩ имат намерение „да задържат част от сирийската територия дотогава, докогато пожелаят. Задачата, която се наблюдава чрез този подход, е чрез сила да се постигат необходимите им резултати“.\r\n„Изключително ни тревожат американските опити да се установят в чужда къща, при това очевидно без да допринасят за мира и спокойствието в нея. Разчитаме, както вече отбеляза руският външен министър Сергей Лавров, че САЩ ще изработят честна и легитимна позиция за присъствието си в Сирия\", заключи Захарова.Агенция „Фокус“ припомня: \r\nНа 13 ноември Джеймс Матис заяви, че ООН е разрешила на военнослужещи на САЩ да навлязат на територията на Сирия. Матис подчерта, че американските военнослужещи няма да напуснат страната, докато преговорите в Женева за политическо разрешаване на ситуацията в Сирия не постигнат резултат. .Тереза Герова", "date": "2017.11.16", "title": "Мария Захарова: ООН не е давала мандат на САЩ за изпращане на американски сили в Сирия, те действат като окупатори"}
{"url": "http://www.focus-news.net/news/2017/11/16/2457741/blagoevgrad-kontsert-po-povod-denya-na-hristiyanskoto-semeystvo-shte-bade-predstaven-v-grada-na-17-noemvri.html", "text": "Концерт по повод Деня на християнското семейство ще бъде представен в Благоевград от децата от Център за личностно и творческо развитие на децата на Благоевград. Това съобщиха от пресцентъра на Община Благоевград. Събитието ще се състои на 17 ноември в зала 3 на Младежки дом - Благоевград и ще бъде разделено на две части, които ще се проведат в зала №3 на Младежки дом - Благоевград. Те ще разкажат „История на пианото“ с концерт-презентация и ще покажат умения и сръчност. \r\n Първата част ще започне в 12.00 часа с децата от школата по литературно творчество на Соня Кацарска, школата по балет на Красимира Митова и таланти от курса на Гергана Михова по декоративно-приложно изкуство. \r\nВтората част от инициативата ще бъде официалния концерт от 17.30 часа в същата зала. Концерт-презентацията ще бъде поздрав за всички родители, семейства и гости в залата. Участие ще вземат децата от школите по пиано на Анита Богданова и Златка Стойчева и представители от школата по китара на Михаил Златанов.", "date": "2017.11.16", "title": "Благоевград: Концерт по повод Деня на християнското семейство ще бъде представен в града на 17 ноември"}
{"url": "http://www.focus-news.net/news/2017/11/16/2457742/smolyan-297-kg-meso-ot-divi-praseta-zarazeno-s-trihineloza-e-izzeto-i-unishtozheno-prez-oktomvri-v-oblastta.html", "text": "Общо 297 кг трупно месо от диви прасета, заразено с трихинелоза, е иззето и унищожено през месец октомври от четири ловни дружинки в Смолянска област. Това съобщи за Радио „Фокус“  – Смолян д-р Жана Шишкова – началник отдел „Контрол на храните“ в Областната дирекция по безопасност на храните – Смолян. Болните глигани били отстреляни от ловците в селата Оряховец, Загражден, Смилян, както и в град Мадан. По думите на д-р Шишкова, в Загражден няколко души са консумирали от месото, което по-късно било установено като заразено с трихинелоза. За случая е уведомена Регионалната здравна инспекция в Смолян, а хората са прегледани от личните лекари и са взети необходимите мерки, подчерта д-р Шишкова. Освен дивечовото месо, на екарисаж са изпратени и 46 кг животински храни с изтекъл срок на годност, установени в търговски обекти в региона при проверките на контролните органи през октомври.\r\nОбщият брой на инспекциите през изминалия месец в областта е 378, от които 7 са по сигнали на граждани. Заради констатирани нарушения са съставени 7 акта и 15 предписания, които са свързани най-вече с хигиенните изисквания, сградния фонд, липса на системи за самоконтрол и други, каза още д-р Шишкова.\r\nНели ГЕРГЬОВСКА", "date": "2017.11.16", "title": "Смолян: 297 кг месо от диви прасета, заразено с трихинелоза, е иззето и унищожено през октомври в областта"}
{"url": "http://www.focus-news.net/news/2017/11/16/2457743/premierat-boyko-borisov-sled-filma-na-elena-yoncheva-sam-vazlozhil-proverka-i-ako-ima-vinovni-da-se-nalozhat-nakazaniya-i-da-se-dade-na-prokuror.html", "text": "След филма на Елена Йончева съм възложил проверка и ако има виновни, да се наложат наказания и да се даде на прокурор. Това каза пред журналисти премиерът Бойко Борисов на проверката на източната тангента на Софийския околовръстен път във връзка с излъчения филм „Граница“ на депутата от БСП Елена Йончева, предаде репортер на Агенция „Фокус“. На въпрос дали е гледал филма на Елена Йончева за границата, Борисов отговори, че не е, а Цветан Цветанов го е гледал. „Сега съм възложил на „Гранична полиция“ да направят всички операции с всички задържани мигранти, каналджии, включително това, което тя е показала. Като си дойте Валентин Радев от САЩ, защото те пък сега всички отидоха там – и Цецка Цачева, и главния секретар. Не мога да намеря един да го пратя там, че всичко това е отстранено. Тогава още е било в строителство. Да си дойдат, да ви поканят салона на МВР, да ги пуснат всичките, да ги гледате цяла година какво правят „Гранична полиция“, армията, силите ни за специални операции, които са там. Така че да видим и единият, и другият филм“, коментира Борисов. По думите му е възложил да се провери  всичко, което Йончева е дала, и ако има виновни - да се наложат наказания и да се даде на прокурор. „Затова се отзовахме на нейната покана и Цветанов отиде в залата. Разбира се, там не бяха европейци, защото го освиркаха, а такова поведение е недопустимо. Той отиде така, както е бил поканен, да защити нашата теза. Там и г-жа Евгения Банева беше. Освирква на първия ред. Явно са много приятели вече след Девня“, подчерта премиерът. \r\nПопитан дали се е обидил от думите на Корнелия Нинова вчера, той отговори: „Не гледам, не слушам и съм забранил да ми се казва, иначе мога и аз да избухна. Имам остър език, мога да отговарям, помня много, знам много и само ще направим беля. Аз съм за разбирателство и политики и бой по политиките. Те предлагат повече пенсии, ние даваме 5% с 50 млн. лв. Те предлагат едно, ние друго. Когато техният лидер на социалистите и председател на европарламента ме помоли, аз върнах партията веднага в парламента“.\r\n„Догодина трябва да завършим третия метродиаметър, куп неща за София, а и не само. Ако се намери разум, поне тези 6 месеца по време на председателството, не е нужно да си изкараме всички кирливи ризи, във всяка държава ги има. Виждате и Полша атакуват за съдебната система, и Унгария, и Румъния. Вчера техният президент говори. Всяка държава си има своите проблеми, но когато целият свят ще гледа тези 6 месеца България, ние точно тогава да ги развяваме, ако е добре, да го правим. Виждате, че ГЕРБ е в кондиция и имаме достатъчно пердета, които могат да отидат и навсякъде да направят каквото си искат“, продължи Борисов, но уточни, че не го одобрява. „Не е креативно, не е полезно, не е добре, но като ни вкарват в тази игра, са длъжни да го правят. Винаги съм готов крачка назад да дръпна, само че след моите думи те ще излязат и ще кажат: „те искат да ни купят, да не им изваждаме“. Не, вадете всичко, просто каквото искат да правят“, каза още министър-председателят.\r\nЛюба АЛЕКСИЕВА", "date": "2017.11.16", "title": "Премиерът Бойко Борисов: След филма на Елена Йончева съм възложил проверка и ако има виновни, да се наложат наказания и да се даде на прокурор"}
{"url": "http://www.focus-news.net/news/2017/11/16/2457744/blagoevgrad-izvanrednata-komisiya-kam-obshtinskiya-savet-e-odobrila-kandidatite-za-sadebni-zasedateli-za-okrazhniya-sad.html", "text": "Извънредната комисия към Общинския съвет е одобрила кандидатите за съдебни заседатели за Окръжен съд – Благоевград. Това каза за Радио „Фокус“ – Пирин Магдалена Тренчева, технически сътрудник към Общински съвет – Благоевград. Това се е случило по време на заседание на комисията, провело се тази сутрин в зала „22 септември“. „Настоящето изслушване се извършва на основание чл. 68а от ЗСВ, като в срока по чл. 68а, ал. 2 от ЗСВ до започването му не са постъпили становища или въпроси от граждани и юридически лица с нестопанска цел, определени за извършване на обществено полезна дейност или общински съветници в Общински съвет Благоевград“, каза още Тренчева. Тя добави, че председател на временната комисия е била адвокат Цвета Рангелова. На всеки от кандидатите е била предоставена възможност да изложи допълнителни мотиви за кандидатурата си. Кандидатите ще бъдат официално одобрени на предстоящото редовно заседание на Общински съвет – Благоевград.\r\nЛивия НИНОВА", "date": "2017.11.16", "title": "Благоевград: Извънредната комисия към Общинския съвет е одобрила кандидатите за съдебни заседатели за Окръжния съд"}
{"url": "http://www.focus-news.net/news/2017/11/16/2457745/mvr-na-19-noemvri-v-hram-pametnik-sv-aleksandar-nevski-shte-se-sastoi-vazpomenatelna-sluzhba-v-pamet-na-zaginalite-pri-patnotransportni-proizshestviya.html", "text": "На 19 ноември от 11.00 часа в Храм паметник „Св. Александър Невски“ ще се състои възпоменателна служба в памет на загиналите при пътнотранспортни произшествия. Това съобщиха от пресцентъра на МВР. За поредна година на 19 ноември България ще отбележи Световния ден за възпоменание на жертвите от пътнотранспортни произшествия, определен с решение на Генералната асамблея на Организацията на обединените нации.", "date": "2017.11.16", "title": "МВР: На 19 ноември в Храм паметник „Св. Александър Невски“ ще се състои възпоменателна служба в памет на загиналите при пътнотранспортни произшествия"}
{"url": "http://www.focus-news.net/news/2017/11/16/2457746/dobrich-vodni-avarii-se-otstranyavat-po-chetiri-ulitsi-v-grada.html", "text": "Водни аварии се отстраняват по четири улици в града – ул. „Панайот Хитов“ 16, ул. „Странджа“ 10, ул. „Кубадин“ 2, ул. „Вида Димитрова“ 66, по информация на ВиК-Добрич, предаде кореспондентът на Радио „Фокус” – Варна. С нарушено водоподаване в областта поради аварии са в район Добрич-селска: с. Паскалево, с. Ловчанци, с. Смолница и с. Дончево, район \"Балчик\" - с. Гурково, район \"Каварна\" - с. Челопечене, район \"Генерал Тошево\" - ул. „Рила“ 12 в града и с. Спасово, и в район \"Шабла\" – районът в посока къмпинга и с. Тюленово. \r\nЖулиета НИКОЛОВА", "date": "2017.11.16", "title": "Добрич: Водни аварии се отстраняват по четири улици в града"}
{"url": "http://www.focus-news.net/news/2017/11/16/2457747/pazardzhik-priklyuchi-seitbata-na-esennitsite-v-oblastta.html", "text": "Приключи сеитбата на есенниците в област Пазарджик,  съобщи за Радио „Фокус“ – Пазарджик директорът на Областна дирекция „Земеделие“ Стоян Траянов. Той обясни, че стопаните извършват текущите агротехнически мероприятия в срок  и за сега няма проблеми. „До този момент няма отчетено преовлажняване на почвите. Нямаме и постъпили сигнали от стопани за пропаднали площи“, допълни Траянов. Той каза, че е приключило и прибирането на царевицата в региона. Данните за средния добив от нея все още се обработват, но са ясни тези при пшеницата и слънчогледа. При маслодайния слънчоглед той е 147 килограма от декар, а при шарения – около 120 килограма от декар.\r\nВаня НИКОЛОВА", "date": "2017.11.16", "title": "Пазарджик: Приключи сеитбата на есенниците в областта"}
{"url": "http://www.focus-news.net/news/2017/11/16/2457748/dobrich-okrazhniyat-sad-nalozhi-myarka-zadarzhane-pod-strazha-na-64-godishniya-mazh-obvinen-za-ubiystvoto-v-selo-smolnitsa.html", "text": "Окръжен съд - Добрич е взел мярка за неотклонение “Задържане под стража” спрямо 64-годишния мъж с инициали Ис. А. от село Смолница, обвинен за убийството на свой съселянин, съобщиха от пресцентъра на Окръжния съд в Добрич. Тежкото умишлено престъпление е извършено във вечерните часове на 13 ноември тази година в село Смолница с преправена въздушна пушка. От събраните към този момент доказателства става ясно, че пострадалият и обвиняемият са били в добри междусъседски отношения. Въпросната вечер двамата, заедно с още един мъж, се черпели в дома на друг техен съселянин. В един момент между обвиняемия и потърпевшия възникнал спор, който прераснал в сборичкване. Те паднали на земята, като пострадалият започнал да налага 64-годишния Ис. А. с юмруци в лицето. Другите двама техни съседи започнали да ги разтървават, когато забелязали кръв по лицето на обвиняемия. Непосредствено след това той си тръгнал, но впоследствие се върнал с преправената си въздушна пушка, възпроизвел един изстрел в тялото на потърпевшия и отново напуснал къщата. За случилото се бил подаден сигнал на телефон 112, но смъртта на простреляния настъпила преди идването на полицейските и медицински екипи. Окръжният съд е наложил на обвиняемия най-тежката мярка за процесуална принуда, след като прецени, че са налице достатъчно данни за неговата съпричастност към извършеното деяние и че има опасност той да се укрие или да извърши друго престъпление. Постановеният съдебен акт подлежи на обжалване и протест пред Апелативен съд - Варна в тридневен срок.", "date": "2017.11.16", "title": "Добрич: Окръжният съд наложи мярка “Задържане под стража” на 64-годишния мъж, обвинен за убийството в село Смолница"}
{"url": "http://www.focus-news.net/news/2017/11/16/2457749/der-spiegel-konferentsiyata-za-klimata-v-bon-18-darzhava-se-otkazvat-ot-elektroenergiyata-ot-vaglishta.html", "text": "В рамките на продължаващото XXIII-то издание на Конференцията на ООН по изменение на климата (COP23) в германския град Бон, 18 държави декларираха, че през следващите няколко години ще преустановят употребата на електроенергия, добивана от въглища, съобщава изданието Der Spiegel.\r\nКъм инициативата на Канада и Великобритания се присъединили Ангола, Белгия, Коста Рика, Дания, Фиджи, Финландия, Франция, Италия, Люксембург, Маршалови острови, Мексико, Нидерландия, Нова Зеландия, Австрия, Португалия, Швейцария, а също така няколко щата на САЩ, провинции на Канада и някои големи градове.\r\n„Надяваме се, че нашият глобален алианс ще нарасне до 50 членове през следващата година\", заяви за изданието министърът на околната среда на Обединеното кралство Клеър Пери. Агенция „Фокус“ припомня: \r\nНа 6 ноември в германския град Бон бе открито XXIII-то издание на Конференцията на ООН по изменение на климата (COP23). Във форума, който ще продължи до 17 ноември, ще участват около 25 хил. делегати от повече от 190 държави, които ще обсъдят конкретен план за изпълнение на подписаното през декември 2015 г. в Париж историческо споразумение за климата. То има за цел да ограничи глобалното затопляне на нива до 1,5-2 градуса по Целзий. Обсъжданията обаче ще бъдат помрачени от решението на Белия дом за оттегляне на САЩ от споразумението. \r\nКонференцията се провежда в Бон в съответствие с Рамковата конвенция на ООН за изменението на климата. Това е 13-та по ред подобна среща в рамките на съвещанията по т.нар. Киотски протокол. Председател на двуседмичния форум е Фиджи. Тъй като островната държава не е в състояние да организира на своя територия събитие от подобен мащаб, конференцията бе пренесена в Бон, където е базиран Секретариатът на Рамковата конвенция на ООН за изменението на климата. Тереза Герова", "date": "2017.11.16", "title": "Der Spiegel: Конференцията за климата в Бон – 18 държава се отказват от електроенергията  от въглища"}
{"url": "http://www.focus-news.net/news/2017/11/16/2457750/ministar-nikolay-nankov-nad-20-000-avtomobila-na-denonoshtie-minavat-prez-uchastaka-na-sofiyskiya-okolovrasten-pat-ot-kazichene-do-bul-botevgradsko-shose.html", "text": "Над 20 000 автомобила на денонощие минават през участъка на Софийския околовръстен път от Казичене до бул. „Ботевградско шосе“. Това каза пред журналисти министърът на регионалното развитие и благоустройството Николай Нанков на проверката на източната тангента на Софийския околовръстен път, предаде репортер на Агенция „Фокус“. „Видяхме рехабилитиран, вече окончателно, участъка на Околовръстния път от Казичене до бул. „Ботевградско шосе“. Помните каква язва беше. Това е най-натовареният участък на Околовръстния път. Над 20 000 автомобила на денонощие минават по него. Това е най-натовареният в България тежкотоварен трафик участък. 5 км е дължината, имаме около 93 000 кв./м геомрежа“, коментира Нанков. По думите му това е най-съвременната и иновативна технология между отделните пластове асфалтобетон, тъй като минават и тежкотоварни автомобили. \r\n„Положили сме 9 км мантинели, маркировка, обезопасяваме и осигуряваме безопасно движение с трафик камери, като понастоящем ще има повече мобилни такива. Колегите от СДВР са в процедура на обществена поръчка. Очакваме през декември да закупят още мобилни камери. Те няма да са само за Околовръстното шосе, а и за други участъци. Поне още една камера трябва да поставим в този участък. От понеделник, ако и времето е с нас, започваме от автомагистрала „Тракия“ към Казичене, за да затворим общо 9,1 км“, допълни Нанков и уточни, че това е цялата дължина между автомагистрала „Тракия“ и „Хемус“. „Ако не позволи времето, напролет ще го довършим“, добави още регионалният министър.\r\nЛюба АЛЕКСИЕВА", "date": "2017.11.16", "title": "Министър Николай Нанков: Над 20 000 автомобила на денонощие минават през участъка на Софийския околовръстен път от Казичене до бул. „Ботевградско шосе“"}
{"url": "http://www.focus-news.net/news/2017/11/16/2457751/ministar-boil-banov-podpisa-nov-dogovor-v-luvara-na-ofitsialna-tseremoniya-v-parizh.html", "text": "Министърът на културата Боил Банов и президент-директорът на Музея „Лувър” Жан-Люк Мартинез подписаха днес на официална церемония в посолството ни в Париж нов договор за организирането на реципрочни изложби между Република България и световния музей. Това съобщиха от пресцентъра на Министерство на културата. Договорът предвижда представянето ни в Лувъра с нова изложба на български културни ценности с акцент периода на Първото Българско царство догодина, както и през 2019 г. - представяне на историята ни от 16 - 17 век.\r\nНа събитието присъстваха посланикът на страната ни във Франция  Н. Пр. Ангел Чолаков, директорът на културния ни институт в Париж Диана Игнатова, директорът на програма за изследване на Черно море към Департамента за старогръцки, етруски и римски старини Александър Баралис, директорът на същия Департамент – Франсоаз Готие, дипломатическият съветник на г-н Мартинез Алберто Виал, председателят на Комисията по културата и медиите в Народното събрание на Република България Вежди Рашидов, директорът на Националната галерия Слава Иванова, началникът на кабинета на министъра на културата Ваня Бедрова, директорите на дирекции във ведомството – д-р Венцислав Велев и арх. Уляна Малеева. \r\nН. Пр. Ангел Чолаков приветства всички гости в посолството, което по повод днешното събитие нарече „клуб на интелектуалците”.\r\nМинистър Банов благодари на присъстващите, както и на ръководството на Лувъра. Той определи подписването като жест към страната ни, тъй като Лувърът е институция, която стои над държавите. „Това е наистина уникална институция и възможността да продължим нашето дългогодишно взаимодействие е изключителна за моята държава”, подчерта министър Банов. Той благодари на Вежди Рашидов, че години наред се е борил със сърце и душа да се случи всичко това.\r\nОт своя страна Рашидов приветства ръководството на световния музей за възможността да представим уникалното си наследство пред света. Той благодари на министър Банов за приемствеността в политиките на Министерството, тъй като тя е важна и работи за добрите ни двустранни отношения с Франция.\r\nЖан-Люк Мартинез поздрави Вежди Рашидов и Боил Банов за добрите културни връзки с Франция, които са създали и сега надграждат. Той сподели, че се радва, че могат да покажат и български произведения в Лувъра. Посочи, че това се случва и благодарение на Александър Баралис, който с работата си е вече повече българин и поддържа този пламък на обмена. „За нас, французите, е шанс, че можем да допринесем за представянето на България пред света”, изтъкна президентът на Лувъра. Той маркира някои от предстоящите проекти – представянето на находките, които сега се откриват при съвместните археологически проучвания в Аполония Понтика (Созопол), също така във връзка с Председателството на България на Съвета на ЕС – изложбата с акцент Преславското съкровище, както и планираното за 2019 година представяне на българската история от периода 16-17 век. „Разбира се, ние ще продължаваме да разказваме за различните епохи в българската история. Важно е да има обмен между страните ни, да се опознаем, но и да представяме европейската култура пред света”, добави президентът на Лувъра.\r\nВ края на церемонията Н. Пр. посланик Чолаков обяви решението на президента на Р. България по предложение на министъра на културата да бъдат наградени с орден „Кирил и Методий” президент-директорът на Музея „Лувър” Жан-Люк Мартинез и директорът на програмата за изследване на Черно море към Департамента за старогръцки, етруски и римски старини Александър Баралис. Двамата бяха отличени за техните изключителни заслуги за развитието на българо-френските културни връзки в областта на културно-историческото наследство.\r\nСлед приключването на официалната част директорът на Националната галерия Слава Иванова и Жан-Люк Мартинез обсъдиха подробности около бъдещите съвместни проекти.", "date": "2017.11.16", "title": "Министър Боил Банов подписа нов договор в Лувъра на официална церемония в Париж"}
{"url": "http://www.focus-news.net/news/2017/11/16/2457752/kyustendil-okrazhniyat-sad-otlozhi-za-poreden-pat-deloto-za-ubiystvoto-na-nikolay-radev-ot-dupnitsa.html", "text": "Окръжният съд в Кюстендил отложи за пореден път делото за убийството на Николай Радев от Дупница, предаде репортер на Радио „Фокус” – Кюстендил. Този път отлагането беше заради смъртен случай в семейството на едно от вещите лица, което трябваше да представи постановената от съда експертиза. Съдът определи следващите две дати за гледане на делото. Това са 29 ноември и 14 декември, и двете заседания са с начало 13.00 часа. На предстоящите заседания трябва да бъдат разпитани вещите лица, както и да бъдат представени заключенията на изготвените експертизи.\r\nВенцеслав ИЛЧЕВ", "date": "2017.11.16", "title": "Кюстендил: Окръжният съд отложи за пореден път делото за убийството на Николай Радев от Дупница"}
{"url": "http://www.focus-news.net/news/2017/11/16/2457753/vratsa-politsiyata-razsledva-sluchay-na-agresiya-nad-politseyski-sluzhitel-v-selo-galiche.html", "text": "Разследва се случай на агресия над полицейски служител в село Галиче. Това съобщиха от пресцентъра на МВР. Вчера към 16.40 часа е получен сигнал от 55-годишен жител на село Галиче за нанесен му побой от полицай в дома му. По време на разговора е получено обаждане и от младши полицейски инспектор, който съобщил, че при връчването на призовка на 55-годишен от селото е бил нападнат от него. При първоначално извършената проверка е установено следното: Същия ден екип от двама полицаи посетил адреса за връчване на призовка на мъжа, който при появата им отправил псувни и нанесъл удар по врата на единия полицай. При опита да го удари втори път, мъжът паднал и ударил главата си, прегледан е на място от пристигналия екип на Спешна помощ – Бяла Слатина, но отказал да бъде отведен за лечение. Приведен е в РУ - Бяла Слатина и предаден на прокурор за изясняване на случая. Започнато е бързо полицейско производство, работата по изясняването на всички обстоятелства около инцидента продължава под наблюдението на прокуратурата.", "date": "2017.11.16", "title": "Враца: Полицията разследва случай на агресия над полицейски служител в село Галиче"}
{"url": "http://www.focus-news.net/news/2017/11/16/2457754/vratsa-ostanki-ot-tri-sgradi-ot-rimskata-epoha-sa-otkriti-pri-spasitelni-razkopki-v-tsentara-na-mezdra.html", "text": "Останки от три сгради от римската епоха са открити при спасителни разкопки в центъра на Мездра, каза за Радио „Фокус“ Георги Ганецовски, директор на РИМ-Враца. Той посочи, че са разкрити три зида от трите къщи. „Днес открихме третия зид. Все още нищо окончателно не може да се каже, защото получената сурова информация все още не е обработена“, заяви Ганецовски. Планираната площ за проучване от археолозите е около 50 кв.метра. „Трите градежа са от римския период, като вероятно обхващат времето от II и IV век. Предстои да се обработи откритият материал – както металните предмети, така и керамиката“, каза Ганецовски. Той допълни, че вероятно до края на ноември разкопките ще приключат.\r\nАрхеологическите разкопки се извършват в имот на ул. „Александър Стамболийски“ в Мездра. През месец август при отсичане на дърво в корените му бяха открити римски монети, които собственичките на имота предадоха на Регионалния исторически музей. След като монетите бяха проучени се установи, че са от средата на I век до средата на III век. От Регионалния исторически музей предприеха проучванията в двора, където е открита монетната находка, за да се съберат данни  за селището, което е било прилежащо към римската крепост „Калето“ край Мездра.\r\nАнна ЛОЗАНОВА", "date": "2017.11.16", "title": "Враца: Останки от три сгради от римската епоха са открити при спасителни разкопки в центъра на Мездра"}
{"url": "http://www.focus-news.net/news/2017/11/16/2457755/parlamentat-vklyuchi-ogradata-po-granitsata-v-spisaka-na-obektite-i-deynostite-koito-mvr-ohranyava.html", "text": "Парламентът включи оградата по границата в списъка на обектите и дейностите, които МВР охранява с полицейски органи, включително и със сигнално-охранителна техника. Това стана с приемането на второ четене на промените в Закона за МВР, предаде репортер на Агенция „Фокус“. Сред обектите, които попадат в списъка са язовирните стени „Искър“, „Кърджали“, „Студена“, ядреното хранилище „Нови хан“, железопътните възли София, Пловдив, Горна Оряховица, Варна и Русе, както и летищата в София, Варна, Бургас и Пловдив. В списъка влизат още административната сграда на БНТ, Националния радио-телевизионен център в София, БНР, Регионалните телевизионни центрове в Пловдив и Варна. Двете сгради на Народното събрание, тази на Министерски съвет също влиза в този списък. \r\nДеница КИТАНОВА", "date": "2017.11.16", "title": "Парламентът включи оградата по границата в списъка на обектите и дейностите, които МВР охранява"}
{"url": "http://www.focus-news.net/news/2017/11/16/2457756/ria-novostiglasat-na-amerika-i-radio-svobodna-evropa-mozhe-da-badat-obyaveni-za-chuzhdestranni-agenti-v-rusiya.html", "text": "Радио „Гласът на Америка“ (Voice of America) и „Радио Свободна Европа“ (Radio Free Europe), финансирани от САЩ, са сред първите медии, които вероятно ще бъдат регистрирани като „чуждестранни агенти“ в Русия по силата на новия закон, приет в сряда, предава РИА Новости.\r\n„На 15-16 ноември Министерството на правосъдието на Руската федерация е изпратило писма до „Гласът на Америка“, „Радио Свободна Европа“, „Кавказ.Реалии“, „Крым.Реалии\", „Сибирь.Реалии“ и телевизионния канал „Настоящее Время\" за възможното им признаване за чуждестранни агенти“, се казва в официалното съобщение от правосъдното министерство в Москва.Агенция „Фокус“ припомня: \r\nВ сряда депутатите от Държавната дума на Руската федерация приеха на трето четене закона, съгласно който чуждестранните средства за масова информация в страната, финансирани зад граница, ще бъдат признати за „чуждестранни агенти“.\r\nПромените предвиждат промяна на статута на средствата за масова информация, в резултат на което за тях ще важат същите ограничения и задължения, които сега са в сила за чуждестранните нетърговски организации, които получават средства извън Русия.\r\n„Юридическите лица, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка. Тереза Герова", "date": "2017.11.16", "title": "РИА Новости:„Гласът на Америка“ и „Радио Свободна Европа“ може да бъдат обявени за „чуждестранни агенти“ в Русия"}
{"url": "http://www.focus-news.net/news/2017/11/16/2457757/vidin-vremenno-dvizhenieto-se-osashtestvyava-v-edna-lenta-po-pat-1-vidin-montana-v-uchastaka-dimovo-bela-poradi-patnotransportno-proizshestvie.html", "text": "Временно движението се осъществява в една лента по път I-1 Видин - Монтана, в участъка Димово - Бела, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.11.16", "title": "Видин: Временно движението се осъществява в една лента по път I-1 Видин - Монтана, в участъка Димово - Бела, поради пътнотранспортно произшествие"}
{"url": "http://www.focus-news.net/news/2017/11/16/2457758/kmetat-na-sofiya-yordanka-fandakova-ochakvam-do-kraya-na-2018-g-da-zapochne-realnoto-stroitelstvo-na-dagata-ot-zhk-mladost-do-avtomagistrala-trakiya.html", "text": "Очаквам до края на 2018 г. да започне реалното строителство на дъгата от ж.к. „Младост“ до автомагистрала „Тракия“. Това каза пред журналисти кметът на София Йорданка Фандъкова на проверката на източната тангента на Софийския околовръстен път, предаде репортер на Агенция „Фокус“. „За този участък само можем да сме благодарни, защото тези огромни инвестиции, които се направиха в последните години от страна на държавата в западната дъга, в северна скоростна тангента, сега тук при реконструкцията на участъка от източната дъга и бъдещите два от южната дъга, са една от най-важните мерки за подобряване на чистотата на въздуха. Всеки знае, че след като се отвори южната дъга, голяма част от автомобилите не преминават вече в центъра. Същото е със западната дъга, така че тук мога само да благодаря“, коментира Фандъкова. По думите ѝ ангажиментът, който са поели заедно с АПИ пред гражданите от Казичене, е да се направи подлез. „Имаме и още една задача за реконструкцията на моста на южната дъга при кв. „Бояна“, с г-н Дончо Атанасов се разбрахме, че Столична община ще го поеме, а АПИ ще поеме подлеза на Казичене. Правим всичко възможно и работим заедно по завършването на проектирането, отчужденията във връзка с новите участъци. Имаме пълната подкрепа на г-н Борисов, на министъра на регионалното развитие за старта на дъгата от ж.к. „Младост“ до автомагистрала „Тракия“. Там приключихме с проектирането, подготвят се процедурите за избор на изпълнител от страна на АПИ. Очаквам и се надявам до края на следващата година да започне реалното строителство“, допълни Фандъкова. Според нея това е много важен участък, тъй като стават тапи там. „Вече сме на финала и на проекта за най-тежкия участък от „Бъкстон“ до автомагистрала „Люлин“. Там има тунелно преминаване, естакади, много отчуждения, но там също работим непрекъснато. Всяка седмица с инж. Дончо Атанасов имаме оперативки, докладваме на министър Нанков, така че да можем да вървим и да работим заедно, за да решим този изключително важен за София въпрос“, каза още Йорданка Фандъкова.\r\nЛюба АЛЕКСИЕВА", "date": "2017.11.16", "title": "Кметът на София Йорданка Фандъкова: Очаквам до края на 2018 г. да започне реалното строителство на дъгата от ж.к. „Младост“ до автомагистрала „Тракия“"}
{"url": "http://www.focus-news.net/news/2017/11/16/2457759/veliko-tarnovo-uchenitsi-razdavaha-yabalki-sreshtu-tsigari-pred-sgradata-na-obshtinata-po-povod-mezhdunarodniya-den-bez-tyutyunopushene.html", "text": "Ученици раздаваха ябълки срещу цигари пред сградата на Община Велико Търново по повод  Международния ден без тютюнопушене – 16 ноември, предаде репортер на Радио „Фокус“ – Велико Търново. В информационната кампания под мотото „Да подарим здраве“ доброволците от Частна професионална гимназия „Аркус“ и експерти от Превантивния информационен център по наркомании подаряваха ябълка или балон с послание за ползите от отказ от тютюнопушенето. Всеки минувач получаваше и здравно-образователни материали. Организатори на кампанията са Община Велико Търново и Регионалната здравна инспекция. Международният ден без тютюнопушене е отбелязан за първи път през 1977 година и оттогава, по инициатива на Американската общност за борба с рака, се чества всеки трети четвъртък от месец ноември. На 16 ноември се отбелязва и Световният ден за борба с Хроничната обструктивна белодробна болест (ХОББ). ХОББ е сред най-разпространените хронични заболявания при хората над 45 години и една от водещите причини за смъртност. Въпреки това, болестта често остава неразпозната и хората приемат първоначалните симптоми (напр. т.нар. “пушаческа кашлица”) за нормални.\r\nНадежда КРЪСТЕВА", "date": "2017.11.16", "title": "Велико Търново: Ученици раздаваха ябълки срещу цигари пред сградата на Общината по повод Международния ден без тютюнопушене"}
{"url": "http://www.focus-news.net/news/2017/11/16/2457760/emsc-zemetresenie-ot-34-stepen-po-rihter-e-registrirano-na-teritoriyata-na-makedoniya.html", "text": "Земетресение с магнитуд от 3,4 степен по скалата на Рихтер е регистрирано на територията на Македония в 11.45 часа (местно време), показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 69 км югозападно от столицата Скопие и на 13 км източно от Ростуша, с дълбочина от шест километра под земната кора. \r\nНе се привеждат данни за щети или пострадали.Тереза Герова", "date": "2017.11.16", "title": "EMSC: Земетресение от 3,4 степен по Рихтер е регистрирано на територията на Македония"}
{"url": "http://www.focus-news.net/news/2017/11/16/2457761/prof-aleksandar-tasev-ban-nay-loshiyat-variant-za-belene-bi-bil-ako-nishto-ne-se-napravi-a-zakupeno-do-tuk-prosto-se-zarezhe.html", "text": "АЕЦ „Белене“ може да бъде реализиран, ако бъдат постигнати параметрите, които сме посочили в нашите финансови анализи. Това каза проф. Александър Тасев, директор на Института за икономически изследвания – Българската академия на науките (БАН), който представи резултатите на доклада относно възможностите за реализация на активите, свързани с проекта АЕЦ „Белене“, предаде репортер на Агенция „Фокус“. Той обясни, че отговорът на въпроса за реализацията на активите на АЕЦ „Белене“ е трябвало да мине през един наистина сериозен анализ на всички фактори, които оказват влияние на проекта. По думите му са разработени различни сценарии за икономическото развитие на страната ни през следващите години, както и производството и потреблението на електрическа енергия в България и региона. Проф Тасев отбеляза, че от гледна точка на правния анализ най-лошият вариант би бил, ако нищо не се прави по този въпрос и се реши, че това което е закупено до тук, просто ще се зареже. Резултатите показват също така, че участието на държавата в проекта, съвместно със стратегически инвеститор би подобрило значително финансовите резултати. „Държавата би трябвало да участва в едно такова наистина мащабно строителство“, посочи той.„Фокус“ припомня, че: в края на миналата година, след като правителството бе изпълнило решението на арбитражния съд в Женева да плати 1.2 млрд. лева на руската страна за реакторите за АЕЦ \"Белене\", Министерският съвет възложи на Министерството на енергетиката да се направи технико-икономически и правен анализ за възможностите за изграждане на атомна централа на площадката в Белене, но изцяло на пазарен принцип. В началото на 2017 г. беше подписан договор между „БЕХ“ ЕАД и Българската академия на науките (БАН) за разработване на „Национална стратегия в областта на енергетиката (с фокус върху електроенергетиката)”, с Техническо задание, в което точно са определени всички дейности, чрез които трябва да се оценят факторите, от които зависи електропотреблението и производството на електроенергия в България с хоризонт 2040 г. Преди няколко седмици министърът на енергетиката Теменужка Петкова коментира, че държавата категорично няма ресурс, за да завърши сама един такъв проект и съответно трябва да търси инвеститор, заедно с който да се опита да реализира това оборудване. Тя подчерта, че това, което притежаваме - площадка за 1,5 млрд. лв., оборудване за 1,2 млрд. лв., всички разрешителни за този проект и нотификацията от ЕК, трябва да се използва по възможно най-добрия начин. \r\n Весела ПЕТРОВА", "date": "2017.11.16", "title": "Проф. Александър Тасев, БАН: Най-лошият вариант за „Белене“ би бил, ако нищо не се направи, а закупено до тук просто се зареже"}
{"url": "http://www.focus-news.net/news/2017/11/16/2457762/premierat-boyko-borisov-molya-horata-da-spazvat-ogranicheniyata-za-sazhalenie-tam-kadeto-pravim-patishta-zapochvat-da-pravyat-katastrofi.html", "text": "Моля хората да спазват ограниченията - за съжаление там, където правим пътища, започват да правят катастрофи. Това каза пред журналисти премиерът Бойко Борисов на проверката на източната тангента на Софийския околовръстен път, предаде репортер на Агенция „Фокус“. „Ако някъде имаше море преди време, това беше този път. Всеки, който е минавал, знае, че падаха пломби. Дошъл съм не толкова да се покаже пътя, а искам да покажете там, където са камерите, че само за вчера имаме 310 превишения на скоростта и то на много голям процент. За съжаление там, където правим пътища, започват да правят катастрофи. Това са 6 платна, километри дълги. Нека е за спестяване на време, за по-комфортно и приятно каране, да не е след това да слагаме китки и паметници по него. Затова има и мобилни и стационарни камери и ги моля да спазват ограниченията, защото искаме много жертвите от катастрофи да намаляват и то не със сегашните 10%, а със 100%. Всеки  един живот ни е важен“, коментира Борисов. \r\n„Това е много скоростна отсечка. От понеделник започваме до АМ \"Тракия\" да я изкараме, завършват в момента отчуждителните процедури, догодина започваме ж.к. \"Младост\" - АМ \"Тракия\". Паралелно с това върви и отчуждаването, и проектирането на \"Борис - Люлин\" и по този начин ще затворим целия многолентов пръстен на София, който ще направи преминаването от един квартал в друг вместо през центъра, да се обикаля, както е във всички съвременни столици“, каза още премиерът. \r\nЛюба АЛЕКСИЕВА", "date": "2017.11.16", "title": "Премиерът Бойко Борисов: Моля хората да спазват ограниченията - за съжаление там, където правим пътища, започват да правят катастрофи"}
{"url": "http://www.focus-news.net/news/2017/11/16/2457763/smolyan-obshtinata-izpalni-poetiya-angazhiment-za-remontirane-i-obnovyavane-na-sgradata-na-dg-slaveyche.html", "text": "„Днес в ДГ „Славейче” е истински празник, защото започнахме учебната 2017 /2018 година в напълно обновена, ремонтирана, цветна и уютна сграда. Това беше над 10-годишна наша мечта и тя бе осъществена, затова изказваме нашата благодарност към Община Смолян”. С тези думи директорът на детското заведение в кв. \"Райково\" Сийка Базелкова откри тържеството в реновираната сграда, съобщиха от пресцентъра на Община Смолян. По изготвен проект към Националния доверителен екофонд и с процентно участие на Общината бе подменена дограмата и бе поставена топлоизолация на сградата. „Благодарим на дирекция „Икономическо развитие, туризъм и международни програми и проекти“ за това, че изготви проекта и го защити. Благодарим на дирекция „Строителство, инфраструктура и околна среда“ за реализирането на ремонтните дейности и професионалното следене на целия работен процес, както и за отговорно и експедитивно подхождаше към всеки възникнал проблем. Благодарим на дирекция „Финансово-счетоводна дейност и бюджет“ за финансирането на дейности, които извършихме извън проекта. Ремонтира се вертикалната планировка пред сградата, която бе завършена преди дни. Община Смолян финансира подобренията (балатум, вътрешни портали, радиаторни решетки, секции във фоайетата, пердета, латекс и боя за цялата сграда) във всички групи, за да създадем тази уютна, цветна, детска, безопасна среда за децата”, посочи Базелкова. Тя благодари на работещите в детското заведение,  и  на родителите за търпението им и за това, че са отделили от свободното си време и са  помагали  за боядисването на  помещенията. \r\nЗам.-кметът Венера Аръчкова поздрави от свое име и от името на кмета Николай Мелемов ръководството на детската градина, педагозите и децата. „Радостна съм като гледам усмихнатите и щастливи деца в ДГ „Славейче”. Благодаря на екипа, които работиха съвместно с Общината за изпълняването на  ремонтните дейности. Когато има подадена към нас ръка ние веднага се озоваваме. Още повече, че за екипа на господин Мелемов, децата и младите хора са най-важни, да растат здрави и щастливи в уютна и приятна обстановка. Пожелавам успехи и попътен вятър на ДГ „Славейче”, каза в поздрава си Аръчкова. \r\nВодосвет за здраве и благоденствие на детското заведение отслужи протойерей  Живко Желев.  \r\nТалантливите малчугани пяха, танцуваха и рецитираха, с което заслужиха аплодисментите на гостите.  \r\nПрез месец май т.г., когато ДГ „Славейче” чества 70 години от създаването си, кметът Мелемов обяви, че започва ремонт на сградата по енергийна ефективност. Той изпълни обещанието си градината да стане образцова и напълно обновена.", "date": "2017.11.16", "title": "Смолян: Общината изпълни поетия ангажимент за ремонтиране и обновяване на сградата на ДГ „Славейче”"}
{"url": "http://www.focus-news.net/news/2017/11/16/2457764/dobrich-gradat-e-sred-nay-aktivnite-v-razrabotvaneto-na-proekti-po-programa-interreg-v-a-rumaniya-balgariya.html", "text": "Добрич е сред най-активните в разработването на проекти по Програма Interreg V-A Румъния – България като се нарежда сред първите места заедно с градове, като Констанца, Плевен, Телеорман, София, Букурещ и Кълъраш. Информацията беше представена по време на годишна конференция на Програмата в Балчик, предаде кореспондентът на Радио „Фокус” – Варна. От началото на Програмата са разработени 88 проекта. Бенефициентите на всички тези проекти в изпълнение са изпратили до 15 ноември тази година към Регионалния офис за трансгранично сътрудничество Кълъраш искания за възстановяване и проектни доклади на стойност 8,03 млн. евро. Пет са приоритетните оси по тази програма. Дейностите, които се развиват целят подобряване на планирането, развитието и координацията на трансграничните транспортни системи, повишаване безопасността на транспорта по речните и морски пътища, устойчиво използване на природното и културно богатство на пограничните региони, устойчиво управление на екосистемите, съвместно управление на риска в тези райони при наводнения и пожари, насърчаване на интеграцията по отношение на трудова заетост и мобилност на работна ръка. Досега е дадено начало на три покани за набиране на проектни предложения по всички приоритетни оси на програмата. Всяка от тях има осигурено финансиране. \r\nДоговорените 88 проекта са на обща стойност 108,27 млн. евро. Сред интересните проекти е един, със заглавие „Приключение с балон – нов съвместен туристически продукт“, изпълняван от Агенцията за регионално развитие и бизнес център – Видин в партньорство с националната агенция и Румънската асоциация за електронна индустрия и софтуер – Олтения. Община град Добрич има два депозирани и в процес на оценка проекта по Програма Interreg V-A Румъния – България. Единият е „Нашият зелен и защитен регион Добрич – Констанца“. Дейностите са насочени към устойчиво използване на природното наследство в трансграничния регион Добрич – Констанца чрез повишаване на съзнанието на населението за възстановяване, опазване, промотиране и развитие на природната среда. Партньор е Музеят за природа и наука в румънския град Констанца. Общата стойност е 1 164 306 лв.  Другият проект по Програмата е „Подобряване на връзката с TEN-T мрежата в трансграничния регион Меджидия – Добрич“, на обща стойност 15 255 474 лв. Предвидена е рехабилитация и модернизация на ул. „Никола Петков“ и  част от булевард „Добруджа“ в Добрич. Партньор  от румънска страна е Община Меджидия.", "date": "2017.11.16", "title": "Добрич: Градът е сред най-активните в разработването на проекти по Програма Interreg V-A Румъния – България"}
{"url": "http://www.focus-news.net/news/2017/11/16/2457765/premierat-boyko-borisov-izbyagvam-da-hodya-v-parlamenta-zashtoto-chovek-tryabva-da-ima-mnogo-zdravi-nervi-za-da-izdarzhi-na-takiva-lazhi-i-obidi.html", "text": "Избягвам да ходя в парламента, защото човек трябва да има много здрави нерви, за да издържи на такива лъжи и обиди. Това каза пред журналисти премиерът Бойко Борисов във връзка с изказването на депутата от БСП, че 80% от българите са дебили, предаде репортер на Агенция „Фокус“. Лично аз харесвам проф. Иво Христов и се учудвам, че толкова ерудиран човек може да изрече такава глупост, коментира премиерът. „Те ме карат да отида в парламента и да повтарям това, което каза проф. Иво Христов. Лично аз примерно го харесвам и се учудих, че толкова ерудиран човек може да изрече такава глупост. Но така е в политиката. С кое унижил депутатите? Гледах Таско Ерменков, когато излезе и защитаваше русенския депутат, защото бил много смутен, не можел да се оправдае, а той понеже е устат, го оправдаваше. Проф. Иво Христов го дадохте по всички новини как определи българите като дебили и сега пак ме карате да повтарям същите глупости и аз, които са казани. Това не носи нищо“, заяви премиерът и отново подчерта, че съжалява, че вчера Димитър Главчев си е изпуснал нервите. „Аз затова избягвам да ходя там, защото човек трябва да има много здрави нерви, за да издържи на такива лъжи, обиди. Много съм натоварен, имам много работа. Вчера имахме МС, преди това със службите и прокурорите по контрабандата, разговор с премиера Рюте за обща лекарствена политика в Европа да водим. Не е да кажете, че съм си седнал и не искам да отида до тях. Ако отида, щях да извадя и да цитирам всичко това. И какво щеше да се получи? Те да четат едно, ние друго, да спорим“, допълни Борисов и уточни, че ако му заведат дело за това, че е казал, че в парламента има хора, замесени в наркотрафик и купуване на гласове, той ще заведе за други две неща, които са безспорни. „Едното – индиректно аз съм казал замесени близки, които са дарявали и правили еди какво си. Окей, ако някой се е почувствал засегнат, е щял да излезе и да отговори пред публиката, а не Таско Ерменков да излиза и да казва, че понеже момчето е много свито и притеснено, той ще отговаря. Окей, мога да поднеса винаги извинение. Ако сега кажем, че той ни уронва престижа и ние сме останалите 80%, какви дела можем да заведем? Обикновеният човек какво ще разбере от това? Едни, където се разправят в парламента и всички стават маскари“, каза още Бойко Борисов.\r\nЛюба АЛЕКСИЕВА", "date": "2017.11.16", "title": "Премиерът Бойко Борисов: Избягвам да ходя в парламента, защото човек трябва да има много здрави нерви, за да издържи на такива лъжи и обиди"}
{"url": "http://www.focus-news.net/news/2017/11/16/2457766/orf-novi-protesti-vav-frantsiya-sreshtu-politikata-na-emanyuel-makron.html", "text": "И в четвъртък във Франция бяха организирани протести срещу политиката на президента Еманюел Макрон, предава най-голямата обществена медия в Австрия ORF. \r\nВ Ница не се движат автобусите и трамваите. В столицата Париж също има мащабни протестни акции. Към тях се присъединиха синдикати и студентски асоциации, а също и лявата партия La France insoumise („Безспорната Франция\").\r\nТова е четвъртият мащабен протест срещу Макрон след встъпването му в длъжност. Организаторите обвиняват Макрон за „неолиберални\" реформи на пазара на труда и политика в полза на богатите. Студентските асоциации на свой ред се противопоставят на закон, който може да доведе до ограничаването на достъпа до висше образование.Тереза Герова", "date": "2017.11.16", "title": "ORF: Нови протести във Франция срещу политиката на Еманюел Макрон"}
{"url": "http://www.focus-news.net/news/2017/11/16/2457767/vidin-katastrofa-e-stanala-na-pat-i-1-vidin-montana-v-uchastaka-dimovo-bela-nyama-postradali.html", "text": "Автомобил е катастрофирал в участъка Димово – Бела по път I-1 Видин Монтана, съобщи за Радио „Фокус“ – Видин Лора Стефанова, пресаташе на ОДМВР – Видин. Тя посочи, че няма ранени при пътното произшествие. На мястото на произшествието има пътни патрули. От Областно пътно управление – Видин съобщават, че временно движението се осъществява в една лента в участъка Димово - Бела. Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\". \r\nАнна ЛОЗАНОВА", "date": "2017.11.16", "title": "Видин: Катастрофа е станала на път I-1 Видин - Монтана, в участъка Димово – Бела, няма пострадали"}
{"url": "http://www.focus-news.net/news/2017/11/16/2457768/ministar-nikolay-nankov-9-mln-lv-struva-rehabilitatsiyata-na-iztochnata-daga-na-sofiyskiya-okolovrasten-pat.html", "text": "Рехабилитацията на източната дъга на Софийския околовръстен път ще струва малко над 9 млн. лв. с ДДС понастоящем. Това каза пред журналисти министърът на регионалното развитие и благоустройството Николай Нанков на проверката на източната тангента на Софийския околовръстен път, предаде репортер на Агенция „Фокус“. „Над 200-240 млн. лв. са индикативните стойности за ремонта на южната дъга. Ще има със сигурност тунелно съоръжение от „България“ до „Цар Борис III“, оттам естакада до Горнобански път. В момента сме на етап доработка на проекти“, коментира министър Нанков. \r\nПо думите му през месец февруари, след преминаване на необходимите процедури, включително отчуждаване на терени, се очаква да започне работата по разширението на Софийския околовръстен път между ж.к. „Младост“ и АМ „Тракия“. Нанков допълни, че се предвижда строителството по участъка да продължи не повече от 2 години, като по трасето ще бъдат изградени и няколко големи съоръжения. \r\n„Тунелни и мостови съоръжения и естакади се предвиждат и при другия участък от южната дъга – от резиденция „Бояна“ до Западната тангента в ж.к. „Люлин“. Очакваме да можем да възложим обществената поръчка за избор на изпълнител за нея в средата на 2018 г.“, каза още Николай Нанков.\r\nЛюба АЛЕКСИЕВА", "date": "2017.11.16", "title": "Министър Николай Нанков: 9 млн. лв. струва рехабилитацията на източната дъга на Софийския околовръстен път"}
{"url": "http://www.focus-news.net/news/2017/11/16/2457769/yambol-zadarzhaha-turchin-protivozakonno-prevel-prez-granitsata-na-balgariya-shestima-irakchani.html", "text": "Районна прокуратура – Елхово задържа за 72 часа турският гражданин Джеват А. (на 38г.), съобщиха от пресцентъра на Районната прокуратура. Той е привлечен като обвиняем за това, че на 13 ноември 2017 г. в района на ГКПП-Лесово, обл. Ямбол превел през границата на страната от Р. Турция в Р. България шестима чужди граждани (от Р. Ирак), без разрешение на надлежните органи на властта, като три от лицата са ненавършили 16 год.\r\nПредстои Районна прокуратура – Елхово да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.11.16", "title": "Ямбол: Задържаха турчин, противозаконно превел през границата на България шестима иракчани"}
{"url": "http://www.focus-news.net/news/2017/11/16/2457770/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ – Пирин ще разговаряме с Ели Подгорска, началник на отдел „Социални проекти с европейско и национално финансиране“ в Община Дупница. Поводът е, че Общината поиска удължаване на срока на проекта „Топъл обяд“. Във втората част на предаването ще Ви срещнем с Явор Тодоров, общественик и автор на документалната книга „Македонски юнак“.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да коментирате всякакви теми и въпроси, които са свързани с Община Дупница.\r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа, с водещ Лора Калчева.", "date": "2017.11.16", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2017/11/16/2457771/predsedatelyat-na-ns-dimitar-glavchev-izprati-saboleznovatelen-adres-do-predsedatelya-na-parlamenta-na-gartsiya-nikos-vutsis-po-povod-navodneniyata-v-stranata.html", "text": "Председателят на Народното събрание Димитър Главчев изпрати съболезнователен адрес до председателя на парламента на Гърция Никос Вуцис по повод наводненията, довели до човешки жертви и материални щети. Това съобщиха от пресцентъра на Народното събрание.\r\n\"С дълбока загриженост и съпричастност следя тревожните новини за наводненията във Вашата страна\", пише Димитър Главчев. Той изразява най-дълбоки съболезнования и съчувствие към близките и семействата на жертвите и към депутатите от парламента на Гърция. \"Солидарни сме с Вашия приятелски народ и ви уверяваме, че не сте сами в тези мигове на изпитания\", се отбелязва още в писмото. Председателят на парламента изразява увереност, че с общите усилия на държавните органи, местната власт и гражданите последиците от природното бедствие бързо ще бъдат преодолени.", "date": "2017.11.16", "title": "Председателят на НС Димитър Главчев изпрати съболезнователен адрес до председателя на парламента на Гърция Никос Вуцис по повод наводненията в страната"}
{"url": "http://www.focus-news.net/news/2017/11/16/2457772/yordanka-ilieva-rzi-vseki-treti-velikotarnovets-e-redoven-pushach.html", "text": "Всяко трето лице от община Велико Търново е редовен пушач, сочат данни от последното представително проучване, проведено през 2014 година. Това каза за Радио „Фокус“ – Велико Търново Йорданка Илиева, главен експерт в Регионалната здравна инспекция във Велико Търново. Тя посочи, че първата си цигара децата палят на възраст между 10 и 13 години. През последните години се отчита намаление на тютюнопушенето сред учениците от 30 % на 17,9%. По данни на Националния център по обществено здраве и анализи активните пушачи в България са около 37% от населението.\r\nЙорданка Илиева посочи, че през Кабинета за отказване от тютюнопушенето към Регионалната здравна инспекция от началото на годината са преминали около 200 лица. По-голямата част от тях са жените и умерените пушачи, т.е. такива, които пушат между 1 и 10 цигари дневно. Тя допълни, че при всеки пети, който си е направил функционално изследване на дишането, е констатирано отклонение. По думите й обаче една голяма част от тях са боледуващи от астма или Хронична обструктивна белодробна болест (ХОББ). Те са насочени към специалист за доуточняване на лечението. „На всички посетители на Кабинета за отказване от тютюнопушене се дават здравнообразователни материали и се съставя програма за промяна на поведението им, тоест какво могат да правят вместо да пушат“, посочи Йорданка Илиева.\r\nТя припомни, че тютюнопушенето е рисков фактор за почти 25 вида заболявания. Сред тях са рак на белия дроб, рак на панкреаса, рак на храносмилателната система, рак на матката и яйчниците, болестите на кръвообращението, инсулт, инфаркт, Болест на Бюргер, Хронична обструктивна белодробна болест и други.\r\nНадежда КРЪСТЕВА", "date": "2017.11.16", "title": "Йорданка Илиева, РЗИ: Всеки трети великотърновец е редовен пушач"}
{"url": "http://www.focus-news.net/news/2017/11/16/2457773/plovdiv-obshtina-asenovgrad-e-podgotvena-za-zimnite-usloviya-po-patishtata.html", "text": "Община Асеновград е подготвена за зимните условия по пътищата. Това съобщиха за Радио „Фокус“ – Пловдив от пресцентъра на Общината. Със заповед на кмета на Асеновград е назначен щаб за координация във връзка със зимната подготовка на пътищата на територията на общината, в който са включени лица, чиито служебни компетенции ги задължават да бъдат на разположение. В състава са заместник-кметовете инж. Петър Бояджиев и Димчо Темелков, началникът на РУ „Полиция”- Асеновград, началникът на Районна служба „Пожарна безопасност и защита на населението“, както и експерти от общинска администрация. Извършен е оглед на състоянието на техниката, с която ще се обезпечава зимното поддържане на пътищата. Протоколите от тези проверки са подписани и от експерт по пътен контрол при РУП на МВР- Асеновград без забележки.\r\nПо ангажиментите за зимно поддържане и снегопочистване на общинските пътища и уличната пътна мрежа по населените места ще работят общо 16 товарни и една верижна машина и 14 други машини – трактори, песъкари, фадроми и т.н.\r\nПриет е Оперативен план за работа при зимни условия със снегопочистващата фирма за зимен сезон 2017/18 година, който е активен до 15 март 2018 година. С този план са определени общо 4 маршрута в Асеновград, както и техниката, която трябва да е на разположение за всеки от маршрутите. Актуализирани и съгласувани с общинска администрация са схемата за оповестяване, плана за ръчно почистване на тротоари и специфични улични участъци, маршрутните графици, както и списъци на техниката и водачите й по зимното поддържане.\r\nВ наличност е смес от 500 тона сол и пясък. Допълнително има 120 тона сол и 250 тона пясък.\r\nОт Община Асеновград призовават всички асеновградчани да бъдат по-отговорни и съпричастни, да не блокират достъпа до улици и тротоари с неправомерно паркирали автомобили, да не разместват контейнери или други предмети, осуетяващи достъпа на разчистваща техника.\r\nТони МИХАЙЛОВ", "date": "2017.11.16", "title": "Пловдив: Община Асеновград е подготвена за зимните условия по пътищата"}
{"url": "http://www.focus-news.net/news/2017/11/16/2457774/radio-free-europe-reporteri-bez-granitsi-osadiha-noviya-ruski-zakon-za-mediite-finansirani-zad-granitsi.html", "text": "Организацията „Репортери без граници“ изрази загриженост по повод новия закон за медиите в Руската федерация, който признава за „чуждестранни агенти“ тези от тях, които са финансирани зад граница. Промените в законодателството са отговор на Кремъл на решението на САЩ на аналогична стъпка спрямо руския телевизионен канал RT, отбелязва Radio Free Europe в редакцията си за Русия.\r\n„Крайно неясните положения в закона откриват път към избирателното, произволното и политическото му използване, и в момент на безпрецедентен натиск над средствата за масова информация може още повече може да затрудни достъпа на гражданите към свободно съобщавани новини“, заяви Йохан Бихр, ръководител на организацията за Източна Европа и Централна Азия.Тереза Герова", "date": "2017.11.16", "title": "Radio Free Europe: „Репортери без граници“ осъдиха новия руски закон за медиите, финансирани зад граници"}
{"url": "http://www.focus-news.net/news/2017/11/16/2457775/burgas-ofitsialno-be-otkrito-otdelenieto-po-meditsinska-onkologiya-na-umbal-deva-mariya.html", "text": "В присъствието на десетки експерти от сферата на здравеопазването, днес официално бе открито отделението по медицинска онкология към УМБАЛ „Дева Мария“. Това съобщиха от пресцентъра на Община Бургас. То се намира в сградата на бившата Военна болница, срещу Механотехникума. Лентата бе прерязана от собственика на университетска болница „Дева Мария“ – Семир Абумелих, заедно с кмета на Бургас Димитър Николов и областния управител Вълчо Чолаков.\r\nДатата не е избрана случайно – само след дни, на 18 ноември, се отбелязва Световният ден за борба с онкологичните заболявания. С това ръководството на УМБАЛ „Дева Мария“ даде обещание това, което се прави в отделението, да бъде истинска борба за живота и здравето на всеки един от пациентите си.\r\nЗа съжаление, Бургас е един от градовете в челото на класацията по онкозаболявания в последните години. На все повече хора им се налага да се запознаят с диагнозата рак по един или друг начин – чрез себе си, чрез роднини или чрез приятели. Със създаването на отделението по медицинска онкология се разширява броят на болните, които ще могат да получат навременна грижа и няма да се налага да търсят лечение извън Бургас.\r\n„Каквото и да направим за подобряване на материалната база на онколечението в Бургас, не е достатъчно. Каквато и техника да купим, колкото и корпуса да изградим, ще сме винаги длъжници към пациентите в нашия регион“, каза в своето обръщение кметът на града Димитър Николов. Той благодари на ръководството на университетска болница „Дева Мария“, че крачката, която правят, е точно в помощ на пациентите с онкологични заболявания.\r\nОтделението, което вече приема пациенти, има за цел поставяне на нов стандарт здравеопазването. Химиотерапията ще бъде провеждана по нов метод, със специални мембранни портове, които ще заместят абокатите. На разположение на пациентите е високотехнологична система за сигнализация, която им дава достъп по всяко време до екипа на отделението. В новото звено на университетска болница „Дева Мария“ хората с онко заболявания, освен че ще получат своята терапия, ще намерят психологическа подкрепа и ще получат отговори на всички въпроси, свързани със заболяването, лечението, страничните реакции и комуникацията с институциите.\r\nВ отделението е предвидено и изграждане на библиотека, в която пациентите да намират мотивация и кураж.\r\n„Убеден съм, че успеваемостта при борбата с онкозаболяванията, с днешното откриване на това отделение, ще бъде повишена в бургаски регион“, каза в своя поздрав към екипа на УМБАЛ „Дева Мария“ областният управител Вълчо Чолаков.", "date": "2017.11.16", "title": "Бургас: Официално бе открито отделението по медицинска онкология на УМБАЛ „Дева Мария“"}
{"url": "http://www.focus-news.net/news/2017/11/16/2457776/obshtinski-savetnitsi-ot-bsp-vnesoha-tri-pitaniya-kam-kmeta-na-sofiya.html", "text": "Заместник-председателят на СОС от групата на БСП Милка Христова и общинските съветници Борис Цветков и Николай Николов внесоха три питания към кмета на София Йорданка Фандъкова. Те са свързани с шума от заведенията по бул. \"Витоша\", продължаващото напрежение в квартал \"Стрелбище\" около плановете за изграждане на небостъргач и възможностите за включване в инвестиционната програма на СО на три детски градини на територията на квартал \"Дружба 1\", които се нуждаят от ремонт и разширяване. Това съобщиха от пресцентъра на ГС на БСП - София.\r\nПитането на Милка Христова е по повод оплаквания на граждани, които живеят около пешеходната зона на бул. \"Витоша\". \"В участъка между улиците \"Хан Аспарух\" и \"Денкоглу\" са разположени множество заведения. Повечето от тях бяха с изнесени маси на булеварда през лятото. А в момента има изградени временни постройки - \"зони за пушачи\", които са много по-големи по площ от самите заведения. На практика търговската дейност се осъществява на булеварда, заемайки по-голямата част от пешеходната зона и препятствайки нормалното му ползване от гражданите и гостите на столицата, които са принудени да \"слаломират\" между маси, столове и допълнителни конструкции, обяснява Милка Христова. - Особено конфликтна е ситуацията край така наречения шадраван на бившата пресечка с ул. \"Парчевич\". Около изкуствено \"създадения тупик\" са изградени пешеходни ръкави, отнемащи от платното за движение на тази улица, върху които са разположени шатри, маси, столове и чадъри на заведения. Тази ситуация пречи на живеещите в съседните сгради, като им отнема нормалния достъп до домовете им, включително и на достъп на линейките на \"Спешна помощ\". Наред с това през изминалия летен и есенен сезон заведенията, разположени по булевард \"Витоша\" работеха след 0,00 часа в нарушение на Наредба №1 на Столична община за обществения ред, пречейки и смущавайки нормалния живот на хората, живеещи в разположените в непосредствена близост жилищни сгради\".\r\nВ тази връзка Милка Христова отправи пет въпроса до кмета на София. Първият от тях е какви проверки са извършени по време на законността на изградените временни постройки, какви са констатациите и какви мерки са предприети за премахване на незаконните, както и какви санкции са наложени. Освен това, заместник-председателят на СОС от БСП пита дали са правени проверки относно спазването на работното време на заведенията по бул. \"Витоша\" и на нивата на шум от тях, както и каква част от наложените глоби при извършените проверки е събрана. Милка Христова настоява да получи информация и за това какви мерки ще бъдат взети във връзка със създадената ситуация на улица \"Парчевич\".\r\nВ общо питане във връзка с продължаващото напрежение сред гражданите в квартал \"Стрелбище\" по повод заградения терен от 3000 квадранти метра, в който попада изграден асфалтов двупосочен път, улично осветление, две пешеходни алеи, зелена площ, подземни мрежи и съоръжения, общинските съветници от БСП Борис Цветков и Николай Николов имат три въпроса. \"Настояваме столичният кмет да обясни какви са предприетите действия от структурите на СО за проверка. Има ли нарушения и какви действия са предприети за налагане на съответните санкции, ако има нарушения, каза Борис Цветков. - Искаме да знаем какви действия ще предприемат структурите на СО, за да бъде защитен общественият интерес. Освен това, кметът да информира дали има длъжностни лица от структурите на СО, които със свои действия или бездействие са допуснали извършването на нарушения от страна на фирма НИКМИ при унищожаването на общинска зелена площ\".\r\nТретото питане до столичния кмет е от Борис Цветков и е свързано с възможностите за включване в инвестиционната програма на СО или решение на СОПФ за изграждане и ремонт на етернитовите сгради на 36-а и 96-а детска градина, както и за смяна на дограмата на филиала на 21-а в \"Дружба 1\".\r\n\"Вече няколко пъти съм отправял въпроси към кмета за реконструиране на етернитовите сгради на двете детски градини. В отговора на последния ми подобен въпрос от 20-и април 2016-а получих уверение, че в проектобюджета на СО за 2017 година ще бъде предложено за включване изграждането на първия етап на 96-о ОДЗ и изготвяне на работен проект за 36-о ОДЗ. Нищо от това не се случи, каза Борис Цветков. - Сега настоявам кметът да заяви дали поема ангажимент изграждането и ремонта на 96-а и 36-а ОДЗ, както и смяната на дограмата за 21-а детска градина, да бъдат включени в бюджета на СО за 2018 година\".", "date": "2017.11.16", "title": "Общински съветници от БСП внесоха три питания към кмета на София"}
{"url": "http://www.focus-news.net/news/2017/11/16/2457777/aleksandar-vuchich-es-nyama-da-pozvoli-na-sarbiya-da-stane-palnopraven-chlen-bez-obvarzvasht-dokument-za-kosovo.html", "text": "Европейският съюз няма да позволи на Сърбия да стане пълноправен член на Общността без правно обвързващ документ, с който да бъде регламентиран краят на процеса на нормализиране на отношенията между Белград и Прищина. Това заяви държавният глава на Сърбия Александър Вучич в четвъртък, предава информационната агенция Tanjug.\r\nСъответното изявление сръбският президент направи след посещение в Брюксел, уточнява агенцията.Тереза Герова", "date": "2017.11.16", "title": "Александър Вучич: ЕС няма да позволи на Сърбия да стане пълноправен член без обвързващ документ за Косово"}
{"url": "http://www.focus-news.net/news/2017/11/16/2457778/ministar-temenuzhka-petkova-ot-doklada-na-ban-stana-yasno-che-ima-stsenarii-v-koito-aets-belene-mozhe-da-se-realizira-i-da-bade-finansovo-zhiznenosposoben.html", "text": "От доклада на БАН стана ясно, че има сценарии, в които АЕЦ „Белене може да се реализира и да бъде финансово жизненоспособен. Това каза пред журналисти министърът на енергетиката Теменужка Петкова, която присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“, предаде репортер на Агенция „Фокус“. \r\n„Най-важният отговор, който трябваше да бъде даден от анализа на БАН, беше има ли необходимост от нова мощност – ще бъде ли необходима не само на България, но и за целия регион. Отговорът, който чухме е, че ще има необходимост от такава“, отбеляза министър Петкова. \r\n„Вторият много важен въпрос, на който трябваше да получим отговор, беше има ли възможност и при какви параметри този проект може да бъде реализиран. От доклада на БАН стана ясно, че има такива сценарии, разработени са сценарии в много широк диапазон – песимистични, умерени, оптимистични, в които този проект може да се реализира и той е финансово жизненоспособен“, допълни тя. По думите  е разработен и сценарий, при който оборудването може да бъде продадено, но според БАН това трябва да бъде последната възможност, тъй като опитът до сега показва, че подобни действия не се увенчават с успех. \r\nВесела ПЕТРОВА", "date": "2017.11.16", "title": "Министър Теменужка Петкова: От доклада на БАН стана ясно, че има сценарии, в които АЕЦ „Белене може да се реализира и да бъде финансово жизненоспособен"}
{"url": "http://www.focus-news.net/news/2017/11/16/2457779/vyara-tserovska-kmet-na-pernik-edno-ot-serioznite-ni-postizheniya-v-dvete-godini-na-upravlenie-e-saniraneto-na-44-bloka-po-natsionalnata-programa-za-energiiyna-efektivnost.html", "text": "Кметът на Община Перник Вяра Церовска направи отчет за двете години управление. В пресконференцията взеха участие зам.-кметовете Владислав Караилиев, Денислав Захариев, Севделина Ковачева и секретарят Радослава Манова. Това съобщиха от пресцентъра на Община Перник. \"Две години много труд и ентусиазъм, много проблеми, на които намерихме решение. И показахме, че сме грижовни стопани на Перник, един специален град за всички нас\", заяви Церовска. Социални дейности беше първата тема, на която отдели внимание кметът. \r\n\"В момента в тази област има 12 дневни и кризисни центрове, настанените в тях 301 души. \r\nДейности по проекти, които се изпълняват са: Приемна грижа, Общностен център, Осигуряване на топъл обяд, Социална услуга “Личен асистент”, Център за превенция и контрол на ХИВ/СПИН и туберколоза. Сред тях са и пенсионерски клубове, които са наша основна задача. Те са 15 на брой. В нашия мандат направихме и един клуб, създаден от миньорите и металурзите, който според мен е изключително важен. Домашният социален патронаж е другата социална грижа. Имаме обществена трапезария и осигуряване на топъл обяд\", каза още Церовска. \"Във времето, което ние управляваме общината, стойността определена от Регионалната здравна каса като месечна издръжка е между 14 и 16 хил. лв на месец. Тази сума е изключително недостатъчна, заварихме ги с огромни задължения. Но за периода, в който ние управляваме, директорът на здравното заведение всеки месец получава своите средства от Община Перник\", заяви Вяра Церовска. По думите ѝ екипът на Общината се е включил и в това да има и по–добро обзавеждане с допълнителен проект, за да има по–добри условия за перничани, които имат нужда от тази грижа. \"Едно от нашите сериозни постижения е в областта на инфрастукрата и строителството. Това е санирането на 44 блока по Националната програма за енергиийна ефективност на многофамилни жилищни сграда. Виждам успехите, които постигнахме, виждам хиляди пернишки семейства в тези обновени блокове, с друг съвременен облик. Нашата грижа към перничани продължи и със спортни площадки В рамките на двугодишния мандат са изградени 9 спортни площадки, предстои довършване на десета в село Кралев дол\", каза още Церовска. Тя добави, че спортни площадки има и в VІІІ ОУ “Кракра Пернишки”, и в Обединено училище “Темелко Ненков”. \"Всичките съоръжения са пълни с хора от различна възраст. Едно от любимите места на перничани е Централния градски парк. Там също бяха направени ремонти. Изградиха се разрушените стълби, направи се беседка и нова чешма. Извършени са подобрения в Западния парк, оформихме и зоокъта за най-малките\", заяви кметът. По думите ѝ за най-малките жители на града са изградени още 5 детски площадки, предстои довършване на още 3 – в кв. \"Бела вода\", кв. \"Изток\" и зона 1 и 4 в Централен градски парк. \"Това, което се случи през тези две години, е и довършването на Ритуалната зала в Централен гробищен парк. Завършено е и разширение на гробищния парк в кв. \"Мошино\". Не мога да не споделя решаването на един от най-важните проблеми в Батановци, където приключва изграждането на канализация. А в Ярджиловци тече вода от питейните чешми, след реализирането на проекта за водоснабдяването\", каза още Церовска. \r\nСпоред нея успоредно с това е извършен и ремонтът на спортна зала “Миньор“. \"Изцяло беше подменена дограмата, санирана беше сградата и ремонтиран покрива. Извършено е проектиране и строителство на ул. “Костенец”. Извършена е подмяна на водопровод и реконструкция на път в село Студена. Положен е асфалт на ул. “Райна Княгиня”, през която минава голям трафик. Изградена е подпорна стена на ул. “Морени” и ул. “Брезовица” в село Кладница. Ремонтира се и мостът на река Струма. Започна изграждането на Парк на предизвикателствата в местността „Войниковец“, добави Церовска. По думите ѝ се извършват дейности по въвеждане на мерки за енергийна ефективност на ДГ №1 “Миньорче” - 592 564 лв. Тя добави, че са въведени мерки за енергийна ефективност на ДГ №8 “Изворче” - 768 042 лв. по ОП „Региони в растеж“. \r\n\"Благоустроени са междублоковите пространства в кв. \"Тева\". Изградени са нови паркинги – зад Съдебната палата и на ул. “Железничарска“. Изградихме и дългоочакваната велоалея с дължина 6.6 км и е извършена подмяна на спирките. Изградени са нови паркинги – зад Съдебната палата и на ул. “Железничарска”. За екипа е гордост ремонтът на подлеза при жп спирката „Даскалово“, който беше в замразено състояние повече от 35 години. След изграждането на вътрешно–градската магистрала строителите оставили само носещи панели и го затрупали. До този момент никой от управляващите не беше съумял да осъществи този проект\", заяви кметът. Тя добави, че е подменено и осветлението в селата Рударци и Драгичево. \"Приключва основният ремонт на читалищната сграда в село Драгичево. Изготвен е проект за основен ремонт – изграждане на водопровод и канализация на ул. “Палма”. В готовност е и проект за кръгово движение при кв. Иван Пашов и ул. “Благой Гебрев” в кв. „Изток“. Изготвен е проект за ремонт на моста над Градски пазар. Ремонтиран беше и манастирът в село Кладница\", обобщи Церовска.\r\nКметът коментира и финансовата част на Община Перник. Тя каза още, че през 2008 г. Общината постъпват средства в размер на 12 000 000 лв. за погасяване на просрочени задължения. През 2009 г. е получено ново финансиране от 6 000 000 лв., чието предназначение е също разплащане на просрочени задължения. През 2010 г. започва натрупване на нови задължения, които в по – голямата си част са към НАП. През 2011 г. започват да се натрупват и задължения за отчисления за депониране , съгласно чл. 60 и чл.64 от Закона за управление на отпадъци. През 2015 г. всички натрупани задължения на Община Перник са в общ размер на 37 621 113 лв., от които в най-голям размер са :\r\nКъм НАП – 3 501 780 лв., при лихвен процент 20. Отчисления за депониране, съгласно чл. 60 и чл.64 от ЗУО – 5 909 043 лв. Към доставчици – 13 597 640 лв. \r\n\"Към настоящия момент общите задължения на Община Перник са в размер на 36 967 510 лв., от които: към НАП – 3 418 634 лв., към доставчици – 6 972 802 лв. Община Перник може да се похвали с редовно сметоизвозване, завишен контрол и почистване на нерегламентирани сметища. Изцяло подновен е Кастрационния център в Перник - снабден е с нова техника и разполага с нова операционна зала. Перничани вече се возят в съвременен транспорт, екологично чист, с монтирани електронни часовници на начална и последна спирка. В договора с превозваческите фирми са заложени GPS устройства и видеокамери. \r\nРаботим и за съвременно комплексно административно обслужване. Удължено е работно време за деловодството на Община Перник. Поставени са посттерминални устройства в деловодството\", каза още Церовска. По думите ѝ друго постижение е, че се предоставят услуги по електронен път, като е въведена CAF система.\r\n\"Има нови Наредби за организация на предучилищното образование. Въвеждамеелектронни дневници в детските градини. Подкрепяме деца с изявени дарби. Дофинансираме училищата с маломерни и слети паралелки в малките населени места. Посттерминални устройства са поставени и в 4 детски градини. Има нови акценти в подготовката и провеждането на МФМИ “Сурва”. Изготвена е програма за популяризиране на обичая “Сурва” като част от нематериалното културно наследство на ЮНЕСКО\", добави кметът.\r\nПо думите ѝ са въведени и нови концепции за отбелязването на 1 юни, Великден, Деня на града - 19 октомври и Коледа. Тя добави, че Община Перник е взела участие в националните чествания по повод 180 години от рождението на Апостола на свободата. \r\n\"Работим по специална лятна програма за децата на Перник. Взети са иновативни решения за съботно-неделни спектакли и концерти на открито, творчесски работилници, флаш моб. Спортният календар на Община Перник също е много богат в направленията – масов спорт, ученически, елитен и за хора с увреждания. Масови спортни състезания се организират повод 17 май и Деня на града - 19 октомври\", заяви Вяра Церовска.\r\nКметът не подмина и наследството, което получи от предишните управници. Тя не скри разочарованието от бутафорната визия на средновековната крепост \"Кракра“, изградена от пластмаса. \"С нея се прославихме негативно по света. Получихме подигравките на редица изтъкнати професори и историци\", каза Церовска. Не беше подмината и темата за централния градски площад, който е завършен с много усилия, за да бъде едно приятно място за перничани, въпреки некачественото изпълнение.", "date": "2017.11.16", "title": "Вяра Церовска, кмет на Перник: Едно от сериозните ни постижения в двете години на управление е санирането на 44 блока по Националната програма за енергиийна ефективност"}
{"url": "http://www.focus-news.net/news/2017/11/16/2457780/zvenoto-fiskalen-kontrol-v-nap-sprya-prodazhbata-na-21-tona-meso-negodno-za-konsumatsiya.html", "text": "Звеното „Фискален контрол“ в НАП пресече опит за реализиране на територията на България на 21 тона месо, непредназначено за консумация от хора. Това съобщиха от пресцентъра на НАП. Според документите на фирмата вносител, стоката е била за влагане в производството на храна за животни. \r\nНа 15 ноември инспекторите от „Фискален контрол“ на НАП поставят под наблюдение месото, след като камионът с него навлиза на територията на страната през ГКПП Видин. Вместо да бъде разтоварено в Лясковец, както е било записано в документите, месото е прехвърлено на друг камион. \r\nВ Перник, на новия адрес за разтоварване на стоката, инспекторите от „Фискален контрол“ с помощта на колегите си от Междуведомствения координационен център за противодействие на контрабандата и контрол на движението на рискови стоки и товари на ГДБОП са предотвратили разпространението на негодното месо във вътрешната търговска мрежа. \r\nБългарската агенция по безопасност на храните е наложила възбрана на месото, като предстои неговото унищожаване. На същото място са констатирани и друга негодни хранителни стоки, които също ще бъдат унищожени.\r\nОт началото на 2017 г. фискалните агенти на НАП са извършили 260 000 проверки на транспортни средства, като на 78 000 са поставени технически средства за контрол. В резултат на извършените контролни действия са наложени 1300 обезпечения, за да се избегне отклонение от облагане, допълват от НАП.", "date": "2017.11.16", "title": "Звеното „Фискален контрол“ в НАП спря продажбата на 21 тона месо, негодно за консумация"}
{"url": "http://www.focus-news.net/news/2017/11/16/2457781/dobrich-obshtinata-shte-otbelezhi-svetovniya-den-za-vazpomenanie-na-zhertvite-ot-patnotransportnite-proizshestviya.html", "text": "Община Добрич ще отбележи Световния ден за възпоменание на жертвите от пътнотранспортните произшествия, съобщиха от пресцентъра на Общината. По решение на Генералната асамблея на Организацията на обединените нации, всяка трета неделя на месец ноември се отбелязва Световния ден за възпоменание на жертвите от пътнотранспортните произшествия. Всяка година вследствие на пътнотранспортни произшествия загиват и биват тежко наранявани и трайно инвалидизирани деца, младежи, пълнолетни и възрастни хора. Част от катастрофите са в следствие употреба на алкохол и наркотични вещества и много от тези катастрофи са били предотвратими. Денят на възпоменание на жертвите от пътнотранспортни произшествия е и ден на размисъл за осъзнаване на необходимостта на ново отношение и култура на поведението на участниците в движението по пътищата, като част от големия проблем – култура на здравословен начин на живот.\r\nОбщински съвет по наркотични вещества и Превантивно информационен център град Добрич организират на 17 ноември в 12.00 часа в голямата заседателна зала на Община град Добрич прожекция на филма “Умирай лесно”. Поканени са ученици от горните класове на Професионална гимназия по транспорт, обслужване и лека промишленост и всички желаещи. Продуцент и сценарист на 45 мин. филм е Емилия Антова – журналист в БНР- Програма „Хоризонт“. Това е филм предупреждение за един от най-важните проблеми на деня – насилието и агресията по пътищата, като фактори за рисково наркоманно поведение, както и жестоките последствия от катастрофи с млади хора.\r\nНа 19 ноември в 11.00 часа в Храм „Света Троица“ ще бъде отслужена панихида в памет на загиналите, след което ще бъдат положени цветя на Оброчния кръст в двора на църквата.", "date": "2017.11.16", "title": "Добрич: Общината ще отбележи Световния ден за възпоменание на жертвите от пътнотранспортните произшествия"}
{"url": "http://www.focus-news.net/news/2017/11/16/2457782/kyustendil-prodalzhava-obnovyavaneto-avtobusnite-spirki-v-dupnitsa.html", "text": "Продължава обновяването автобусните спирки в Дупница. Това съобщи за Радио „Фокус” – Кюстендил Красимир Георгиев, зам.-кмет на Община Дупница. По думите му на автобусните спирки в града се монтират и информационните табла от проекта „Разгадай магията на дупнишкия край“, с представяне на туристическите забележителности в града и региона. „Инициативата ни продължава и се надявам, че по-голямата част от автобусните спирки в града ще бъдат обновени, поставяйки на тях и информационните табла”, каза Красимир Георгиев. Според него има интерес от страна на хората, които чакат автобусите. „По този начин не само гостите на Дупница, но и самите жители имат възможност да се запознаят с обекти, които са малко известни в региона”, каза Красимир Георгиев.\r\nВенцеслав ИЛЧЕВ", "date": "2017.11.16", "title": "Кюстендил: Продължава обновяването автобусните спирки в Дупница"}
{"url": "http://www.focus-news.net/news/2017/11/16/2457783/plovdiv-vremenno-dvizhenieto-se-osashtestvyava-v-edna-lenta-po-pat-i-6-karlovo-kalofer-v-rayona-na-mestnostta-strazhitsa-poradi-patnotransportno-proizshestvie.html", "text": "Временно движението се осъществява в една лента по път I-6 Карлово - Калофер, в района на местността Стражица, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2017.11.16", "title": "Пловдив: Временно движението се осъществява в една лента по път I-6 Карлово - Калофер, в района на местността Стражица, поради пътнотранспортно произшествие"}
{"url": "http://www.focus-news.net/news/2017/11/16/2457784/reuters-dvama-turski-voennosluzheshti-sa-zaginali-v-severen-irak.html", "text": "Двама турски военнослужещи са загинали при провеждане на операция срещу членове на „Работническата партия на Кюрдистан“ (ПКК) на територията на Северен Ирак, предава Reuters, като се позовава на съобщение от военните на Анкара.\r\nПри изпълнение на друга операция в провинция Тунджели са ликвидирани четирима членове на ПКК, предават местните медии.\r\nПримирието между Турция и ПКК бе прекратено през лятото на 2015 г. Впоследствие Югоизточна Турция се превърна в арена на тежки насилия, припомня агенцията. .Тереза Герова", "date": "2017.11.16", "title": "Reuters: Двама турски военнослужещи са загинали в Северен Ирак"}
{"url": "http://www.focus-news.net/news/2017/11/16/2457785/veliko-tarnovo-vtori-vipusk-na-bulstrad-akademiya-se-diplomira-v-stopanskata-akademiya-v-svishtov.html", "text": "Квалификационно обучение по Застрахователен мениджмънт (Организация и управление на застраховането) се проведе в Стопанска академия „Димитър А. Ценов”, Център за професионално обучение, лицензиран от Националната агенция за професионално образование и обучение (НАПОО). Това съобщиха от пресцентъра на Стопанска академия „Димитър А. Ценов”. Обучението се организира за втори път и е резултат от дългосрочен проект на свищовското висше училище и ЗАД Булстрад Виена Иншурънс Груп, озаглавен „Булстрад Академия“. \r\nПрофесионални компетентности по професия „Финансист”, специалност „Застрахователно и осигурително дело” получиха 20 служители на ЗАД Булстрад Виена Иншурънс Груп от структурите на дружеството в София, Хасково, Варна, Бургас, Троян, Русе, Петрич, Велико Търново, Сливен и Стара Загора. \r\nЛектори от ЦПО към Стопанска академия бяха ръководителят на първата в България застрахователна катедра – катедра „Застраховане и социално дело”, доц. д-р Румен Ерусалимов и преподавателите от същата катедра доц. д-р Венцислав Василев, гл. ас. д-р Анелия Панева и гл. ас. д-р Милен Митков. Гост-лектори от ЗАД Булстрад Виена Иншурънс Груп бяха изпълнителните директори и членове на Управителния съвет – Иво Груев и Пламен Шинов, и Евгения Кало-Колова – директор на дирекция „Правна”.\r\nВторият випуск на Булстрад Академия получи своите квалификационни документи на официална церемония в „Зала Булстрад” в Стопанска академия. Приветствие към обучаемите, от името на академичното ръководство, произнесе доц. д-р Тодор Кръстевич – зам.-ректор по научноизследователска и проектна дейност. Той връчи диплома и грамота на тримата отличници на випуска. С най-високи резултати са Валентина Дахлева-Томова от Русе, Нели Христова- Пеева и Румяна Ненова от централно управление на дружеството.\r\nСертификати на курсистите връчиха и официалните гости на церемонията Иво Груев, Пламен Шинов, Евгения Кало-Колова и Иван Иванов – член на УС на Булстрад.", "date": "2017.11.16", "title": "Велико Търново: Втори випуск на „Булстрад Академия” се дипломира в Стопанската академия в Свищов"}
{"url": "http://www.focus-news.net/news/2017/11/16/2457786/shumen-dve-nepalnoletni-momicheta-sa-razpitani-za-draskane-sas-sprey-na-obshtestveni-mesta.html", "text": "Две непълнолетни момичета са разпитани за драскане със спрей на обществени места. Това съобщиха от ОДМВР - Шумен. Във връзка с получена информация в РУ - Шумен за появили се надписи със спрей на различни места в града - в района на Сити център, Руски паметник и кв. “Добруджа“ е извършена проверка. Гражданин е подал сигнал в полицейското управление с описание на извършителите. Създадена е организация за установяване на авторите на надписите, някои от тях и с нецензурно съдържание. В хода на проведените издирвателни действия са установени две момичета - на 13 и 16 години от Шумен. Днес са били разпитани в полицейското управление в Шумен от инспектор в Детска педагогическа стая. Материалите по преписката ще бъдат пратени в РП - Шумен с мнение за налагане на възпитателни мерки от МКБППМН.", "date": "2017.11.16", "title": "Шумен: Две непълнолетни момичета са разпитани за драскане със спрей на обществени места"}
{"url": "http://www.focus-news.net/news/2017/11/16/2457787/faz-navodneniyata-v-atika-gratskite-vlasti-saobshtavat-za-seriozni-shteti.html", "text": "Ден след опустошителната буря, която връхлетя крайбрежните райони западно от Атина, гръцките власти съобщиха за тежки щети, пише германският национален ежедневник Die Frankfurter Allgemeine Zeitung.\r\nПо данни на местните медии цели участъци от крайбрежния път Атина-Коринт са унищожени от бедствието. Въпреки че все още няма официални данни, според първоначалните оценки бушуващата стихия е унищожила стотици автомобили, съобщава се и за множество потънали лодки в района на Нео Перамос. Цялата пътна мрежа на Мандра и Неа Перамос е напълно разрушена и неизползваема. \r\nБизнесът също страда – десетки магазини, складове, малки и големи предприятия са засегнати от наводненията. \r\nМеждувременно метеоролозите предупредиха, че силните дъждове ще продължат и през следващите дни, а с тях – и наводненията, жертви на които до този момент станаха 15 души. Тереза Герова", "date": "2017.11.16", "title": "FAZ: Наводненията в Атика – гръцките власти съобщават за сериозни щети"}
{"url": "http://www.focus-news.net/news/2017/11/16/2457788/andrey-kovachev-gerbenp-dlazhni-sme-da-pomnim-i-nikoga-da-ne-povtaryame-totalitarnite-diktaturi.html", "text": "Днес младите поколения не само не знаят истината за репресиите и масовия „революционен” терор, променили милиони човешки съдби, но се правят опити да се насажда носталгия към онова време. Това заяви заместник-председателят на Групата на ЕНП в Европейския парламент д-р Андрей Ковачев по време на пленарен дебат, посветен на последиците от Болшевишкия преврат в Русия през 1917 години, който бележи повратна точка в историята на Европа, съобщиха от пресцентъра на ПП ГЕРБ. Българският евродепутат от ГЕРБ/ЕНП подчерта, че преди 100 години е започнал един ужасяващ политически и социален експеримент, отговорен за масовото депортиране, убийства и заробване на милиони човешки същества. Според него комунистическата диктатура е рухнала през 89-та година, но комунизмът не е осъден за престъпленията си, така както фашизма и националсоциализма след края на Втората световна война. \r\nТой заяви, че няма разлика между расова и класова омраза, както и между концентрационните лагери на Хитлер и Сталин, освен че последните са просъществували по-дълго и са погубили повече хора. \r\n„Всички тоталитарни диктатури трябва да бъдат приравнени като еднакво човеконенавистни. Правилно са отречени и забранени символите на националсоциализма и фашизма, но същото е задължително да важи и за болшевишко-комунистическите символи“, заяви Ковачев. \r\nБългарският евродепутат призова за образоване на младите хора за последиците от болшевишката революция и комунизма, защото непознаването на историята създава благородна почва за възпроизвеждането на старите авторитарни практики. \r\n„Днес също не липсват вътрешни и външни сили, които предлагат лесни решения на сложни проблеми, опитвайки се да експлоатират страховете на хората като ги подвеждат към тоталитарни идеологии, довели до ужасяващи последици в миналото. Никога повече не трябва да допускаме такива експерименти и най-добрият инструмент за това е образованието!“, подчерта Ковачев. \r\nТой завърши изказването си с призив за съхраняването на паметта за страдалците, които са отстоявали ценностите на свободна и демократична Европа с цената на живота си и припомни, че в България десетки хиляди невинни човешки същества са убити само в първите години след преврата през 44-та година, а последиците от това и днес още не са преодолени.", "date": "2017.11.16", "title": "Андрей Ковачев, ГЕРБ/ЕНП: Длъжни сме да помним и никога да не повтаряме тоталитарните диктатури"}
{"url": "http://www.focus-news.net/news/2017/11/16/2457789/balgariya-se-vklyuchva-v-evropeyskiya-indeks-za-kachestvoto-na-vazduha.html", "text": "Изпълнителната агенция по околна среда и води (ИАОС) ще се включи в новата онлайн услуга за качеството на атмосферния въздух на Европейската агенция по околна среда (ЕАОС) и Европейската комисия. Това съобщиха от пресцентъра на Министерството на околната среда и водите. Данните ще се изпращат в реално време до ЕАОС. Страната ни ще бъде включена в Европейския индекс за качество на въздуха след като от ЕАОС бъде осигурен контакт със сървъра, чрез който информацията ще бъде предавана в реално време. Това се очаква да стане до края на ноември т. г. след установяване на техническа съвместимост. \r\nСвързването на данните на ИАОС с ЕАОС се извършва по проект на ОПОС 2014-2020 „Създаване на информационна система за докладване на данни за качеството на атмосферния въздух (КАВ) като част от Националната система за мониторинг на КАВ в реално време“. \r\nПреди 15 дни ИАОС изпрати запитване до Европейската агенция за предоставяне на достъп за предаване на данни до специализирания им сървър. Вчера от ЕАОС бяха получени необходимите данни за реализиране на връзката и се работи по осъществяването на онлайн контакта.", "date": "2017.11.16", "title": "България се включва в европейския индекс за качеството на въздуха"}
{"url": "http://www.focus-news.net/news/2017/11/16/2457790/ek-kakvo-mislyat-balgarite-za-polzite-i-badeshteto-v-es-predstavyane-na-sotsiologichesko-prouchvane-10-godini-chlenstvo-na-balgariya-v-es-ravnosmetka-i-perspektivi.html", "text": "Национално представително проучване за обществените нагласи спрямо членството в Европейския съюз ще бъде обявено по повод навършването на десетилетие от присъединяването на България, се казва в съобщение на пресслужбата на ЕК. То е по инициатива на Представителството на Европейската комисия в България и е проведено със съдействието на социологическата агенция Алфа Рисърч. \r\nРезултатите ще покажат дали все още българите са еврооптимисти, каква е равносметката за тях от пълноправното членство и как са се променили нагласите спрямо първите години след присъединяването към ЕС. Анализът показва и мнението на гражданите за приемането на страната в Шенгенското пространство и еврозоната, както и нагласите относно други аспекти от дебата за бъдещето на ЕС. Ще бъде направено сравнение и с аналогично проучване, направено в Румъния. \r\nВ събитието ще вземат участие Огнян Златев, ръководител на Представителството на Европейската комисия в България, Анджела Кристеа, ръководител на Представителството на Европейската комисия в Румъния и Геновева Петрова, изпълнителен директор на Алфа Рисърч.", "date": "2017.11.16", "title": "ЕК: Какво мислят българите за ползите и бъдещето в ЕС - представяне на социологическо проучване \"10 години членство на България в ЕС: равносметка и перспективи\""}
{"url": "http://www.focus-news.net/news/2017/11/16/2457791/ep-parlamentat-e-gotov-za-pregovori-za-prerazglezhdane-na-sistemata-za-ubezhishte.html", "text": "Европейският парламент е готов да започне преговори за преразглеждането на регламента от Дъблин, за да постигне справедливо разпределение на лицата, търсещи убежище, между държавите членки на ЕС. Това се казва в съобщение от пресслужбата на ЕП.\r\nЕвродепутатите одобриха с голямо мнозинство (390 гласа „за“, срещу 175 гласа „против“ и 44 „въздържал се“) мандата за преговори, който беше изготвен от Комисията по граждански свободи, правосъдие и вътрешни работи. Парламентът може да започне преговори със Съвета, веднага след като държавите членки се споразумеят за своята позиция. \r\nПредложените промени на регламента от Дъблин имат за цел да отстранят слабостите в настоящата система и да гарантират, че страните от ЕС ще приемат справедлив дял от отговорността за приемане на лица, търсещи убежище в ЕС. \r\nСлед реформата страната, в която първо пристига търсещият убежище, вече няма да става автоматично и единствено отговорна за обработването на молбата му за убежище. Вместо това търсещите убежище трябва да се разпределят сред всички държави от ЕС. За тази цел търсещите убежище ще могат да бъдат автоматично и бързо пренасочвани към друга държава от ЕС. \r\nСтраните от ЕС, които не приемат своя справедлив дял лица, търсещи убежище, ще бъдат изправени пред риск от намаляване на финансирането от ЕС. \r\nСпоред евродепутата Сесилия Викстрьом (АЛДЕ, Швеция): „Парламентът е готов за преговори и аз призовавам Съвета на министрите да приеме обща позиция колкото се може по-скоро, за да може преговорите да започнат и новата европейска система за даване на убежище да бъде стане факт в най-кратки срокове.“ \r\nРегламентът от Дъблин е законодателството на ЕС, което определя коя държава от ЕС е отговорна за обработването на молба за международна закрила. Правото да се кандидатства за убежище се основава на Женевската конвенция, която е подписана от всички държави в ЕС и е включена в договорите на Съюза.  \r\nРешението на комисията по граждански свободи, правосъдие и вътрешни работи да започне преговори със Съвета беше обявено при откриването на пленарната сесия в Страсбург в понеделник. След като повече от 76 членове възразиха на решението преди крайния срок в полунощ във вторник, гласуване на мандата беше добавено към дневния ред на пленарното заседание.", "date": "2017.11.16", "title": "ЕП: Парламентът е готов за преговори за преразглеждане на системата за убежище"}
{"url": "http://www.focus-news.net/news/2017/11/16/2457792/blagoevgrad-kmetat-d-r-atanas-kambitov-predstavi-v-bryuksel-vazmozhnostite-za-investitsii-v-oblastta.html", "text": "Кметът на Община Благоевград д-р Атанас Камбитов взе участие в икономически форум „Инвестиции и възможности за бизнес в България“, организиран от KBC Груп, ОББ и СИБАНК, под патронажа на Посолството на България в Белгия. Това съобщиха от пресцентъра на Община Благоевград. Срещата се провежда по повод българското председателство на Европейския съюз от 1 януари 2018 година. В международния форум участват президентът Росен Плевнелиев, Ан Дефорни - Икономически и търговски съветник на Белгия, Франк Янсен, изпълнителен директор Корпоративно банкиране и МСП, ОББ, Кирил Величков – директор \"Европейски проекти и финансови институции\" в Сибанк и и Мениджър на Център за компетенции на КВС Group за Европейски Финансови Инструменти, Александра Бачева ръководител „Международни клиенти“ СИБАНК, Себастиян Ван Дорен - финансов директор на EcoPhos, Община Пловдив, както и над 70 бизнес организации.\r\nСъбитието бе открито от главения изпълнителен директор на бизнес звено “Международни пазари” в KBC Group Люк Попелиер. Д-р Атанас Камбитов започна презентирането на Благоевград с един конкретен въпрос „Защо Благоевград трябва да бъде избран за инвестиции?“. Отговорите, които той представи категорично открояваха основните силни страни като транспортна инфраструктура, стратегическо местоположение, природни ресурси, туристически потенциал, благоприятно данъчно облагане с облекчение на бизнеса и много други. Той посочи и двата университета в града, от които всяка година излизат обучени млади кадри с ефективна професионална насоченост. Сред главните приоритети на Благоевград, към които е и фокусът за развитие и включване на бизнес инвестиции, бяха представени мащабните проекти „Университетски център“, „Експо център“ и „Логистичен център“. По време на форума, кметът Камбитов представи и визията за надграждане на новия парк „Македония“ в Благоевград, където предстои да бъде изграден модерен Експо център, офиси, с площи клас „А“, изложбена зала, хотелска част, музей на Македоно-одринското опълчение и голям православен храм. Присъстващите, на Икономически форум за бизнес възможности и инвестиции в България, бяха впечатлени от презентацията, с която кметът д-р Атанас Камбитов представи условията за инвестиции в Благоевград, като заявиха готовност да посетят областния център на място.", "date": "2017.11.16", "title": "Благоевград: Кметът д-р Атанас Камбитов представи в Брюксел възможностите за инвестиции в областта"}
{"url": "http://www.focus-news.net/news/2017/11/16/2457793/vera-vuldzheva-fondatsiya-iskam-bebe-veche-1-ot-5-dvoyki-v-balgariya-imat-reproduktivni-problemi-negativnata-tendentsiya-shte-se-zadalbochava.html", "text": "Вече 1 от 5 двойки в България имат репродуктивни проблеми, като негативната тенденция ще се задълбочава. Това каза за Радио „Фокус“ – Пловдив Вера Вулджева, координатор на Фондация „Искам бебе“ за Пловдив. По думите й тенденцията най-вероятно ще се задълбочава от гледна точка на това, че много хора отлагат дълги години да търсят причината за репродуктивния си проблем. „Има жени над 40 години, които никога не са търсили причината за репродуктивния си проблем и в един момент осъзнават, че го има. Друга причина е самото отлагане във времето на опитите на хората да станат родители. За съжаление, както в цяла Европа, ако досега говорихме за 1 от 6 двойки, вече 1 от 5 двойки имат репродуктивни проблеми. Съветвам хората наистина да не отлагат твърде много зачеването, а ако има проблем със зачеването или с износването, да търсят причината, за да се преодолее навреме“, посочи Вулджева. Тя каза още, че по-младите хора се интересуват по-малко от същността на репродуктивните проблеми. „Това аз го наричам успиване. Просто хората са много заети да учат, да работят, да пътуват, да правят хубави неща.Това е прекрасно, но нека да не забравяме, че не може да излъжем природата. Все пак сме един „животински“ вид, който за добро или за лошо е свързан с природата. Нашите репродуктивни клетки стареят. И при мъжете се отразява, въпреки че по-малко. Влияние оказват също стресът, начинът на живот, храната, която ядем. Абсолютно всичко има значение“, подчерта Вера Вулджева. Тя посъветва двойките, които смятат, че имат проблем, да потърсят подкрепа. „Ако се притесняват да споделят с който и да е друг, могат да се обърнат спокойно към мен, към пациентските организации, да търсят хора, преминали по този път, както и специалистите в клиниките по асистирана репродукция. В България вече има над 35 клиники по асистирана репродукция. Това са специалисти, които се занимават с това. Не е важно само да се ходи на гинеколог, а и на специалист по асистирана репродукция. Няма нужда да се притесняват, че той непременно ще им направи ин-витро. Не е така. Тези хора могат да направят правилните изследвания и да намерят по-лесно проблема, за да не се задълбочи и да се преодолее по-лесно. Така може и да не се стигне до асистирана репродукция. Хората не трябва да се отчайват.  Винаги има начин, стига човек да се бори и да вярва“, категорична е Вулджева.\r\nТони МИХАЙЛОВ", "date": "2017.11.16", "title": "Вера Вулджева, Фондация „Искам бебе“: Вече 1 от 5 двойки в България имат репродуктивни проблеми, негативната тенденция ще се задълбочава"}
{"url": "http://www.focus-news.net/news/2017/11/16/2457794/ministar-temenuzhka-petkova-reshenieto-za-aets-belene-tryabva-da-bade-vzeto-barzo-no-ne-pribarzano.html", "text": "Решението за АЕЦ „Белене“ трябва да бъде взето бързо, но не прибързано. Това каза министърът на енергетиката Теменужка Петкова, която присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“, предаде репортер на Агенция „Фокус“. „Ни не сме с хипотезата да решаваме дали на България ѝ трябва нова ядрена мощност или не. Ние сме в хипотезата, в която имаме площадка за този проект, имаме оборудване, което в края на миналата година платихме, имаме специален закон за НЕК, който българският парламент прие и на базата на него беше предоставен заем от страна на държавата, за да можем да платим това оборудване. Този заем трябва да бъде върнат през 2023 година. Така че нашата задача и задачата на БАН се усложняваше от това, че ние работим в рамките на тези параметри. Ние не тръгваме сега и сега да взимаме решение какво трябва да се направи. Задачата ни е много по-сложна, защото ние трябва да направим така, че това оборудване, което платихме, всички разходи, които са извършени по площадката на АЕЦ „Белене“, целият този път, който извървяхме по лицензирането й и разрешителните режими, парите на българските данъкоплатци, които са инвестирани в този проект през годините – те са малко над 3 милрд. лева да се оползотворят по най-добрия начин“, коментира министър Петкова.  „Не можем да си поставим някакви крайни срокове за вземане на такова решение. То не може да бъде взето прибързано, а след една много сериозна дискусия със съответните експерти в тази области“, допълни тя като призова всички парламентарно представени групи, енергийни експерти и хора, които имат отношение към проекта да се включат в една дискусия, на която да се вземе решение за бъдещето му. „Разбира се за нас е важно това решение да бъде взето максимално бързо, защото толкова по-бързо ще стане ясно в каква посока ще вървим. Но икой от нас не иска да повтори първия опит да се реализира този проект, когато оборудването престоя на площадката 20 години“, каза още министър Петкова, като подчерта, че ако не бъде направен правилен прочит на анализа на БАН, може да се вземе неправилно решение, от което в последствие да се носи съответната отговорност. \r\nВесела ПЕТРОВА", "date": "2017.11.16", "title": "Министър Теменужка Петкова: Решението за АЕЦ „Белене“ трябва да бъде взето бързо, но не прибързано"}
{"url": "http://www.focus-news.net/news/2017/11/16/2457795/tass-liderite-na-rusiya-turtsiya-i-iran-shte-obsadyat-situatsiyata-v-siriya-na-22-noemvri-v-sochi.html", "text": "Президентите на Русия, Турция и Иран Владимир Путин, Реджеп Таийп Ердоган и Хасан Роухани ще се стрещнат в Сочи на 22 ноември, за да обсъдят проблемите по разрешаването на кризата в Сирия, предава ТАСС, като се позовава на съобщение от прессекретаря на руския президент Дмитрий Песков.\r\n„Потвърди се, че става въпрос за среща на страните-гаранти за разрешаването на сирийската криза, като темата ще е отново Сирия“, отговори той на молба от страна на турски журналист, да потвърди дали са истина плановете за среща в Сочи.\r\nПревод и редакция:", "date": "2017.11.16", "title": "ТАСС: Лидерите на Русия, Турция и Иран ще  обсъдят ситуацията в Сирия на 22 ноември в Сочи"}
{"url": "http://www.focus-news.net/news/2017/11/16/2457796/nad-17-000-detsa-i-uchenitsi-sa-varnati-v-klasnite-stai-chrez-mehanizma-za-obhvashtane-i-zadarzhane-v-obrazovatelnata-sistema.html", "text": "17 297 деца и ученици от набор 2001 до набор 2012 (включително) са върнати в класните стаи. Постигнатото до момента нямаше да е възможно без съвместната и координирана работа на всички въвлечени в процеса институции, както и тяхната силна мотивация. Основните ни приоритети занапред са резултатът от работата да бъде съхранени и надграден. Това заяви заместник министър-председателят Томислав Дончев на днешното заседание на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, съобщиха от правителствената информационна служба.\r\nМинистърът на образованието и науката Красимир Вълчев представи резултатите от извършеното, според които към 1 септември 2017 г. е установено, че 206 378 деца и ученици на възраст от 5 до 18 години са отпаднали от образователната система или никога не са били записвани в нея. За обхождане на 162 962 адреса в цялата страна бяха мобилизирани 1103 екипа с общо 11 632 представители на различни институции – учители, директори, социални работници, полицаи, общински служители, представители на местните комисии за борба с противообществните прояви на малолетни и непълнолетни лица, медиатори, представители на гражданското общество. В близо 80% от случаите децата не са намерени на настоящ адрес, най-често, защото не са в страната. За отпадането да децата от образователната система сред основните причини се открояват социално-икономическите, както и пътуванията в чужбина с цел работа на цялото семейство, започването на работа в юношеска възраст за подпомагане на семейството, липсата на транспорт, ранните бракове.\r\nПосещенията по адреси продължават, като наред с това екипите ще следят върнатите обратно деца и ученици и ще извършват дейности по превенция на повторно или ново отпадане. Предвижда се механизмът за съвместна работа на институциите да стане постоянно действащ.\r\nИзграден е портал с добри практики и обобщена полезна информация в подкрепа на екипите, който е достъпен на адрес back2school.mon.bg.", "date": "2017.11.16", "title": "Над 17 000 деца и ученици са върнати в класните стаи чрез механизма за обхващане и задържане в образователната система"}
{"url": "http://www.focus-news.net/news/2017/11/16/2457797/poredna-zhalba-spira-obshtestvenata-porachka-za-izgrazhdane-na-tiket-sistemata-v-sofiya.html", "text": "Жалба отново спря обществената поръчка за тикет системата, която обяви Центърът за градска мобилност (ЦГМ). Това съобщиха от ЦГМ. Срокът за подаване на документи беше 20 ноември, след като преди седмици друга жалба спря конкурса за новата система, но Комисията за защита на конкуренцията и Върховният административен съд се произнесоха в полза на ЦГМ.\r\nТикет системата е от особена важност за развитието на обществения транспорт на града, защото чрез нея се гарантира единен превозен документ за всички видове транспортни средства, въвежда се видеонаблюдение и ще се получава реална информация за използването на линиите. ЦГМ ще изчака решението на компетентните институции по поредното обжалване.", "date": "2017.11.16", "title": "Поредна жалба спира обществената поръчка за изграждане на тикет системата в София"}
{"url": "http://www.focus-news.net/news/2017/11/16/2457798/ministar-temenuzhka-petkova-spored-doklada-na-ban-proektat-za-aets-belene-bi-bil-zhiznesposoben-pri-investitsiya-ot-105-mlrd-evro.html", "text": "Според доклада на БАН проектът за АЕЦ „Белене“ би бил жизнеспособен при инвестиция от 10,5 милиарда евро. Това каза пред журналисти министърът на енергетиката Теменужка Петкова, която присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“, предаде репортер на Агенция „Фокус“. Министър Петкова подчерта, че не се разглежда вариант, при който страната ни да плати още пари за проект от бюджета. „България не трябва да осигурява пари, тя има активи, които струват пари. България би могла чрез държавата или НЕК, ако се върви към реализация на проекта, да участва с активите, които ние притежаваме. Те са едно от най-ценните неща в проекта и ние ги имаме“, обясни министър Петкова, като уточни, че останалите пари ще дойдат от инвеститора, който ще бъде намерен. „И това дружество ще ползва заем, който ще бъде изплащан от дейността на централата за определен период от време“, поясни още тя. „БАН дава като параметри, че един такъв проект би бил жизнеспособен при инвестиция от 10,5 милиарда евро, при лихвен процент под 4,5 %. Участие на държавата при всички случаи ще даде много по-добри параметри на този проект. Но това вече е въпрос на анализ и преценка, който ние ще направим след като обстойно се запознаем с доклада и той бъде обсъден в българския парламент“, допълни енергийният министър. \r\nВесела ПЕТРОВА", "date": "2017.11.16", "title": "Министър Теменужка Петкова: Според доклада на БАН проектът за АЕЦ „Белене“ би бил жизнеспособен при инвестиция от 10,5 млрд. евро"}
{"url": "http://www.focus-news.net/news/2017/11/16/2457799/narodniyat-predstavitel-ot-gerb-vasil-tsvetkov-organizira-priemni-za-grazhdani-v-dragoman-i-slivnitsa-na-20-noemvri.html", "text": "Народният представител от ГЕРБ - София област Васил Цветков организира приемни за гражданите на общините Драгоман и Сливница на 20 ноември. Това съобщиха от пресцентъра на ПП ГЕРБ.\r\nВ Драгоман приемната ще се проведе от 10:00 часа в офиса на ГЕРБ, на ул. „Александър Стамболийски” №1. Записвания и информация на тел.: 0882271001.\r\nВ Сливница Цветков ще се срещне с граждани от 12.00 часа, в офиса на партията, на ул. „Бенковски” №7. Записвания и информация на тел.: 0882 508 138.", "date": "2017.11.16", "title": "Народният представител от ГЕРБ Васил Цветков организира приемни за граждани в Драгоман и Сливница на 20 ноември"}
{"url": "http://www.focus-news.net/news/2017/11/16/2457800/veliko-tarnovo-mezhdunarodniyat-den-na-tolerantnostta-be-otbelyazan-v-grada.html", "text": "Международният ден на толерантността бе отбелязан във Велико Търново, предаде репортер на Радио „Фокус“ – Велико Търново. Пред сградата на Община Велико Търново доброволци от Центъра за междуетнически диалог и толерантност „Амалипе“ и от Педагогическия факултет на Великотърновския университет „Св. Св. Кирил и Методий“ раздаваха прегръдки и флаери с послания за толерантност. Три момичета, облечени в ромска, българска и турска народни носии, приканваха минувачите да споделят дали са толерантни, както и да напишат отговорите на въпросите  какво е толерантност и защо трябва да бъдем толерантни на специално табло с изработено дърво на толерантността.\r\nЦветелина Ковачева, която учи специалност „Педагогика“, отбеляза, че редовно участва в различни обучения, провеждани от организацията. По време на тези курсове те се запознават с ромската култура, учат се как да се отнасят към учениците от ромски произход и как да ги задържат в училище. Тя посочи, че честа причина за отпадането на тези деца от образователния процес са ранните бракове, както и нежеланието на родителите им те да посещават училище. „Много често родители карат децата си да прекъснат образованието си, а те не искат. Опитваме се да помагаме именно на тези деца. В повечето случаи проблемът идва от самите родители. Затова работата в насока запазване на учениците от ромски произход в образователния процес трябва да започва именно от семействата, в които те живеят. Затова се провеждат и редица обучения за самите родители, в които те се запознават с образователната система. Вниманието им е насочено към това колко важно децата им да са образовани“, допълни Цветелина Ковачева.\r\nНадежда КРЪСТЕВА", "date": "2017.11.16", "title": "Велико Търново: Международният ден на толерантността бе отбелязан в града"}
{"url": "http://www.focus-news.net/news/2017/11/16/2457801/plovdiv-nyama-seriozno-postradali-pri-katastrofata-na-patya-karlovo-kalofer-tezhkite-avtomobili-se-otbivat.html", "text": "Няма сериозно пострадали при катастрофата, станала на пътя Карлово-Калофер в района на „Стражица“. Това съобщи за Радио „Фокус”- Пловдив говорителят на ОДМВР - Пловдив. Една пътничка е леко пострадала и е закарана за преглед в болница. Сигналът за пътното произшествие е постъпил в 14.20 часа. По първоначална информация един автомобил се е завъртял на пътното платно и е ударил друга кола. Не е открит алкохол в кръвта на водачите при направените проби. Движението в района на катастрофата е затруднено. Товарните автомобили се пренасочват по друг маршрут от служители на полицията в Карлово.\r\nЦветана ТОНЧЕВА", "date": "2017.11.16", "title": "Пловдив: Няма сериозно пострадали при катастрофата на пътя Карлово-Калофер, тежките автомобили се отбиват"}
{"url": "http://www.focus-news.net/news/2017/11/16/2457802/stara-zagora-den-na-otvorenite-vrati-se-provede-v-61-va-stryamska-mehanizirana-brigada-po-povod-praznika-na-suhopatnite-voyski-19-noemvri.html", "text": "Ден на отворените врати се проведе в 61-ва Стрямска механизирана бригада в Казанлък по повод празника на Сухопътните войски – 19 ноември, предаде кореспондент на Радио „Фокус”. За посетителите бяха организирани два тура, в рамките на които бяха включени статичен показ на въоръжение и техника, действие на пеши патрул при попадане в засада и ескортиране и охраняване на важна личност. Пред тях беше показан наблюдателен пост на разузнавачи и снайперисти. Направена бе демонстрация на маскировка, разузнавателни методи, добиване на информация и на това как се води разузнаване. Направена бе и демонстрация на преминаване на пътека с препятствия с упражнения за сила, издръжливост и ловкост. Демонстрирано бе и извършване на механизиран патрул - откриване и обезвреждане на импровизирано взривно устройство, евакуация на ранен и оказване на неотложна медицинска помощ. \r\nСлавяна ГАЙДАРОВА", "date": "2017.11.16", "title": "Стара Загора: Ден на отворените врати се проведе в 61-ва Стрямска механизирана бригада по повод празника на Сухопътните войски – 19 ноември"}
{"url": "http://www.focus-news.net/news/2017/11/16/2457803/pazardzhik-mazh-i-zhena-sa-zaginali-pri-katastrofa-na-patya-belovo-pazardzhik.html", "text": "Мъж и жена са загинали при катастрофа на пътя Белово-Пазарджик, съобщи за Радио „Фокус“ – Пазарджик говорителят на ОД на МВР в Пазарджик Мирослав Стоянов. Той уточни, че сигналът е получен около 15.30 часа като инцидентът е на няколко километра преди Белово. „Станал е челен удар между лек автомобил „Мерцедес“ и лек автомобил „Фолкваген“. Към мястото незабавно са изпратени екипи на „Пътна полиция“, РУ-Септември, пожарната и спешна помощ. В резултат на тежкия удар на място са загинали мъж и жена, пътували във фолксваген-а, на задната седалка е имало дете, което е в добро общо състояние и е транспортирано в МБАЛ-Пазарджик. Водачът на другия автомобил е контактен и също се транспортира с линейка към областната болница“, уточни Стоянов. Той допълни, че движението се регулира от екипи на полицията. „На мястото ще се извърши оглед. Водачите трябва да шофират с повишено внимание“, коментира Стоянов.\r\nВаня НИКОЛОВА", "date": "2017.11.16", "title": "Пазарджик: Мъж и жена са загинали при катастрофа на пътя Белово-Пазарджик"}
{"url": "http://www.focus-news.net/news/2017/11/16/2457804/oon-mnogo-hilyadi-shte-zaginat-ako-sauditska-arabiya-ne-vdigne-blokadata-nad-yemen.html", "text": "Хиляди невинни граждани, включително деца, ще загинат, ако Саудитска Арабия не вдигне изцяло блокадата над Йемен, заради която конвоите с хуманитарна помощ не може да достигнат до нуждаещите се, заявиха трима ръководители на агенции на ООН, предава AFP.\r\n„Заедно, ние изпращаме поредна спешна молба до коалицията да допусне преминаването на животоспасяващи товари към Йемен, за да бъде облекчена най-тежката хуманитарна криза в света в момента. Без тях много хиляди ще станат невинни жертви, включително много деца“, се казва в съвместното съобщение.\r\nПревод и редакция:", "date": "2017.11.16", "title": "ООН: „Много хиляди“ ще загинат, ако Саудитска Арабия не вдигне блокадата над Йемен"}
{"url": "http://www.focus-news.net/news/2017/11/16/2457805/pravna-komisiya-prie-na-parvo-chetene-promenite-v-zakona-za-bankovata-nesastoyatelnost-vneseni-ot-dps.html", "text": "Правна комисия прие на първо четене промените в Закона за банковата несъстоятелност, внесени от народните представители от ДПС Делян Пеевски, Йордан Цонев и Хамид Хамид, предаде репортер на Агенция „Фокус“. „За“ законопроекта гласуваха 7 народни представители, „против“ - 0 и „въздържали се“ - 4 , с което той бе приет на първо четене от Комисията. Според вносителите предлаганите промени имат за цел да възпрепятстват недобросъвестните действия на лица, придобиващи фиктивно вземания с произход КТБ, както и възстановяване на неправомерно заличени обезпечения по време на квестатурата на КТБ. С промените се предлага да се забрани на синдикът да заличава обезпечения, учредени в полза на банката в несъстоятелност, освен при погасяване на задължението с реално плащане. Ангел Донов, представител на синдиците на КТБ, обяви, че се води голяма борба срещу длъжниците на банката. Донов уточни, че с всички средства синдиците се мъчат да съберат повече суми да постъпват в масата на несъстоятелността, за да могат да удовлетворят 8 хил. вложители в банката. Председателят на Правна комисия и депутат от ГЕРБ Данаил Кирилов заяви, че е изразил положително становище към целите на законопроекта. Той уточни, че това е негово лично мнение, тъй като няма още решение на ПГ на ГЕРБ по проекта. По думите му производството по несъстоятелност е сложно и силно специфично. Според Кирилов се вижда, че към момента не могат да се гарантират и обезпечат правата на масата на несъстоятелността и оттам на всички кредитори. „За мен най-болезнен е аргументът за това, че държавата чрез фонда за гарантиране на вземанията също е поставена в огромен риск да възстанови сериозна, адекватна част от парите, които бяха вложени в държавния бюджет“, допълни Кирилов. Десислава Атанасова от ГЕРБ заяви, че ще подкрепи законопроекта. Колегата им Йорданка Фикирлийска също обяви, че ще подкрепи промените в Закона за банковата несъстоятелност. От БСП поискаха отлагане на точката, тъй като липсват становища на БНБ, КФН, Министерство на финансите и други институции, но предложението им бе отхвърлено. Филип Попов от БСП изрази разбиране, че трябва да се спре повторното разграбване на КТБ, но по думите му липсват финансови становища. Колегата му Явор Божанков обяви, че групата му ще се въздържи от подкрепата на законопроекта. Един от вносителите на законопроекта -  Йордан Цонев от ДПС изрази радостта си от положителното становище на синдиците и че законопроектът на ДПС ще им помогне в работата. Според Цонев БСП имат право да искат становище на БНБ, но по думите въздържанието също е отговорност. Цонев посочи, че сеирджийството не е много добър атестат за загрижеността за това, което се случва с парите на фонда, държавата и вложителите. „Направих това уточнение, защото и то е важно според мен. Важно е наистина да се опитаме да изчистим всички детайли и да помогнем. Ние при представянето на законопроекта бяхме категорични, че нямаме претенции да сме изчерпателни, нито да сме абсолютно точни, но имаме претенции да повдигаме темата“, заяви Цонев. От ДПС уточниха, че законът не третира добросъвестните купувачи, а само фиктивните сделки.\r\nДеница КИТАНОВА", "date": "2017.11.16", "title": "Правна комисия прие на първо четене промените в Закона за банковата несъстоятелност, внесени от ДПС"}
{"url": "http://www.focus-news.net/news/2017/11/16/2457806/shumen-vazmozhnostite-na-elektronnata-targoviya-v-pomosht-na-malkite-i-sredni-predpriyatiya-byaha-predstaveni-v-grada.html", "text": "Възможностите на електронната търговия в помощ на малките и средни предприятия бяха представени в Шумен, предаде репортер на Радио „Фокус“- Шумен. Домакин на бизнес обучението - семинар „Онлайн търговията и възможностите пред малките и средните предприятия за увеличаване на продажбите“, бе Областният информационен център. Сред дискутираните теми бяха продажбите през интернет - нормативни изисквания и правила, етапи от износа на една пратка, възможностите за застраховане на плащания при износ и сделки на територията на България и финансиране на бизнеса и др. Виктория Кръстева, търговски мениджър, лектор на семинара, посочи, че електронната търговия дава възможност на всеки - както на големи така и на по-малки компании, да стигнат до големия международен пазар. По думите ѝ все повече фирмите се ориентират към онлайн търговията. „Все повече фирми искат да направят промяната, традиционни производства назначават хора, които да се занимават само с това или отделят ресурс от хора, които да развиват тази посока. Хората са отворени да научат нещо ново и да се развиват. През последните 2-3 години се организират форуми на различни нива, с нарастваща посещаемост и вече има хора, които могат да покрият както информационната, така и логистичната и техническата част“, каза Кръстева. Познаването и спазването на правната регламентация, на която се подчинява електронната търговия, е много важно условие за нейното успешно развитие, както във вътрешен така и във външен план, посочи доц. Таня Йосифова, също лектор на обучителния семинар. „Има огромно развитие на електронната търговия. Все повече хора са изкушени от това ново средство за комуникация, защото то много лесно преодолява националните граници и е свързано с намаляване на разходите в различни аспекти, но се изисква много добро познаваме на правната регламенатция“, заяви доц. Йосифова. По думите ѝ има напредък и по отношение на информираността на потребителите, и на спазването на правата им от страна на търговците. \r\nИвелина ИВАНОВА", "date": "2017.11.16", "title": "Шумен: Възможностите на електронната търговия в помощ на малките и средни предприятия бяха представени в града"}
{"url": "http://www.focus-news.net/news/2017/11/16/2457807/ministar-valentin-radev-provede-dvustranni-sreshti-za-problemite-s-trafika-na-hora-i-narkotitsi-v-ramkite-na-vizitata-mu-v-sasht.html", "text": "Министър Валентин Радев проведе двустранни срещи за проблемите с трафика на хора и наркотици в рамките на визитата му в САЩ. Това съобщиха от пресцентъра на МВР. Министърът проведе разговори с ръководители на Офиса за наблюдение и борба с трафика на хора в Държавния департамент на САЩ, на Агенцията за борба с наркотиците ДЕА и с и.д. Секретар по вътрешна сигурност на САЩ. В разговор с Джоел Мейбъри, и.д. главен заместник-директор на Офиса за наблюдение и борба с трафика на хора в Държавен департамент на САЩ, министър Радев запозна американската страна с мерките, предприемани от България за борба с трафика на хора. Българският вътрешен министър потвърди силната политическа ангажираност на правителството с противодействието на този вид престъпност. За България тази тема е приоритетна. Както в областта на превенцията, така и в борбата с трафика на хора работим последователно и постигаме сериозни резултати. „Готови сме да продължим открития и конструктивен диалог с Посолството на САЩ в София и да предоставяме необходимите аргументи, които да позволят изваждането на България от група 2 – „Специално наблюдение“ на Доклада на Държавния департамент на САЩ. Убедени сме, че мястото на България не е в тази група“, заяви министър Радев. Американската страна също потвърди желанието си за редовен и конструктивен диалог и готовност да бъдат отчетени постиженията на българските институции в противодействието на трафика на хора. Подчертано бе значението, което в САЩ отдават на комплексния подход към отделните елементи в борбата с трафика – закрила на жертвите, превенция и наказателно преследване, като за последната област страната ни бе насърчена да работи засилено и активно. \r\nПо време на срещата с ръководството на Агенцията за борба с наркотиците ДЕА бе дадена много висока оценка на двустранното сътрудничество в областта на борбата с трафика на наркотици. Традиционно това е една от сферите с най-активно и резултатно взаимодействие между двете страни. Потвърдена бе готовността да се запази и надгради нивото на информационен обмен и съвместни действия и операции. Домакините увериха министър Радев, че американската страна ще продължи да предоставя техническа помощ и обучения за българските партньори. \r\nВ разговор с Илейн Дюк, и.д. секретар по вътрешната сигурност на САЩ, бе изказано задоволство от високото ниво на сътрудничество в областта на вътрешните работи и готовност то да бъде продължено и доразвивано. Радев и г-жа Дюк бяха единодушни, че своевременният обмен на качествена информация е от ключово значение за успеха на предприеманите действия в предотвратяването на терористични действия и в борбата с организираната престъпност. България и САЩ имат традиционно сътрудничество в тази област и прилагат едни от най-добрите практики в информационния обмен. От американска страна бяха изложени накратко предприеманите мерки в областта на авиационната сигурност, като изключителен приоритет е посочено запазването на възможностите за обмен на ПНР данни с държавите-членки на ЕС. Министър Радев подчерта ангажираността на България по темата и  особено предвид предстоящото Председателство на Съвета на ЕС и изрази убеденост в значението на бързия и качествен обмен на информация. По време на срещата министър Валентин Радев настойчиво постави въпроса за включването на България в безвизовата програма на САЩ. „България не само е подписала, но и прилага на практика всички споразумения за информационен обмен. Като стратегически съюзник и страна, източник на стабилност и сигурност в региона, за нас не е приемливо да има различно третиране на държавите-членки на ЕС. За миналата година е отбелязан и спад в процента на отказани визи. Той потвърди готовността да продължим диалога по този въпрос и подчерта, че очакваме решаването му.", "date": "2017.11.16", "title": "Министър Валентин Радев проведе двустранни срещи за проблемите с трафика на хора и наркотици в рамките на визитата му в САЩ"}
{"url": "http://www.focus-news.net/news/2017/11/16/2457808/den-sled-navodneniyata-v-gartsiya-situatsiyata-ostava-tezhka-obzor.html", "text": "Ден след опустошителната буря, която връхлетя крайбрежните райони западно от столицата Атина, ситуацията в Гърция остава тежка. Най-малко 15 души загинаха, а 17 други бяха ранени в резултат на опустошителите бури и наводнения, които връхлетяха Западна Атика. Мнозина остават в неизвестност и властите се опасяват, че броят на жертвите може да се увеличи, докато спасителните екипи продължават претърсването наводнените домове и улици в западните покрайнини на Атина. Заради мащаба стихията, която удари южната ни съседка, бе описана от медиите като „библейски потоп“. \r\nВъпреки че все още няма официални данни, според първоначалните оценки бушуващата стихия е унищожила около стотици автомобили, съобщава се и за десетки потънали лодки. Цялата пътна мрежа в района на Мандра и Неа Перамос е напълно разрушена и неизползваема. Бизнесът също страда – десетки магазини, складове, малки и големи предприятия са засегнати от наводненията.\r\nМащабът на бедствието може да бъде измерен от факта, че се е наложило около 100 противопожарни екипа да се отзоват на около 600 сигнала на граждани. Те са съобщили са около 500 домове и търговски обекти, които са засегнати от наводненията, а някои от тях са напълно унищожени от придошлите води. Според официалните данни на пожарната, екипите са получили 390 обаждания с молба за оказване на помощ за изпомпване на вода.\r\nИ докато Гърция е в тридневен траур в памет на жертвите на наводненията, хаосът в столицата и прилежащите й райони продължава. Силните превалявания започнаха малко след 10 часа в четвъртък и доведоха до образуването на задръствания в повечето райони на гръцката столица, а също и по периферните пътни мрежи.  \r\nВластите отправиха предупреждения към водачите на превозни средства да шофират предпазливо заради опасност от скални и кални свлачища по пътищата, предизвикани от силните превалявания през последните дни. \r\nМеждувременно метеоролозите отправиха предупреждения, че бурята над Средиземно море ще донесе още валежи в Гърция. Синоптиците очакват дъждът да продължи до края на седмицата, във връзка с което предупреждават за риск от нови наводнения и свлачища. До събота се очаква да паднат средно между 50 и 100 мм валежи, като на места валежите могат да надхвърлят 200 мм. \r\nУсловията ще започнат да се подобряват едва в неделя, когато бурята ще се измести към територията на Западна Турция. В източната част на Гърция може да има още превалявания, но те няма да са съществени. \r\nСъседните държави не останаха равнодушни към трагедията, която застигна Гърция.\r\nДържавният глава Румен Радев изпрати съболезнователно писмо до президента на Гърция Прокопис Павлопулос по повод наводненията в страната, които доведоха до множество жертви и причиниха големи щети, съобщиха от прессекретариата на българския президент. „Моля, премете нашите съболезнования за жертвите и ранените, както и към всички онези, загубили близки и приятели и станали свидетели на унищожени домове и собственост. И най-искрените думи на съчувствие не могат да компенсират загубата на човешки живот”, се казва в писмото на президента Румен Радев до гръцкия му колега. Радев изрази солидарността на българския народ към семействата и близките на загиналите в наводненията, както и готовност за помощ и съдействие. \r\nТурция също изрази готовност да окаже помощ на Гърция във връзка с наводненията в района на Атина. В изявление на министерството а външните работи на Турция Анкара изрази съболезнованията си за семействата на загиналите и изрази готовност да окаже всеки вид подкрепа на гръцките власти. Тереза Герова", "date": "2017.11.16", "title": "Ден след наводненията в Гърция – ситуацията остава тежка (ОБЗОР)"}
{"url": "http://www.focus-news.net/news/2017/11/16/2457809/vera-vuldzheva-fondatsiya-iskam-bebe-sredno-okolo-5-godini-otnema-na-dvoykite-s-reproduktiven-problem-da-se-sdobiyat-s-rozhba.html", "text": "Средно около 5 години отнема на двойките с репродуктивен проблем да се сдобият с рожба, което е много дълъг период. Това каза за Радио „Фокус“ – Пловдив Вера Вулджева от Фондация „Искам бебе“. Тя сподели, че й е отнело 12 години да се сдобие с бебе. „Това е много индивидуално и зависи от тежестта на случая“, подчерта Вулджева. Тя каза още, че този период на изчакване може да се намали. „Хората предварително трябва да се интересуват от здравето и състоянието си като цяло. Необходимо е да правят профилактични прегледи за своето здравословно състояние, за полово предавани инфекции. Това е въпрос на здравна култура, която ми се струва, че малко липсва в България. От друга страна, просто не трябва моментът на зачеването да се отлага твърде много. Да не се забравя, че яйцеклетките на жената стареят. Ако няма бебе до 6 месеца при жени над 35 години, а при всички останали по-млади – до 1 година, трябва да се търси специалист по асистирана репродукция. Това са основните неща, които ако се имат предвид, може да се съкрати времето за сдобиване с рожба“, обясни Вера Вулджева. Според нея, в днешно време е важно хората да се обръщат към медицината и съвременните методи, с които могат да бъдат преодолени различните репродуктивни неудачи. „Раждането на живот е чудо. Без да вярваме в това чудо и без Божията благословия, не знам дали някое сътворение на живот може да се случи. Лекарите правят всичко по силите си и въпреки това не винаги се получава“, коментира координаторът на Фондация „Искам бебе“ за Пловдив.\r\n„Всяка една двойка си върви по своя собствен път, изживява собствените си изпитания, но моите наблюдения са, че трябва и ние да се включим. Ако само стоим и чакаме, понякога нещата не се случват. Затова моят съвет към всички хора, които имат такива проблеми, е да се борят, да участват в преодоляването на репродуктивния си проблем и силно да вярват. Трябва да се знае, че в огромен процент от случаите нещата са преодолими, но трябва да се получи малко помощ. Ние сме щастливи, че държавата обърна още по-сериозно внимание на този проблем и догодина ще има безлимитно средства за Фонда за асистирана репродукция, което е много добра новина. Ще се увеличат броят на опитите на двойките за ин-витро процедури, има и други промени“, посочи Вера Вулджева. Тя призовава хората с репродуктивни проблеми да търсят информация, съдействие, подкрепа и да се борят за раждането на детето си.\r\nТони МИХАЙЛОВ", "date": "2017.11.16", "title": "Вера Вулджева, Фондация „Искам бебе“: Средно около 5 години отнема на двойките с репродуктивен проблем да се сдобият с рожба"}
{"url": "http://www.focus-news.net/news/2017/11/16/2457810/blagoevgrad-festival-na-tolerantnostta-se-provede-v-tsentara-na-grada.html", "text": "Жители и гости на Благоевград станаха част от „Фестивал на толерантността“. Това съобщиха от пресцентъра на Община Благоевград. Той се проведе днес на площад „Георги Измирлиев“ по повод Международния ден на толерантността. С идея за насърчаване на социалното сближаване, младежи от Езикова гимназия \"Акад. Л. Стоянов“, Природо-математическа гимназия \"Акад. С. П. Корольов\", Професионална гимназия по строителство, архитектура и геодезия \"Васил Левски\" и Национална хуманитарна гимназия \"Св. св. Кирил и Методий\" бяха подготвили различни инициативи, в които главни участници бяха преминаващите през площадното пространство. В подкрепата на провеждането на фестивала се включи и екипът на Активно Българско Общество и международни доброволци, които представиха техни инициативи свързани с темата за социалното сближаване. \r\nЖители и гости на Благоевград успяха да вземат участие в интерактивни методи и игри, с цел интегриране и сближаване. Имаха възможност да рисуват, да си направят снимки с различни транспаранти, да пишат послания и да правят цветни платната, които бяха опънати на площад „Георги Измирлиев“. Гостите на фестивала успяха и да научат повече по темата за социалното разделение и различните начини за справяне с проблема. Имаше и подготвени награди за участниците във Фестивала. Младежите бяха подредили стикери, флаери, брошури, чрез които благоевградчани се запознаха подробно с целта на феста. Те бяха подредили и сладки и солени изделия, които бяха за награда на включилите се в инициативата. \r\n \"Фестивал на толерантността\" (\"Festival of Tolerance\") е част от проект \"The Legacy of Inclusion\" - пилотна дейност, финансирана от Европейска Младежка Фондация към Съвета на Европа и се организира от сдружение \"Активно Българско Общество\" съвместно с Община Благоевград.", "date": "2017.11.16", "title": "Благоевград: „Фестивал на толерантността“ се проведе в центъра на града"}
{"url": "http://www.focus-news.net/news/2017/11/16/2457811/veliko-tarnovo-zapochva-proverka-za-nevavedeni-v-eksploatatsiya-stroitelni-obekti-v-obshtinata.html", "text": "Във общината започва цялостна проверка за невъведени в експлоатация строителните обекти след 2012 година. Това съобщиха от пресцентъра на Община Велико Търново. По разпореждане на кмета Даниел Панов вече е сформирана експертна комисия, която започна огледите както на територията както на града, така и в цялата общината. Една от целите е да бъде установено има ли завършени обекти – сгради, офиси, магазини, гаражи и пр., които не са въведени в експлоатация, но са обитаеми или в тях са извършвани дейности. При констатация на подобни случаи ще последва налагането на санкции според нормативната уредба. Втората задача на проверката е да бъдат огледани всички незавършени обекти. \r\nПредписания за обезопасяване вече са издадени на собствениците на недовършени сгради в квартал „Зона В“. Една от тях е пететажна и се намира на улица „Лазурна“. Строителното разрешение е издадено през 2008 г. През 2010 г. е одобрена промяна на проекта. Обектът е проверен от Районна дирекция „Национален строителен контрол“ – Северен централен район. Не са открити законодателни нарушения, а жалбоподателите са оттеглили са сигнала си. Друга недовършена сграда, на чиито собственици са издадени предписания за обезопасяване, се намира на улица „Стоян Коледаров“, в близост до „Търговски парк Велико Търново“.\r\nОще в края на 2011 г., когато кметът Даниел Панов встъпва в длъжност, той прекратява одобряването на разрешения за нови надстроявания на гаражи. Започват и периодични проверки на недовършените строителни обекти. 93 са били тези сгради през 2012 г. След издадените предписания от Община Велико Търново собствениците на 15 сгради са ги достроили и въвели в експлоатация. През 2013 г. незавършените обекти са били 77. 13 от тях са финализирани и узаконени по всички правила. През 2014 г. са регистрирани 108 недовършени обекта, а 18 са въведени експлоатация след предписани на общината. За 2015 г. съотношението е 100 невъведени сгради, от които десет са завършени и узаконени, според изисканите от местната власт мерки.", "date": "2017.11.16", "title": "Велико Търново: Започва проверка за невъведени в експлоатация строителни обекти в общината"}
{"url": "http://www.focus-news.net/news/2017/11/16/2457812/vera-vuldzheva-fondatsiya-iskam-bebe-obshtinskata-programa-in-vitro-v-asenovgrad-raboti-izklyuchitelno-uspeshno-veche-peta-poredna-godina.html", "text": "Общинската програма „Ин витро“ в Асеновград работи изключително успешно вече пета поредна година. Това каза за Радио „Фокус“ – Пловдив Вера Вулджева, член на Комисията по финансиране на ин-витро процедури в Община Асеновград и координатор на Фондация „Искам бебе“ за Пловдив. По думите й идеята на общинската програма е да допълва държавното финансиране. „Много съм щастлива, че това се случва. До 2000 лева даваме на двойка. Може да се кандидатства девет месеца през годината. Има три комисии, като последната е през октомври и тя мина. Може да се похвалим вече с доста бебета. Възнамеряваме в началото на 2018 година да направим едно събитие и да преброим бебетата на програмата“, коментира Вера Вулджева. Тя каза още, че средствата от общинската програма „Ин витро“ в Асеновград се използват за двойки, които имат нужда от донорска ин-витро процедура, която не се финансира от националния фонд, също за нуждаещите се от съпътстващо лечение, от лекарства и операции. „Смея да твърдя, че общинската програма „Ин витро“ в Асеновград е изключително успешна и вече имаме много бебета“, обобщи Вера Вулджева.\r\nТони МИХАЙЛОВ", "date": "2017.11.16", "title": "Вера Вулджева, Фондация „Искам бебе“: Общинската програма „Ин витро“ в Асеновград работи изключително успешно вече пета поредна година"}
{"url": "http://www.focus-news.net/news/2017/11/16/2457813/krasimira-asenova-patnicheska-agentsiya-vidin-otmenihme-kursa-si-za-atina-v-petak.html", "text": "Отменихме курса си за Атина в петък, каза за Радио „Фокус“ – Видин Красимира Асенова, управител на пътническа агенция във Видин. Тя посочи, че автобусът за гръцката столица от Видин е трябвало да тръгне в петък, но колегите й от бюрото за продажба на билети в Атина посочили, че ситуацията в Гърция е много тежка. „Казаха ми, че на места има отнесени пътища, дъждът продължава да вали и обстановката се усложнява“, каза Красимира Асенова. Продадените билети за Атина били малко. „В неделя трябваше да извършим обратен курс – от Атина за Видин. Отменяме и този курс“, каза Асенова. Тя посочи, че очакванията са следващата седмица обстановката да се нормализира и автобусът да потегли отново за гръцката столица.\r\nАнна ЛОЗАНОВА", "date": "2017.11.16", "title": "Красимира Асенова, пътническа агенция - Видин: Отменихме курса си за Атина в петък"}
{"url": "http://www.focus-news.net/news/2017/11/16/2457814/inzh-ivo-vasilev-stolichen-elektrotransport-ima-interes-kam-vatmanskata-profesiya-za-edno-myasto-se-boryat-trima-chetirima-kandidati.html", "text": "Има интерес към ватманската професия, за едно място се борят около трима-четирима кандидати. Непрекъснато провеждаме курсове за ватмани и винаги има желаещи. Това каза в интервю за Агенция „Фокус“ зам.-директорът на Столичния електротранспорт инж. Иво Василев във връзка с инцидента от тази сутрин, при който два трамвая се блъснаха. „Доста сериозен е подборът на ватманите, но при положение, че през последните години икономиката е дръпнала по някакъв начин, защото безработицата е доста по-ниска, отколкото беше по-рано. Кандидатите са по-малко, отколкото по-рано. Иначе първо се провежда 6-месечен курс на водачите на различни типове трамваи по специални схеми с преподаватели по теория и практика. Преди това правим вътрешен подбор, прекарваме ги на специални психотестове, които са за професионални шофьори. Това се случва още преди да ги одобрим за ватмани, за да видим дали могат да се справят“, коментира инж. Василев. \r\nТой уточни, че в последните няколко години са доста подобрени условията на труд. „Смени се голяма част от превозните средства. Доставиха се нови трамваи в Столична община по различни програми. Доставиха се 25 чисто нови, модерни трамваи, които имат всички необходими условия – климатизация, удобна кабина, ергономично е, климатроник. Доставихме още 25 трамвая от Чехия, втора употреба, но много по-добри от старите български трамваи по отношение на отопление, спирачна система, безопасност на движението. Тези 28 зелени трамваи, единият от които днес участва в инцидента, също“, каза още инж. Иво Василев. \r\nЛюба АЛЕКСИЕВА", "date": "2017.11.16", "title": "Инж. Иво Василев, Столичен електротранспорт: Има интерес към ватманската професия, за едно място се борят трима-четирима кандидати"}
{"url": "http://www.focus-news.net/news/2017/11/16/2457815/d-r-iliyan-trayanov-akusher-ginekolog-vaksinata-za-rak-na-matochnata-shiyka-e-edin-nov-horizont-v-borbata-s-tozi-vid-onkologichno-zabolyavane.html", "text": "Ваксината за рак на маточната шийка е един нов хоризонт в борбата с този вид онкологично заболяване, каза за Радио „Фокус” – Пазарджик д-р Илиян Траянов, завеждащ Акушеро-гинекологичното отделение на Областната болница в Пазарджик. По думите му до момента се e провеждало само вторична профилактика, т.е активно търсене и откриване на наличен карцином, докато все още няма метастази и може да се отстрани. „Ваксината от своя страна осигурява една първична профилактика и недопускане за развитие на рака. Вече е ясна вирусната генеза на рака на маточната шийка, като е доказано, че това са типовете 16 и 18 HPV инфекция, която е отговорна за около 70% от случаите на този вид рак. Заразяване с този вирус може да се изроди в раково заболяване. Също така е известно, че тези вируси са отговорни и за карцинома на белите дробове и меланома на кожата. Напредъкът на медицината позволи да се премине към наистина разгадаване на етилогичните промени в организма и да се намери начин да се профилактират още в зародиш нещата”, уточни д-р Траянов. Той обясни също, че е препоръчително ваксината срещу рак на маточната шийка да се прилага още преди началото на половия живот при момичетата, тъй като заразяването става при полов акт. „Профилактиката е най-ценното и най-евтиното нещо, което може да се приложи. Прогнозата при това заболяване е благоприятна, когато бъде открит в ранен стадий и лошо, когато стадият е напреднал”, каза също медикът.\r\nАлбена ЖИЛЕКОВА", "date": "2017.11.16", "title": "Д-р Илиян Траянов, акушер-гинеколог: Ваксината за рак на маточната шийка е един нов хоризонт в борбата с този вид онкологично заболяване"}
{"url": "http://www.focus-news.net/news/2017/11/16/2457816/daily-sabah-izrael-privetstva-dumite-na-sauditski-myuftiya-koyto-opredeli-hamas-kato-teroristichna-organizatsiya.html", "text": "Министър от правителството на Израел е приветствал коменатрите на саудитски мюфтия относно палестинската групировка „Хамас“, в които той определи организацията като терористична, пише турското издание Daily Sabah.\r\n„Поздравяваме Абдул Азиз ал Шейх, Главен мюфтия на Саудитска Арабия, както и лидера на Улемата (общо название на ислямските учени) за неговата фетва(нов закон), с която се забранява воденето на борба срещу Израел и убийството на евреи“, заяви министърът на комуникациите на Израел Аюб Кара, чрез съобщение в социалната мрежа „Туитър“.\r\nОсвен това, израелският министър приветства и коментарите на мюфтията спрямо „Хамас“, в които той определи групировката като терористична организация. „Каня мюфтията да посети Израел; той ще бъде посрещнат с огромно уважение“, завършва съобщението си той.\r\nТова се случи, след като мюфтията даде интервю пред саудитска телевизия, в което заяви, че борбата срещу Израел е нежелателна и че „Хамас“ е терористична организация, отговаряйки на въпрос за това каква трябва да бъде реакцията на мюсюлманите на затварянето на джамията „Ал Акса“ в Ерусалим по-рано тази година.\r\nОт изданието коментират, че Израел е окупационна сила на Западния бряг и Източен Ерусалим, завладени по време на арабо-израелската война от 1967 година.\r\nПревод и редакция:", "date": "2017.11.16", "title": "Daily Sabah: Израел приветства думите на саудитски мюфтия, който определи „Хамас“ като терористична организация"}
{"url": "http://www.focus-news.net/news/2017/11/16/2457817/hamid-hamid-dps-tselta-na-promenite-v-zakona-za-bankovata-nesastoyatelnost-e-da-dadem-pravna-sigurnost-i-sposob-v-ratsete-na-sinditsite-za-da-mogat-da-si-varshat-rabotata.html", "text": "Целта на промените в Закона за банковата несъстоятелност е да дадем правна сигурност и способ в ръцете на синдиците, за да могат да си вършат работата. Това каза пред журналисти Хамид Хамид след приемането на Закона за банковата несъстоятелност на първо четене от Правна комисия, предаде репортер на Агенция „Фокус“. „Сигурен съм, че с помощта на всички народни представители от всички парламентарни групи ще направим закона по-добър и ще преодолеем опасенията по прецизността на текстовете. Важното е да се знае, че целта на законопроекта, е да възстанови в масата на несъстоятелността обезпеченията, които неправомерно са заличени от двамата квестори на КТБ, които са обвиняеми точно за това“, обясни Хамид. Депутатът от ДПС поясни, че няма време за приемане на законопроекта. По отношение на гласуването на БСП в комисията с „въздържал се“, Хамид посочи, че колегите му са гласували по този начин по-скоро заради липса на становища от институциите, отколкото поради  някакви други причини. „Сигурен съм, че в зала ще подкрепят законопроекта. Техни представители вече по медиите изразиха позиции, че са \"за\" идеята. Мисля, че не е аргумент да отхвърляме законопроекта само защото някои текстове не са толкова прецизни“, допълни Хамид Хамид. \r\nДеница КИТАНОВА", "date": "2017.11.16", "title": "Хамид Хамид, ДПС: Целта на промените в Закона за банковата несъстоятелност е да дадем правна сигурност и способ в ръцете на синдиците, за да могат да си вършат работата"}
{"url": "http://www.focus-news.net/news/2017/11/16/2457818/kyustendil-patnite-nastilki-sa-mokri-povishena-e-opasnostta-ot-padashti-kamani-po-patishtata-v-planinskite-rayoni.html", "text": "Пътните настилки са мокри, повишена е опасността от падащи камъни по пътищата в планинските райони. Това съобщи за Радио „Фокус” – Кюстендил дежурният в Областно пътно управление – Кюстендил. Забранено е движението на товарни автомобили в участъци от пътя между селата Смоличано и Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 30 ноември. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 30 ноември. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.11.16", "title": "Кюстендил: Пътните настилки са мокри, повишена е опасността от падащи камъни по пътищата в планинските райони"}
{"url": "http://www.focus-news.net/news/2017/11/16/2457819/haskovo-kmetat-dobri-belivanov-prie-generalniya-konsul-na-republika-turtsiya-v-plovdiv-hyuseyin-ergani.html", "text": "Кметът на община Хасково Добри Беливанов прие днес генералния консул на Република Турция в Пловдив Хюсейин Ергани, съобщиха от пресцентъра на Общината. По време на неофициалната опознавателна среща бяха разисквани въпроси, свързани с бъдещо сътрудничество между общини от България и Турция. \r\nБеливанов и Ергани се обединиха около мнението, че близкото разстояние между община Хасково и Турция е предпоставка за много по-интензивни контакти, които биха били в полза на хората и от двете страни на границата.", "date": "2017.11.16", "title": "Хасково: Кметът Добри Беливанов прие генералния консул на Република Турция в Пловдив Хюсейин Ергани"}
{"url": "http://www.focus-news.net/news/2017/11/16/2457820/spetsializiraniyat-nakazatelen-sad-shte-gleda-myarkata-za-neotklonenie-na-shestima-ot-zadarzhanite-za-trafik-na-hora-ot-turtsiya-za-avstriya.html", "text": "Днес в 16.00 часа в Специализирания наказателен съд беше внесено искане от страна на Специализираната прокуратура, за вземане на мярка за неотклонение „Задържане под стража“ спрямо Шабир Хусейн Мухаммад Бута, Амир Шахзад, Марко Марков, Георги Георгиев, Славчо Антов и Цветомира Александрова, обвинени в ръководене и участие в организирана престъпна група, създадена с цел трафик на хора. Това съобщиха от пресцентъра на Специализирания наказателен съд. Делото ще се разгледа в 17.30 часа от XIII състав на Специализирания наказателен съд. \"Фокус\" припомня, че участниците в групата са задържани на 14 ноември 2017 г. в София, Видин и Лом при специализирана операция на ГДБОП, ДАНС, „Гранична полиция“ и Специализираната прокуратура. Двама от задържаните са пакистански граждани.\r\nСъбраните доказателства сочат, че за разлика от повечето други „каналджийски“ структури, въпросната група е организирала превеждането на мигранти не само през територията на България, но и до крайната точка на пътуването им. Това е налагало стройна организация и специализация на действията на всеки от участниците, както и наемането на трети лица. С постановления на прокурор от Специализирана прокуратура на шестима от участниците, в т.ч. на двамата пакистански граждани, беше наложено прокурорско задържане до 72 часа.", "date": "2017.11.16", "title": "Специализираният наказателен съд ще гледа мярката за неотклонение на шестима от задържаните за трафик на хора от Турция за Австрия"}
{"url": "http://www.focus-news.net/news/2017/11/16/2457821/danail-kirilov-gerb-promenite-v-zakona-za-bankovata-nesastoyatelnost-ne-tryabva-da-otlezhavat-dalgo-v-saglasuvatelen-rezhim.html", "text": "Промените в Закона за банковата несъстоятелност не трябва да отлежават дълго в съгласувателен режим. Това каза пред журналисти председателят на Правна комисия и депутат от ГЕРБ Данаил Кирилов след приемането на Закона за банковата несъстоятелност на първо четене в оглавяваната от него комисия, предаде репортер на Агенция „Фокус“.  По думите му, ако законът бъде подкрепен на първо гласуване в пленарна зала, той е готов да поиска становище на Консултативния съвет по законодателство към Народното събрание. „Аз и колегите от ГЕРБ гласувахме съобразно личните си съображения. Към момента нямаме решение на парламентарната група на ГЕРБ, затова и колегите, които подкрепихме законопроекта, изложихме в лично качество мотиви. Аргументите ни за подкрепата касаят историята и сложността на казуса с несъстоятелността на КТБ и с необходимостта да се създадат всички възможни правни инструменти и способи действително да се възстанови интересът на държавата, която чрез Фонда за събиране на вземания реши казуса с несъстоятелността като компенсира вземанията на вложителите до определения в закона размер“, заяви Кирилов. По думите му 3-те милиарда, които е дала държавата за компенсиране на вземанията, би следвало да ѝ бъдат върнати. Според него кредиторите на банката в несъстоятелност трябва да получат в максимална степен удовлетворения на вземанията си. „Другият ни мотив и аргумент касае обстоятелството, че този закон е нов за българския правен ред. Той е приет по линия на хармонизацията на европейското законодателство. Не е бил прилаган на практика, докато се случи несъстоятелността на КТБ, затова при всички положения реалността показа необходимост от спешни мерки за коригиране“, допълни Кирилов. \r\nДеница КИТАНОВА", "date": "2017.11.16", "title": "Данаил Кирилов, ГЕРБ: Промените в Закона за банковата несъстоятелност не трябва да отлежават дълго в съгласувателен режим"}
{"url": "http://www.focus-news.net/news/2017/11/16/2457822/predsedatelyat-na-zheni-gerb-irena-sokolova-prisastva-na-50-ata-godishnina-na-womens-international-club-v-dzhakarta.html", "text": "За нашата женска организация работата на Women's International Club(WIC) в Индонезия, която е държава с 256-милионно население, е добър пример и сме отворени да почерпим от техния опит. Това заяви председателят на Жени ГЕРБ Ирена Соколова, която беше част от тържествата по повод 50-ата годишнина от създаването на WIC и най-голямото им годишно събитие - конференция и благотворителен базар, провеждащи се ежегодно на 15 и 16 ноември в Джакарта. Това съобщиха от пресцентъра на ПП ГЕРБ. В рамките на събитието Соколова сподели, че заедно с колеги президенти на женски организации по света вече обмислят бъдещи инициативи, с които ще популяризират успешните социални практики и ще правят живота на отделните хора и социални групи по-добър. „Радвам се, че от ЖГЕРБ сме партньори на Международния женски клуб и сме част от световното движение за мир и равен старт”, заяви още Ирена Соколова. \r\nПрезидентът на WIC-Джакарта Пуджа Ассомул и вицепрезидентът Ева Томчак споделиха радостта си, че за 50-и път жените с тяхната инициативност събират представители на всички държави от всички континенти и привличат дипломатическите мисии, за да заявят нуждата от международно партньорство и обща грижа за света. \"Ние сме щастливи да празнуваме приятелството, взаимното уважение и добротата. Стремим се да правим така, че животът да е по-спокоен за всички\", заяви в обръщението си Ассомул.", "date": "2017.11.16", "title": "Председателят на Жени ГЕРБ Ирена Соколова присъства на 50-ата годишнина на Women's International Club в Джакарта"}
{"url": "http://www.focus-news.net/news/2017/11/16/2457823/pernik-direktsiya-mestni-prihodi-i-taksi-v-obshtinata-nyama-da-raboti-s-grazhdani-na-17-noemvri.html", "text": "Дирекция „Местни приходи и такси“ в Общината няма да работи с граждани в петък на 17 ноември поради обявено прекъсване на електрозахранването. Това съобщиха от пресцентъра на Община Перник.", "date": "2017.11.16", "title": "Перник: Дирекция „Местни приходи и такси“ в Общината няма да работи с граждани на 17 ноември"}
{"url": "http://www.focus-news.net/news/2017/11/16/2457824/afp-industrialnoto-proizvodstvo-na-sasht-prodalzhava-da-se-uvelichava.html", "text": "Индустриалното производство на САЩ продължи да нараства през октомври, като основен фактор за растежа е увеличената продукция на петролните рафинерии и заводите за петрохимически продукти, като това се случва на фона на разрушенията нанесени от ураганите в южните щати на страната, предава AFP, като се позовава на данни, публикувани в четвъртък.\r\nТова е най-голямото увеличение на индустриалната продукция за едномесечен период от април, като от агенцията коментират, че забавянето е било причинено от спирането на дейността на някои предприятия заради ураганите, които връхлетя\tха някои южни щати.\r\nПревод и редакция:", "date": "2017.11.16", "title": "AFP: Индустриалното производство на САЩ продължава да се увеличава"}
{"url": "http://www.focus-news.net/news/2017/11/16/2457825/glasuvaneto-na-godishnite-nagradi-v-turizma-zapochva-na-21-noemvri.html", "text": "На 21 ноември 2017 г. ще започне онлайн гласуване за предложенията във второто издание на Годишните награди в туризма. Това съобщиха от пресцентъра на Министерство на туризма. Обективните резултати в конкурса ще бъдат гарантирани като гласуването ще бъде ограничено на база IP адреси. За реален глас ще се отчита само едно заявено желание за кандидатура в дадена категория, направено от едно устройство. Всички подадени повторно гласове от същия IP адрес ще се регистрират като недействителни. \r\nТази година Министерство на туризма отчита засилен интерес от страна на кандидатите. Призоваваме всички професионалисти и любители на туризма да вземат лично отношение и да изразят предпочитанията си като гласуват на сайта www.tourismawards.bg. \r\nИнициативата на министерството има за цел да допринесе за популяризирането на българския туризъм, като представи пред публиката разнообразните дестинации, събития и дадености на страната, които я превръщат в целогодишна дестинация. Целта на конкурса е да бъдат представени и поощрени всички, които полагат усилия за устойчивото развитие на туризма в България. \r\nМинистърът на туризма Николина Ангелкова даде старт на състезанието на 23 август 2017 г. в античния тракийски град „Кабиле“. Миналата година едноименният археологически резерват спечели наградата в категория „Изборът на българите“.\r\nНа 10 ноември изтече срокът за кандидатстване в Годишните награди в Туризма. И второто издание на призовете е организирано в 16 категории, които ще представят постигнатото през изтеклата година. Те са: „Туристическа атракция/обект“; „Туристическо събитие“; „Духът на България“; „Специализиран туризъм“; „Туристическа дестинация“; „Иновации“, „Журналистически материал на тема туризъм в България за 2017 г. в печатна медия“; „Журналистически материал на тема туризъм в България за 2017 г. в онлайн медия“;  „Журналистически материал на тема туризъм в България за 2017 г. в интернет блог“;  „Журналистически материал на тема туризъм в България за 2017 г. в радио“; „Журналистически материал на тема туризъм в България за 2017 г. в телевизия“; „Община на 2017 г. за планински туризъм“; „Община на 2017 г. за морски туризъм“; „Община на 2017 г. за балнео и СПА туризъм“; „Община на 2017 г. за културно-исторически туризъм“ и „Изборът на българите”.\r\nНаградите ще бъдат връчени на победителите на тържествена церемония на 12 декември 2017 г. в София.", "date": "2017.11.16", "title": "Гласуването на Годишните награди в туризма започва на 21 ноември"}
{"url": "http://www.focus-news.net/news/2017/11/16/2457826/evrodeputatat-ot-gerbenp-asim-ademov-bolshevishkata-revolyutsiya-e-nay-golyamata-moralna-katastrofa-za-chovechestvoto.html", "text": "Така наречената “революция“ от 1917 година е може би най-голямата морална катастрофа в историята на човечеството. Всички, които сме живели в общество, създадено от този трагичен социален експеримент, знаем и помним каква беше неговата същина. Беше ни отнета свободата, правото да изговаряме на глас мислите си. Ние бяхме принудени да живеем в безвремие. Това каза в пленарната зала в Страсбург евродепутатът от ГЕРБ/ЕНП Асим Адемов, съобщиха от пресцентъра на ПП ГЕРБ. Той участва в дебата „Наследството от тоталитарната Болшевишка революция през 1917 г.“, който се проведе по време на пленарната сесия на Европейския парламент. “Моята родна страна България беше една от държавите, които пострадаха много от това зло. Няма как да забравим например, че последователите на болшевизма - българските комунисти, извършиха един от най-зловещите атентати в историята на човечеството - взривиха църквата „Света Неделя“ в София”, припомни Адемов и коментира, че пораженията в съзнанието на хората е най-добре да се лекуват с образование и интелект, защото ЕС е инструмент за решаване на проблемите без насилие.", "date": "2017.11.16", "title": "Евродепутатът от ГЕРБ/ЕНП Асим Адемов: Болшевишката революция е най-голямата морална катастрофа за човечеството"}
{"url": "http://www.focus-news.net/news/2017/11/16/2457827/inzh-ivo-vasilev-stolichen-elektrotransport-sled-2018-g-nyama-da-ima-stari-balgarski-tramvai.html", "text": "След 2018 г. няма да има стари български трамваи. Това каза в интервю за Агенция „Фокус“ зам.-директорът на Столичния електротранспорт инж. Иво Василев във връзка с инцидента от тази сутрин, при който два трамвая се блъснаха. „Над 100 превозни средства само в трамвайния транспорт са с качествено подобрени условия за работа и за културно обслужване на пътниците. Очакват се още 13 нови трамваи догодина. По този начин след 2018 г. практически няма да има стари български трамваи или някакви други много стари внос. Изцяло системата ще се обнови с нови и с втора употреба модернизирани“, коментира инж. Василев и уточни, че 13-те нови трамваи ще се движат по линия №5. „Това е по проект „Региони в растеж“, европейско финансиране. Всичко там е уточнено. Предвидено е как да бъде – с ремонт на цялата инфраструктура от „Княжево“ до пл. „Македония“ на линия №5 и съответно тези 13 трамвая по тази обновена линия“, допълни инж. Василев.\r\nТой уточни, че догодина се очакват основни ремонти на трамвайното трасе по ул. „Каменоделска“. „По ул. „Козлодуй“ миналата година се обнови трасето от бул. „Мария Луиза“ до железопътния мост при пл. „Сточна гара“. Вторият етап догодина ще е до крайната спирка в кв. „Орландовци“ – ул. „Каменоделска“. Освен това, се предвижда ремонт по ул. „Граф Игнатиев“ също за догодина. По този начин доста голяма част от трасетата, по които минават трамваи и дълги години не беше извършван такъв основен ремонт, ще бъдат приведени в много по-добър вид, включително и за околната среда. Това ще намали шума и други показатели“, каза още инж. Иво Василев. \r\nЛюба АЛЕКСИЕВА", "date": "2017.11.16", "title": "Инж. Иво Василев, Столичен електротранспорт: След 2018 г. няма да има стари български трамваи"}
{"url": "http://www.focus-news.net/news/2017/11/16/2457828/veliko-tarnovo-obshto-47-doklada-shte-badat-predstaveni-v-xvi-natsionalna-nauchna-konferentsiya-biblioteki-chetene-komunikatsii.html", "text": "Общо 47 доклада ще бъдат представени в рамките на Шестнадесетата национална научна конференция с международно участие „Библиотеки – четене – комуникации“, която бе открита днес във Велико Търново, предаде репортер на Радио „Фокус“ – Велико Търново. Форумът ще се проведе в рамките на два дни в читалнята на РБ „П. Р. Славейков“. Зам.-директорът на библиотеката Калина Иванова посочи, че научната конференция е посветена на три годишнини – на 190-годишнината от рождението на видния български поет, публицист и политик Петко Рачев Славейков, на 25 години от създаването на катедра „Библиотекознание и библиография“ при ВТУ „Св. Св. Кирил и Методий“ и на 95 години от утвърждаването на Великотърновската народна библиотека за трето фондохранилище на българската печатна продукция. Тя подчерта, че от 15 август 1922 година започва съвременното развитие на библиотеката във Велико Търново. По време на откриването Калина Иванова посочи, че конференцията предлага разнообразие от теми и интереси. Подобаващо внимание e отделено на патрона на библиотеката Петко Славейков. „Радваме се, че на поканата ни се отзоваха ерудирани учени и преподаватели, които в своите научни изследвания и интереси са открили нови интересни факти от живота и дейността на Петко Славейков. В рамките на 47 доклада участниците в конференцията ще се запознаят с разнообразни теми, свързани преди всичко с водещи практики в областта на библиотечно-информационното обслужване, професионалното образование и иновационни методи  в конвертирането на данни от един носител на друг“, допълни Калина Иванова. В рамките на конференцията ще бъде представена и биобиблиографията на проф. дфн Сава Василев – директор на Университетска библиотека по повод неговата 60-годишнина. Участниците ще имат възможност да се запознаят с най-новите издания на издателство „Захари Стоянов“ от неговия директор - поета, писател и литературен критик Иван Гранитски. По време на кафе-паузите на конференцията участниците ще могат да разгледат изложбата, посветена на живота и творчеството на Петко Рачев Славейков. Изложбата е създадена и предоставена от Националния литературен музей – София. Камерната изложба, която се намира на второто фоайе на библиотеката представя илюстративния материал  от  книгата „Гарван гарвану око не вади“ на Антон Труфев, издадена от издателство „Народна библиотека „Петко Р. Славейков“. Програмата на конференцията включва и фирмена презентация, чрез която е осъществена финансова подкрепа по организирането и провеждането на конференцията. При откриването на научния форум участниците бяха поздравени и от проф. д-р Мирослав Гълъбов, декан на факултета „Математика информатика“ към Великотърновския университет „Св. Св. Кирил и Методий“. Той съобщи, че от следващата година висшето учебно заведение ще разкрие нова специалност, която има за цел да създава кадри за библиотеките, за издателствата, за рекламните агенции. Специалността се нарича „Информационно брокерство и дигитални медии“. Поздрав към участниците, от името на кмета на Велико Търново инж. Даниел Панов, отправи и проф. Михаил Харалампиев, председател на Комисията по култура, образование и наука към Общински съвет – Велико Търново. Бяха прочетени и поздравителни адреси от министъра на културата Боил Банов и от проф. Иванка Янкова, председател на Асоциацията на университетските библиотеки.\r\nВ рамките на днешния ден пред аудиторията представител на фирма  „Neschen“ – Германия направи демонстрация на „Аноксичната капсула на времето“, метод чрез който се съхраняват и опазват за идните поколения ценни книги. Конференцията продължава и утре.\r\nНадежда КРЪСТЕВА", "date": "2017.11.16", "title": "Велико Търново: Общо 47 доклада ще бъдат представени в XVI национална научна конференция „Библиотеки – четене – комуникации“"}
{"url": "http://www.focus-news.net/news/2017/11/16/2457829/pazardzhik-vremenno-dvizhenieto-se-osashtestvyava-v-edna-lenta-po-pat-i-8-pazardzhik-belovo-v-rayona-na-malko-belovo-poradi-patnotransportno-proizshestvie.html", "text": "Временно движението се осъществява в една лента по път I-8 Пазарджик - Белово, в района на Малко Белово, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2017.11.16", "title": "Пазарджик: Временно движението се осъществява в една лента по път I-8 Пазарджик - Белово, в района на Малко Белово, поради пътнотранспортно произшествие"}
{"url": "http://www.focus-news.net/news/2017/11/16/2457830/glavniyat-prokuror-sotir-tsatsarov-ima-stremezh-da-ni-se-prehvarlyat-problemite-s-otpuskaneto-i-predpisvaneto-na-lekarstva-a-pravomoshtiya-imat-drugi-organi-vklyuchitelno-nzok.html", "text": "Наблюдава се стремеж на прехвърляне на абсолютно всички възникнали проблеми по повод отпускане и предписване на лекарствени средства до Прокуратурата. В случаите, в които такива правомощия имат други органи, включително и НЗОК. Това каза главният прокурор на Р България Сотир Цацаров за паралелния износ на лекарства на заседание на Комисията за наблюдение на приходните агенции и борба със сивата икономика и контрабандата, предаде репортер на Агенция „Фокус“. „Конструкцията на българския закон по отношение на НК и нормативните актове, които определят правомощията на Изпълнителната агенция по лекарствата са предпоставка за всичко, което се случва и е повод да сме тук днес“, посочи той. „Паралелният износ на лекарства може да се дължи на паралелен внос или на лекарства, които така или иначе са легално в страната, изписвани по надлежния ред, финансирани от НЗОК и въпреки всичко не са стигнали до крайните потребители“, обясни главният прокурор и допълни, че проблемът с паралелния износ на лекарства пряко рефлектира върху здравето на гражданите. „Вносът на такива лекарства, износът, манипулацията с опаковки, със случаите лекарства напускат болници и да не достигат до пациентите, са на първо място в правомощията на контролните органи“, уточни Сотир Цацаров. „Тази дейност, директното като боравене с лекарства, не е престъпление“, коментира той. „Това, което може да прави Прокуратурата е да търси други престъпления- данъчни, пране на пари, със забележката, че се изисква предварителна престъпна дейност, и митническо престъпление“, заяви главният прокурор. „Можем да преследваме само това, което е на основа на данъчно и митническо престъпление или на пране на пари“, каза още той. \r\n„Сътрудничеството между Прокуратурата и Изпълнителната агенция по лекарствата е на изключително високо ниво. Ако сме в ситуация с внесени лекарства нелегално, преопаковани тук небрежно, листовката е останала, каквато е била, а предназначеното за българския потребител е напуснало пределите на страната. То това означава, че е установен нелегален внос, може би нелегален износ, което лекарство най-често напуска страната с куриерски фирми“, посочи Сотир Цацаров. „Крайният резултат е, че българският гражданин е получил листовка на български, а вътре е лекарство, което не съответства на изискванията у нас, а може би и е несъответно по отношение на предназначението си да лекува“, обясни главният прокурор и уточни, че това боравене с лекарства обаче не е престъпление. \r\nБиляна ИВАНОВА", "date": "2017.11.16", "title": "Главният прокурор Сотир Цацаров: Има стремеж да ни се прехвърлят проблемите с отпускането и предписването на лекарства, а правомощия имат други органи, включително НЗОК"}
{"url": "http://www.focus-news.net/news/2017/11/16/2457831/reuters-donald-tusk-shte-pritiska-tereza-mey-za-pregovorite-po-brekzit.html", "text": "Председателят на Европейския съвет Доналд Туск ще попита Тереза Мей, как смята да постигне изискванията на ЕС преди средата на декември, за когато е планирана срещата на върха на ЕС, на която трябва да се вземе решение, дали да бъде отворена преговорната глава за търговските отношения след раздялата между двете страни през март 2019 година. Той ще направи това по време на срещата им в кулоарите на срещата на върха на ЕС в шведския град Гьотеборг по въпросите на заетостта и социалната политика, предава Reuters.\r\nИзточник на агенцията от Брюксел е съобщил, че ЕС е започнал вътрешна подготовка за начало на преговорния процес по търговията след декември, но е добавил, че „Туск ще информира Мей, че този позитивен сценарий не е даденост и за него трябва да бъде свършена още много работа, в краткото време, което остава“.\r\nОсвен това, председателят на Европейския съвет ще попита британския премиер какви са плановете на Обединеното кралство за осъществяването на прогрес по трите ключови теми от първата фаза на преговорите, най-вече за средствата, които Великобритания дължи към европейския бюджет.\r\nПревод и редакция:", "date": "2017.11.16", "title": "Reuters: Доналд Туск ще притиска Тереза Мей за преговорите по Брекзит"}
{"url": "http://www.focus-news.net/news/2017/11/16/2457832/veliko-tarnovo-obshtina-svishtov-zapochva-elektronen-obmen-na-dokumenti-s-drugi-administratsii.html", "text": "От 15 ноември Община Свищов е реално включена към Държавна агенция „Електронно управление“ за електронен обмен на документи между администрациите в България, съобщават от пресцентъра на Общината. Чрез деловодната система на Общината – „Акстър офис“, се дава възможност да се изпращат и получават документи по електронен път от други организации, посредством модула АКСТЪР Комуникатор. Този модул осигурява защитен обмен на документи между различни организации (администрации). Обменът на документи ще се извършва от служителите в деловодството на „Общински  център за административно обслужване и информация за граждани“. Тази система дава възможност на Община Свищов да премахне хартиените носители и документите да бъдат изпращани електронно, като се спестяват време и средства.\r\nСъс свое решение от 29 юни тази година, Mинистерският съвет задължи административните органи в срок до 1 септември 2017 г. да приведат системите си за електронен обмен на документи в съответствие с единен технически протокол, утвърден от председателя на Държавната агенция „Електронно управление“. Целта е административните органи да използват само системи за електронен документооборот, които изпълняват единен стандарт.\r\nДо края на тази година се очаква всички администрации в България да се присъединят към системата за електронен обмен на документи, а до края на 2018 г. хартиеният обмен между административните структури трябва да бъде преустановен и администрациите следва да обменят документи единствено по електронен път.", "date": "2017.11.16", "title": "Велико Търново: Община Свищов започва електронен обмен на документи с други администрации"}
{"url": "http://www.focus-news.net/news/2017/11/16/2457833/veliko-tarnovo-dokladchitsi-ot-polsha-rusiya-sarbiya-i-turtsiya-shte-vzemat-uchastie-v-xvi-natsionalna-nauchna-konferentsiya-biblioteki-chetene-komunikatsii.html", "text": "Докладчици от Полша, Русия, Сърбия и Турция ще вземат участие в Шестнадесетата национална научна конференция с международно участие „Библиотеки – четене – комуникации“ във Велико Търново. Това съобщи за Радио „Фокус“ – Велико Търново Калина Иванова, зам.-директор на РНБ „П. Р. Славейков“ . Тя посочи, че международното участие в научния форум ще бъде представено в 12 доклада. Представител на Университет „Мария Кюри Склодовска“ в Полша ще изнесе доклад на тема „Полските и българските готварски книги преди и днес“, в която ще направи съпоставка на готварските книги между Полша и България, включвайки и рецептурника на Петко Рачев Славейков  Друга тема на докладчиците от Полша е „Писател и книга – Какво значение има днес авторската среща?“. Тя ще бъде представена от Карина Магдалена Букевич от Университет “Адам Мицкевич”. За „Промяна на образователната парадигма и обществените библиотеки“ ще говорят представителите от Турция. Те ще изнесат доклад за градската памет чрез библиотеките. Библиотечната история ще бъде представена от Татьяна Маркова от Библиотека РАН в Санкт Петербург. За издателската дейност на библиотеките в Сърбия ще говори представител на Народна библиотека „Детко Петров“ в Димитровград.\r\nНадежда КРЪСТЕВА", "date": "2017.11.16", "title": "Велико Търново: Докладчици от Полша, Русия, Сърбия и Турция ще вземат участие в XVI национална научна конференция „Библиотеки – четене – комуникации“"}
{"url": "http://www.focus-news.net/news/2017/11/16/2457834/mvnr-dava-preporaki-vav-vrazka-s-obilnite-valezhi-i-navodneniya-v-gartsiya.html", "text": "Във връзка с обилните валежи и наводнения в южна Атика, Гърция, е необходимо да се спазват основните препоръки на отдела за управление на кризи на МВнР на Република Гърция. Това съобщиха от пресцентъра на Министерството на външните работи.\r\nАко живеете в район, в който е имало наводнения и преди:В случай на предупреждение за обилни валежи:\r\n- Уверете се, че отводнителните канали и улуци не са запушени и функционират нормално. \r\n- Ограничете максимално пътуванията си и избягвайте работа или престой в помещения под земното равнище.По време на наводнението\r\nАко се намирате на закрито:\r\n- Избягвайте помещения под земното равнище и се придвижете към безопасно място на по-голяма височина.\r\nАко сте навън:\r\n- Не преминавайте, пеша или с кола, през буйни потоци вода.\r\n- Стойте далеч от електрически съоръжения и жици.\r\n- Ако колата ви спре, оставете я, защото може да потъне или да бъде повлечена от течението.\r\n- Избягвайте райони, в които е имало свлачища.След наводнението\r\nАко сте на открито:\r\n- През следващите часове, избягвайте наводнени райони или райони с опасност от наводнение.\r\n- Потокът вероятно е променил познатите характеристики на района, а течението може да е заличило части от улици, тротоари и др.\r\n- Възможна е опасност от разрушени настилки, райони с опасен наклон, кални свлачища и др.\r\n- Възможно е водата да е замърсена заради боклук, мъртви животни или други материали.\r\n- Внимавайте да не възпрепятствате работата на спасителните екипи.\r\n- Не се приближавайте към райони, в които е имало свлачища и падащи камъни.\r\n- Проверете дали жилището или работното ви място са под опасност от падащи предмети или камъни.Ако е абсолютно наложително да преминавате пеша или да шофирате през наводнени райони:\r\n- Опитайте се да намерите твърда земя.\r\n- Избягвайте движеща се вода.\r\n- Ако видите наводнена улица пред вас – спрете и променете посоката на движение.\r\n- Избягвайте застояли води, които могат да са проводник на електричество ако има теч на подземна електрическа инсталация.\r\n- Следвайте инструкциите на упълномощените лица.Какво да правите при възстановяване на щетите\r\nПреди да започнете възстановителна дейност:\r\n- Запомнете: Дори при оттегляне на водата, все още съществува опасност.\r\n- Свържете се с властите, за да се уверите, че е безопасно да се върнете в жилището или работното си място, особено когато е имало евакуация.\r\n- Изключете електрическото захранване, дори и ако електрическата компания е изключила подаването на електричество към целия район.\r\n- Спрете водното захранване, в случай на потенциална опасност за водопреносната мрежа.\r\nПроверка на наводнена сграда\r\n- Носете защитни обувки, за да избегнете наранявания от предмети или неравности, скрити от повърхността на водата.\r\n- Инспектирайте стените, вратите, стълбите и прозорците.\r\n- Проверете електрическото захранване, водопреносната мрежа и отводнителната система.", "date": "2017.11.16", "title": "МВнР дава препоръки във връзка с обилните валежи и наводнения в Гърция"}
{"url": "http://www.focus-news.net/news/2017/11/16/2457835/prestapna-grupa-za-krazhbi-na-avtomobili-e-neutralizirana-pri-mezhdunarodna-operatsiya.html", "text": "19 участници в международна престъпна група, занимавала се с кражба на автомобили и препродажбата им в редица европейски страни и Близкия Изток, е разбита при проведена специализирана полицейска операция, ръководена от Европол. Това съобщиха от пресцентъра на МВР. Тя е реализирана основно на територията на Испания и в нея са участвали служители на Гражданската гвардия на Испания, на Главната дирекция „Национална полиция“ от България и полицейски сили от Португалия. Разследването е започнало от властите в Испания през 2016 г., които достигнали до български гражданин. Последвал е обмен на информация между полицейските служби на България и Португалия. \r\nВ хода на разследването, извършено от криминалисти на ГДНП, била установена самоличността на българина - 59-годишен с инициали В. П., известен на полицията у нас, съден по-рано за автомобилна кражба, подправяне на документи и препродажба на крадени транспортни средства. \r\nПо линия на международния обмен тази информация веднага била предоставена на испанските власти, на които българската страна е оказала съдействие и при доказване на престъпната дейност на В. П. и кръга лица около него. В рамките на операцията у нас са открити и задържани част от луксозните автомобили, предмет на престъпленията, извършени в Кралство Испания. Освен това са открити и други инкриминирани автомобили.", "date": "2017.11.16", "title": "Престъпна група за кражби на автомобили е неутрализирана при международна операция"}
{"url": "http://www.focus-news.net/news/2017/11/16/2457836/ria-novosti-protestirashtite-protiv-politikata-na-emanyuel-makron-v-parizh-sa-zapochnali-da-gromyat-banki.html", "text": "Участниците в протестната акция против реформите на президента на Франция Еманюел Макрон в Париж са започнали да громят банки по пътя на процесията, предава кореспондент на РИА Новости.\r\nШествието е започнало в 14:00 (15:00 българско време) от Площада на Републиката и преминавало в спокойна обстановка. Но половин час след началото на акцията, движещите се начело на колоната анархисти са започнали да громят витрините на банкови и финансови учреждения. Те използват палки и парчета асфалт, както и стъклени бутилки. Няколко витрини са напълно разрушени, а още няколко имат частични поражения.\r\nПолицейски отряд за борба с безредиците е пристигнал на мястото на инцидента и към него също са полетели няколко камъни и бутилки. За сега органите на реда се въздържат от отговор на провокациите.\r\nПревод и редакция:", "date": "2017.11.16", "title": "РИА Новости: Протестиращите против политиката на Еманюел Макрон в Париж са започнали да громят банки"}
{"url": "http://www.focus-news.net/news/2017/11/16/2457837/ministar-nikolina-angelkova-provede-rabotna-sreshta-s-akad-asaf-hadzhiev-generalen-sekretar-na-parlamentarnata-asambleya-na-chernomorskoto-ikonomichesko-satrudnichestvo.html", "text": "Министърът на туризма Николина Ангелкова проведе работна среща с акад. Асаф Хаджиев, генерален секретар на Парламентарната асамблея на Черноморското икономическо сътрудничество (ПАЧИС), съобщиха от пресцентъра на министерството. По време на срещата бяха обсъдени възможностите за сътрудничество в сферата на туризма. Министър Ангелкова представи пред акад. Хаджиев добрите резултати, които страната отчита при посещенията на чуждестранни туристи. От началото на годината близо 7,5 млн. чуждестранни гости са дошли у нас, като се наблюдава ръст от 7,7 на сто, обясни министърът. Положителни са и данните за туристите от страните членки на Организацията за Черноморско икономическо сътрудничество (ОЧИС), чийто орган е ПАЧИС. През първите 9 месеца на 2017 г. над 3,5 млн. общо са посетители у нас от страните, които са част от организацията - Гърция, Румъния, Азербайджан, Албания, Армения, Грузия, Молдова, Русия, Сърбия, Турция и Украйна. Те нарастват с близо 6% и съставят около половината от общия туристопоток в страната. Член на ПАЧИС е и България.\r\nМинистерството на туризма е координатор на работна група „Сътрудничество в туризма“ към ОЧИС, заяви министър Ангелкова. И допълни, че в тази си роля на 14 юни 2018 г. ще организира среща на министрите с ресор туризъм на ОЧИС. Тя поясни още, че събитието ще бъде част от календара на Българското председателство на Съвета на ЕС. \r\nАкад. Хаджиев посочи, че организацията отдава голямо значение на туристическия сектор в Черноморския регион. Той информира, че през 2018 г. ПАЧИС чества 25 години от създаването си. В тази връзка търсим партньор от страна на Министерството на туризма за организиране на съвместни събития в сектора, каза още акад. Хаджиев. \r\nМинистър Ангелкова и акад. Хаджиев обсъдиха и възможностите за развитие на круизния туризъм в Черноморския регион. \r\nПарламентарната асамблея на Черноморското икономическо сътрудничество (ПАЧИС) e създадена в резултат на големите политически промени от края на 80-те години, когато страните от Черноморския регион отново се появиха на световната сцена. Търсенето на страните от региона за начини за посрещане на предизвикателствата, свързани с националното развитие и европейската интеграция, проправи пътя за съчетаване на усилията им за превръщането на Черноморския регион в зона на стабилност  и мир. Възползвайки се от географската близост и споделеното културно-историческо наследство, страните от региона ускориха установяването на двустранни и многостранни отношения.", "date": "2017.11.16", "title": "Министър Николина Ангелкова проведе работна среща с акад. Асаф Хаджиев, генерален секретар на Парламентарната асамблея на Черноморското икономическо сътрудничество"}
{"url": "http://www.focus-news.net/news/2017/11/16/2457838/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, каза за Радио „Фокус“ – Видин дежурният в Областно пътно управление – Видин. Трафикът по главен път Е-79 в областта е натоварен в посока от и за \"Дунав мост 2\". Пътуват предимно тежкотоварни автомобили, най-много се движат в пътния участък между Дунавци и Видин. Ограничено е движението за автомобили над 12 т по път III-114 с. Динково – с. Ружинци  поради частичен ремонт на асфалтова настилка. Обходеният маршрут в посока от Видин за Монтана е по път Е-79, път II-11, при п.к. Добри дол с път III-112-движението продължава по път II-11 през гр. Лом. За движещите се по път II-81 в посока Монтана – Видин при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин. Движението по път III-1411 с. Слана Бара – Видин е ограничено за автомобили над 5 тона поради аварийно състояние на мост.\r\nАнна ЛОЗАНОВА", "date": "2017.11.16", "title": "Видин: Мокри са пътните настилки в областта"}
{"url": "http://www.focus-news.net/news/2017/11/16/2457839/emiliya-rusinova-sgp-deloto-sreshtu-veselin-mareshki-shte-bade-izprateno-v-spetsializiranata-prokuratura-sabrani-sa-dokazatelstva-za-prestaplenie.html", "text": "В хода на разследването са събрани доказателства за престъпление, което вече е от компетентността на Специализираната прокуратура. Това каза ръководителят на Софийската градска прокуратура Емилия Русинова в отговор на въпрос за хода на делото срещу лидера на „Воля“ Веселин Марешки на заседание на Комисията за наблюдение на приходните агенции и борба със сивата икономика и контрабандата, предаде репортер на Агенция „Фокус“. „Предстои в много кратки срокове делото да бъде изпратено там, за да може компетентната прокуратура да повдигне обвинение за престъпленията, за които сме събрали доказателство. След това делото да бъде внесено в Специализирания съд“, обясни тя. \r\n„За нас няма промяна в извода, че според държавното обвинение престъпления са осъществени и те ще стигнат до съд“, заяви главният прокурор Сотир Цацаров. \r\nБиляна ИВАНОВА", "date": "2017.11.16", "title": "Емилия Русинова, СГП: Делото срещу Веселин Марешки ще бъде изпратено в Специализираната прокуратура, събрани са доказателства за престъпление"}
{"url": "http://www.focus-news.net/news/2017/11/16/2457840/veliko-tarnovo-blizo-250-dushi-sa-bili-pregledani-v-ramkite-na-initsiativata-klinikata-na-otkrito.html", "text": "247 лица, на възраст от 25 до 79 години, се прегледаха в „Клиниката на открито“ във Велико Търново. Това съобщиха за Радио „Фокус“ – Велико Търново от Регионалната здравна инспекция. Инициативата се проведе за трета поредна година в рамките на програма „Здрави деца в здрави семейства”. Целта на проявата бе чрез профилактично направените безплатни изследвания да се обърне отново внимание на рисковите за здравето фактори – тютюнопушене, нездравословно хранене, ниска двигателна активност и рисково сексуално поведение. Инициативата бе посветена на превенцията на хроничните незаразни болести и Световния ден на диабета – 14 ноември. Тя се проведе в парк „Марно поле“. В „Кабинета за профилактика на диабета” 93 граждани са изследвали кръвната си захар. Отклонения от референтните стойности са открити при 19 лица, като от тях 7 са с установен диабет. В „Атропометричния кабинет” са измерени 30 лица за ръст и телесно тегло, от които 20 (67%) са с наднормено тегло. В „Кабинета за профилактика на белодробни заболявания” са извършени спирометрии на 36 лица, настоящи и бивши пушачи, от които 27 жени и 9 мъже. При 5 от тях са установени отклонения от нормалните стойности на дишането. В „Кабинета за анонимно и безплатно консултиране и изследване за СПИН” са преминали 24 лица, като сред тях няма носители на вируса. В Кабинета за профилактика на хипертонията” е измерено кръвното налягане на 64 души, от които 47 жени и 17 мъже. С нормални и оптимални стойности на кръвното налягане са повече от половината, измерили кръвното си налягане лица, или общо 41. При 23 лица е установено кръвно налягане с повишени стойности – при 17 жени и при 6 мъже. Почти всички преминали лица през кабинета са с установена артериална хипертония и приемат предписаните си медикаменти. Разпространени са 13 заглавия на здравнообразователни материали на здравна тематика. Инициативата се организира от Регионална здравна инспекция – Велико Търново, Община Велико Търново и филиалът на Медицински университет, гр. Варна във Велико Търново.\r\nНадежда КРЪСТЕВА", "date": "2017.11.16", "title": "Велико Търново: Близо 250 души са били прегледани в рамките на инициативата „Клиниката на открито“"}
{"url": "http://www.focus-news.net/news/2017/11/16/2457841/smolyan-magla-namalyava-vidimostta-v-rayona-na-pamporovo.html", "text": "Мъгла намалява видимостта в района на Пампорово, съобщи за Радио „Фокус“ – Смолян дежурният в Областно пътно управление – Смолян. Времето е облачно, като на много места в региона превалява слаб дъжд. Температурите навсякъде в областта са положителни. През деня няма подадени сигнали за инциденти. Остава повишена опасността от падащи камъни на територията на областта. Остават в сила въведените ограничения за движението по пътищата  в региона. По пътя между селата Ляска и Вехтино, в района на моста над река Арда и в по пътя между Мадан и Златоград, движението се извършва в едната лента, поради обрушаване на ската. Движението и по двете направления се регулира от сигналисти.\r\nПродължават ремонтните дейности по пътя Смолян – Средногорци. Водачите трябва да се движат с повишено внимание по направленията Тешел – Грохотно, Стойките – Широка лъка, Давидково – Оряховец, Баните – Стоянов мост, Изгрев – Неделино и в района на село Чокманово, заради разрушени подпорни стени и стари свлачища.\r\nВ Смолян автомобилният трафик е интензивен към този час. Пътните настилки са мокри, вали слаб дъжд. По интензивно е движението по централните пътни артерии на града. На светофарите се образуват частични колони от изчакващи автомобили.\r\nНели ГЕРГЬОВСКА", "date": "2017.11.16", "title": "Смолян: Мъгла намалява видимостта в района на Пампорово"}
{"url": "http://www.focus-news.net/news/2017/11/16/2457842/aktsenti-v-sutreshniya-blok-dobro-utro-balgariya-na-radio-fokus-na-17-noemvri.html", "text": "Справедливо ли коледните добавки да са само за хората с най-ниски пенсии, разпределят ли се справедливо социалните плащания и как бюджета на държавата може да бъде по-ефективен? Очаквайте в сутрешния блок „Добро утро, България“ на Радио „Фокус“ анализ на Явор Алексиев от Института за пазарна икономика (ИПИ). Ще успее ли БСП да бламира работата на парламента с отказа си да влиза в пленарна зала и кой ще спечели от поредната остра конфронтация между управляващи и опозиция? Темата ще коментираме с политолога проф. Александър Маринов. Как ще бъде отбелязан Денят на медиацията във Варна и кога ни е необходим медиатор ще научим след 9.00 часа от Марияна Валентинова от Радио „Фокус“ - Варна. Младежи предлагат с мобилно приложение да бъдат показвани забележителностите на град Карлово. Повече за идеята ще научим от Цветана Тончева от Радио „Фокус“ - Пловдив. \r\nСлушайте „Добро утро, България“ от 6.00 до 10.00 по Радио „Фокус“ с водещ Евелин Цанева.", "date": "2017.11.16", "title": "Акценти в сутрешния блок „Добро утро, България“ на Радио „Фокус“ на 17 ноември"}
{"url": "http://www.focus-news.net/news/2017/11/16/2457843/protothema-turtsiya-e-potentsialen-kupuvach-za-britanski-helikopteronosach.html", "text": "Турското правителство е заинтересовано в закупуването на британския хеликоптероносач HMS Ocean, който скоро трябва да бъде изведен от експлоатация от Кралския флот, като от гръцкото издание Protothema информират, че първи на опашката за плавателния съд е Бразилия.\r\nВ отговор на въпрос в парламента, военният министър на Обединеното кралство Гавин Уилямс е потвърдил, че Турция е информирала ведомството за интереса си към придобиването на HMS Ocean чрез официално писмо.\r\nКорабът в момента изпълнява последното си задание като съд от Кралската флота в Средиземно море.\r\nОчаква се той да се завърне в  домашното си пристанище в Плимут през декември, след като е заминал за Средиземно море през март тази година.\r\nКорабът е спуснат на вода през октомври 1995 година и през юни 2015 замества HMS Bulwark като флагман на Кралския флот. 202-метровият съд изпълнява ролята на хеликоптероносач и на универсален десантен кораб . \r\nВ бразилската преса се появиха слухове, че след като бъде изведен от експлоатация, HMS Ocean ще бъде продаден на бразилския Военноморски флот(ВМФ) на „приемлива цена“. Според съобщенията става дума за 80 милиона британски паунда.\r\nПревод и редакция:", "date": "2017.11.16", "title": "Protothema: Турция е потенциален купувач за британски хеликоптероносач"}
{"url": "http://www.focus-news.net/news/2017/11/16/2457844/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от Агенция “Пътна инфраструктура”.\r\nМетеорологична обстановка:\r\nСлаб дъжд вали в областите Благоевград, Варна, Видин, Кърджали, Пазарджик, Смолян, Търговище, Шумен, както и в района на Обзор, Босна, Прилеп (обл. Бургас); Кюстендил и Невестино (обл. Кюнстедил); Радомир и Трън (обл. Перник); Асеновград, Лъки, Паничково (обл. Пловдив); Тракия, Костенец, Боровец (обл. София). Пътните настилки са предимно мокри. Няма валежи от сняг.\r\nОграничена видимост поради мъгла:\r\n- до 50 м в района на „Троянски“ проход; проход „Шипка“; проход „Дюлински“, Слънчев бряг и Прилеп /обл. Бургас/; Априлци и Троян /обл. Ловеч/, Котел /Сливен/.\r\n- до 100 м в района на Панагюрски колони /обл. Пазарджик/, Кърнаре /обл. Пловдив/.\r\n- до 150 м в област Видин.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 20.11.2017 г.; движението по АМ „Тракия“ при надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280. Срок до 31.03.2018 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ „Хемус“ от км 25+000 до км 26+000 в посока Варна се осъществява с повишено внимание поради ремонтни дейности в аварийната лента. Водачите да се движат с повишено внимание в посочения участък. Срок до 30.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ „Хемус“ в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел „Девня“ при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел „Девня“ при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: Движението по АМ „Черно море“ от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението по път Константиново – Бургас от км 77+700 до км 80+000 се осъществява с повишено внимание поради ремонтни дейности по асфалтовата настилка. Срок до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина – Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nПът III-9006: Движението по път III-9006 Харамията – Синдел при км 0+000 до км 23+900 се осъществява в една лента поради ремонтни дейности на асфалтова настилка. Срок до 17.11.2017 г.\r\nПът III-9044: Движението по път III-9044 Тръстиково – Девня при км 17+000 до км 25+000 се осъществява в една лента поради ремонт на асфалтова настилка. Срок до 17.11.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 25.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът ІІІ-6202: Движение по път ІІІ-6202 хижа Студен кладенец – хижа Осогово от км 16+000 до км 19+600 с повишено внимание поради подравняване на банкети и почистване на окопи. Сигнализирано с пътни знаци. Срок до 24.11.2017 г.\r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 17.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 17.11.2017 г.; \r\nПът III-102: Движението по път ІІІ-102 с. Горна Ковачица – с. Г. Дамяново от км 63+420 до км 67+000 се осъществява двупосочно в една лента поради почистване на банкети, окопи и ремонт на мантинели. Водачите да се движат с повишено внимание и съобразена скорост. Срок до 30.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-867: Движението по път ІІІ-867 Мадан – Златоград от км 11+500 до км 11+600 се осъществява в една лента, поради извършване обрушване на скат. Движението в района се регулира от сигналисти. Срок за изпълнение до 17.11.2017 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.16", "title": "Актуална пътна обстановка"}
{"url": "http://www.focus-news.net/news/2017/11/16/2457845/ombudsmanat-maya-manolova-kam-romskite-detsa-obrazovanieto-e-edinstveniyat-shans-za-zhivot-izvan-getoto.html", "text": "За мен като омбудсман, който отговаря за правата на децата, както и за правата на малцинствата, е важно че днес съм сред вас, с лидерите на ученическото самоуправление, за да обсъдим най-значимите за вас и вашите връстници проблеми, сред които е и темата за интеграцията на ромите. Това каза омбудсманът Мая Манолова при откриването на Петата национална среща на представители на Ученическите парламенти от цялата страна – Лидерска академия „Училище по толерантност“, организирана от център „Амалипе“, съобщиха от пресофиса на омбудсмана. \r\nТя поздрави младите хора за това, че са избрани да представляват своите училища и ги насърчи да бъдат още по-активни и непримирими към проявите на нетолерантност, езика на омразата и агресията. Манолова обърна внимание, че въпреки усилията на държавата, между 17 000 – 18 000 ученици отпадат от образователната система. „В България всяко седмо дете на възраст от 15 до 18 години не учи и не работи, което е изключително висок процент. Ясно е, че образованието е единственият шанс за живот, извън гетото, най-важният фактор за това да имаш добра работа, добри доходи и добра перспектива пред себе си“, посочи общественият защитник. \r\nОт град Сливен омбудсманът настоя за пореден път Министерството на правосъдието в разумен срок да внесе проекта на Закона за детското правосъдие, с който веднъж завинаги  да бъдат закрити интернатите, „защото докато се сменят министри на правосъдието и институциите обсъждат темата, децата прекарват детството си зад решетки, което е престъпление спрямо тях“, каза Мая Манолова.  \r\nПо време на дискусията участниците разпитваха омбудсмана за правомощията й като национален обществен защитник и в частност като защитник правата на децата, дали може да направи нещо по въпроса с тежките чанти и черно - белите учебници и др.  \r\nОмбудсманът обеща, че в кратък срок ще изпрати препоръка до министъра на просветата, в която ще настоява да се взема мнението на учениците при предприемане на реформи в образованието.", "date": "2017.11.16", "title": "Омбудсманът Мая Манолова към ромските деца: Образованието е единственият шанс за живот извън гетото"}
{"url": "http://www.focus-news.net/news/2017/11/16/2457846/brigaden-general-valeri-tsolov-okomplektovaneto-s-voennosluzheshti-vav-voennite-formirovaniya-ot-suhopatnite-voyski-e-na-sanitarniya-minium.html", "text": "Окомплектоването с военнослужещи във военните формирования от Сухопътните войски е на санитарния миниум и на места е проблематично. Това каза в интервю за Радио „Фокус“ – Пловдив бригаден генерал Валери Цолов, заместник-командир на Сухопътните войски. По думите му в отделни формирования, които са основно в гарнизоните в Карлово, Казанлък и Стара Загора, процентът на некомплект започва да буди безпокойство – той достига 30 % и повече.\r\n„В момента със заповед на министъра на отбраната на Република България е обявен конкурс за приемане на военна служба и назначаване на лица, завършили граждански средни или висши училища в страната и в чужбина за 188 войнишки длъжности в гарнизоните Смолян, Благоевград, Враца, Асеновград, Ямбол и София. Конкурсът ще се проведе в периода от 5-ти до 16-ти февруари 2018 година. В същото време в ход е подготовката на обявяването на нов конкурс за около 250 войнишки длъжности в гарнизоните Стара Загора, Хасково, Ямбол, Плевен, Карлово, Казанлък, Пловдив, Белене, Сливен, Свобода и Мусачево. Конкурсът най-вероятно ще се проведе през месец юни 2018 година. Освен тези конкурси е планирано през следващата година да се проведат още 2 конкурса за прием на по 250 – 300 военнослужещи, като по този начин ще се осъществи предвиденото за 2018 година провеждане на 4 конкурса за приемане на около 1000 – 1200 военнослужещи“, обясни бригаден генерал Валери Цолов.\r\nЗаместник-командирът на Сухопътните войски посочи, че съвременната среда за сигурност е доста динамична и се променя всеки един момент. „Това налага и Сухопътните войски да се справят с нови предизвикателства, което довежда до увеличаване на задачите, които изпълняват, като подпомагане дейността на МВР при овладяване на бежанския поток. В момента Сухопътните войски изпълняват две операции по българо-турската граница. Едната е по логистично осигуряване на структурните звена на Главна дирекция „Гранична полиция” ангажирани с охраната на българо-турската граница. Втората операция е за оказване на съдействие на МВР при изпълнение на допълнителни задачи при масово навлизане на чужденци на територията на Република България. Операцията по охрана на българските граници, която ни е вменена, показва още един път, че българският народ може да разчита на своите Сухопътни войски“, каза бриг. ген. Цолов\r\nТой подчерта, че Сухопътните войски оказват помощ на населението при различни природни и стихийни бедствия. „Не е тайна, че ние поддържаме над 65 модула, които във всеки един момент са готови да се притекат в помощ на населението при различни природни бедствия. Също така, това са модулите за унищожаване, разузнаване и транспортиране на невзривени боеприпаси, за които почти не говорим, а това една високорискова дейност, която изпълняваме на територията на страната. През 2017 година имаме над 67 такива случая за съдействие“, отбеляза Цолов.\r\nОтносно настъпващия зимен период, той каза, че военнослужещите от Сухопътните войски са готови за изпълнение на задачи при сложни метеорологични условия.\r\nТони МИХАЙЛОВ", "date": "2017.11.16", "title": "Бригаден генерал Валери Цолов: Окомплектоването с военнослужещи във военните формирования от Сухопътните войски е на санитарния миниум"}
{"url": "http://www.focus-news.net/news/2017/11/16/2457847/veliko-tarnovo-zamestnik-kmetat-gancho-karabadzhakov-otkri-natsionalno-obuchenie-za-ravnopostavenost-na-polovete.html", "text": "Заместник-кметът на Велико Търново откри национално обучение на служители по равнопоставеност на половете от 28-те областни администрации в България. Това съобщиха от пресцентъра на Община Велико Търново. Двудневният форум в Старата столица се провежда според последните изменения в Закона за равнопоставеност на жените и мъжете, приет през 2016 г. Инициатор е Министерството на труда и социалната политика.\r\nГанчо Карабаджаков приветства участниците и организаторите и ги поздрави от името на кмета Даниел Панов. Той им благодари, че са избрали Старата столица за реализирането на инициатива, свързана с обществено значими въпроси.\r\nБългария е на първо място в Европа по брой жени, избрали да завършат образование в областта на информационните технологии, както и по брой дами, работещи в тези сектори. Средноевропейското ниво е 16%, а по двата индекса страната ни е с 27%, заяви във Велико Търново Ирина Иванова, началник отдел „Равни възможности и дискриминация” в Министерството на труда и социалната политика.", "date": "2017.11.16", "title": "Велико Търново: Заместник-кметът Ганчо Карабаджаков откри национално обучение за равнопоставеност на половете"}
{"url": "http://www.focus-news.net/news/2017/11/16/2457848/reuters-bivshiyat-premier-na-livan-hariri-shte-napusne-sauditska-arabiya-do-48-chasa.html", "text": "Очаква се бившият премиер на Ливан Саад ал Харири да напусне Саудитска Арабия до 48 часа, като източник близък до него е съобщил на Reuters, че той ще отлети в посока Париж, преди да се върне до Бейрут, за да подаде официално оставката си като премиер на страната.\r\nКакто агенция „Фокус“ вече информира, Харири подаде оставката си чрез телевизионно обръщение, направено от столицата на Саудитска Арабия – Рияд, на 4 ноември. В сряда той обяви, че приема поканата на Франция да пристигне в страната. Това предизвика ливанския президент Мишел Аоун да напише в социалната мрежа „Туитър“, че се надява правителствената криза в страната да приключи, когато бившият ливански премиер се завърне в Бейрут. Държавният глава отказа да приеме оставката на Харири, докато той не се завърне в страната, за да я подаде лично и да даде обяснение за мотивите си.\r\nСпоред агенцията, оставката на бившия премиер е тласнала Ливан в центъра на противостоянието между двете регионални сили Иран и Саудитска Арабия.\r\nПрезидентът на Ливан Аоун е заявил в четвъртък, че Ливан ще продължи да се придържа към политиката си на „деасоцииране, особено с арабските страни“. Политиката на деасоцииране на страната в общи линии означава въздържане от участие в регионалните конфликти.\r\nПревод и редакция:", "date": "2017.11.16", "title": "Reuters: Бившият премиер на Ливан Харири ще напусне Саудитска Арабия до 48 часа"}
{"url": "http://www.focus-news.net/news/2017/11/16/2457849/burgas-okolo-150-dushi-sa-posetili-kabineta-za-otkazvane-na-tyutyunopusheneto-kam-rzi-ot-nachaloto-na-godina-do-septemvri.html", "text": "Около 150 души са посетили кабинета за отказване на тютюнопушенето към РЗИ-Бургас от началото на година до септември. В това число влизат и консултираните хора от мобилни екипи. Това каза за Радио „Фокус“-Бургас Елица Карагьозова, говорител на Регионалната здравна инспекция в черноморския град по повод 16 ноември - Международен ден с борба с тютюнопушенето. Кабинетът е достъпен за всеки. Хората могат да получат информация и консултация от лекар, които са безплатни. Прилага се тест, с който се установява нивото на никотинова зависимост. Оказва се и психологична помощ и подкрепа. Не се предлагат медикаменти за отказване на цигарите. „Обикновено първите три седмици са най-тежки. Ако човек издържи около три месеца, то почти е сигурно да се каже, че е успял“, каза Карагьозова. Извършват се и групови консултации.\r\nМеждународният ден с борба с тютюнопушенето се отбелязва всеки трети четвъртък от месец ноември. Мотото на кампанията тази година е „Пушенето и ти“. „Призовава се всеки пушач да опита да положи началото на отказване на цигарения дим. Само по себе си тютюнопушенето е поведенчески фактор с изключително неблагоприятни здравни последици и е една от най-важните причини за инвалидизиране, преждевременна смърт“, каза Карагьозова. По думите й никотинът е основното токсично вещество в цигарите. „Отравянето с него не е остро и незабавно, а хронично и с тежки последици за здравето. Той е смъртоносна отрова и предизвиква зависимост към цигарите“, каза говорителят на здравната инспекция. Другата отрова е катранът. „Той представлява маслена комбинация от 60, които причиняват рак, уврежда белодробните тъкани и оцветява пръстите и зъбите“, добави Карагьозова. Въглеродният оксид е силно отровен газ, който не позволява на червените кръвни клетки да пренасят кислорода от белия дроб до тъканите. Тютюнопушенето причинява белодробни заболявания, болести на сърдечно-съдовата система, мозъчно-съдова болест, инсулт, атеросклероза; злокачествени заболявания, остеопороза; увреждане на репродукцията; импотентност, стерилитет; ранна менопауза; преждевременно раждане, аборт. Средната загуба на живот при пушачите е 8 години.\r\nМария РУСЕВА", "date": "2017.11.16", "title": "Бургас: Около 150 души са посетили кабинета за отказване на тютюнопушенето към РЗИ от началото на година до септември"}
{"url": "http://www.focus-news.net/news/2017/11/16/2457850/pregled-na-mezhdunarodnite-novini-do-18-chasa-agentsiya-fokus.html", "text": "Тристранната среща за Сирия между Турция, Русия и Иран ще бъде проведена на 22 ноември в черноморския курорт Сочи.\r\nТурският държавен глава Реджеп Тайип Ердоган ще вземе участие в срещата в руския курорт, където се срещна в понеделник с руския си колега Владимир Путин. Представителите на Анкара, Москва и Техеран ще обсъдят ситуацията в Сирия. Иранският президент Хасан Роухани също се очаква да присъства на събитието, организирано от Путин, допълни източникът.\r\nТурция, Русия и Иран, са страните гаранти, които през декември 2016 г. посредничиха за постигането на прекратяване на огъня в Сирия. Последваха мирните преговори в Астана, Казахстан, които се провеждат паралелно с тези в Женева, организирани под егидата на ООН за намиране на политическо решение на шестгодишния граждански конфликт в близкоизточната република.\r\n*** Радио „Гласът на Америка“ (Voice of America) и „Радио Свободна Европа“ (Radio Free Europe), финансирани от САЩ, са сред първите медии, които вероятно ще бъдат регистрирани като „чуждестранни агенти“ в Русия по силата на новия закон, приет в сряда.\r\n„На 15-16 ноември Министерството на правосъдието на Руската федерация е изпратило писма до „Гласът на Америка“, „Радио Свободна Европа“, „Кавказ.Реалии“, „Крым.Реалии\", „Сибирь.Реалии“ и телевизионния канал „Настоящее Время\" за възможното им признаване за чуждестранни агенти“, се казва в официалното съобщение от правосъдното министерство в Москва.Агенция „Фокус“ припомня: \r\nВ сряда депутатите от Държавната дума на Руската федерация приеха на трето четене закона, съгласно който чуждестранните средства за масова информация в страната, финансирани зад граница, ще бъдат признати за „чуждестранни агенти“.\r\nПромените предвиждат промяна на статута на средствата за масова информация, в резултат на което за тях ще важат същите ограничения и задължения, които сега са в сила за чуждестранните нетърговски организации, които получават средства извън Русия.\r\n„Юридическите лица, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка.\r\n***  Европейският съюз няма да позволи на Сърбия да стане пълноправен член на Общността без правно обвързващ документ, с който да бъде регламентиран краят на процеса на нормализиране на отношенията между Белград и Прищина. Това заяви държавният глава на Сърбия Александър Вучич в четвъртък.\r\nСъответното изявление сръбският президент направи след посещение в Брюксел, уточнява агенцията.\r\n*** Председателят на Европейския съвет Доналд Туск ще попита Тереза Мей, как смята да постигне изискванията на ЕС преди средата на декември, за когато е планирана срещата на върха на ЕС, на която трябва да се вземе решение, дали да бъде отворена преговорната глава за търговските отношения след раздялата между двете страни през март 2019 година. Той ще направи това по време на срещата им в кулоарите на срещата на върха на ЕС в шведския град Гьотеборг по въпросите на заетостта и социалната политика.\r\nИзточник на агенцията от Брюксел е съобщил, че ЕС е започнал вътрешна подготовка за начало на преговорния процес по търговията след декември, но е добавил, че „Туск ще информира Мей, че този позитивен сценарий не е даденост и за него трябва да бъде свършена още много работа, в краткото време, което остава“.\r\nОсвен това, председателят на Европейския съвет ще попита британския премиер какви са плановете на Обединеното кралство за осъществяването на прогрес по трите ключови теми от първата фаза на преговорите, най-вече за средствата, които Великобритания дължи към европейския бюджет.  Очаква се бившият премиер на Ливан Саад ал Харири да напусне Саудитска Арабия до 48 часа, като източник близък до него е съобщил , че той ще отлети в посока Париж, преди да се върне до Бейрут, за да подаде официално оставката си като премиер на страната.\r\nКакто агенция „Фокус“ вече информира, Харири подаде оставката си чрез телевизионно обръщение, направено от столицата на Саудитска Арабия – Рияд, на 4 ноември. В сряда той обяви, че приема поканата на Франция да пристигне в страната. Това предизвика ливанския президент Мишел Аоун да напише в социалната мрежа „Туитър“, че се надява правителствената криза в страната да приключи, когато бившият ливански премиер се завърне в Бейрут. Държавният глава отказа да приеме оставката на Харири, докато той не се завърне в страната, за да я подаде лично и да даде обяснение за мотивите си.\r\nСпоред агенцията, оставката на бившия премиер е тласнала Ливан в центъра на противостоянието между двете регионални сили Иран и Саудитска Арабия.\r\nПрезидентът на Ливан Аоун е заявил в четвъртък, че Ливан ще продължи да се придържа към политиката си на „деасоцииране, особено с арабските страни“. Политиката на деасоцииране на страната в общи линии означава въздържане от участие в регионалните конфликти.", "date": "2017.11.16", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/11/16/2457851/vidin-vazstanoveno-e-dvizhenieto-po-pat-i-1-vidin-montana-v-uchastaka-mezhdu-dimovo-i-bela.html", "text": "Възстановено е движението по път I-1 Видин-Монтана в участъка между Димово и Бела. Това съобщиха от пресцентъра на Агенция \"Пътна инфраструктура\".", "date": "2017.11.16", "title": "Видин: Възстановено е движението по път I-1 Видин-Монтана в участъка между Димово и Бела"}
{"url": "http://www.focus-news.net/news/2017/11/16/2457852/gabrovo-do-50-metra-e-namalena-vidimostta-na-prohoda-shipka-poradi-magla.html", "text": "До 50 метра е намалена видимостта на прохода „Шипка“ поради  мъгла. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 10 градуса. Пътните настилки са предимно мокри. На прохода „Шипка“ е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-вр.“Шипка“ трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nВ участък от път Драгановци-Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти.\r\nДо 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nНа път Палаузово-Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.11.16", "title": "Габрово: До 50 метра е намалена видимостта на прохода „Шипка“ поради мъгла"}
{"url": "http://www.focus-news.net/news/2017/11/16/2457853/glavniyat-prokuror-sotir-tsatsarov-dokladat-na-ek-e-nay-dobriyat-do-momenta-i-za-parvi-pat-ne-se-davat-novi-preporaki-kolkoto-i-da-se-spekulira.html", "text": "Докладът е най-добрият от момента, в който Механизъм е започнал да функционира. Това каза пред журналисти в Народното събрание главният прокурор Сотир Цацаров за последния доклад на ЕК за напредъка на България по Механизма за сътрудничество и оценка, предаде репортер на Агенция „Фокус“. „Съвсем ясно показва, че ако темпът на всичко, което се прави в страната продължи по този начин, до края на мандата на комисията, България ще съумее да излезе от Механизма за сътрудничество и проверка“, заяви той. „За първи път не се дават нови препоръки. Колкото и някой да спекулира, че докладът бил шамар или, че би трябвало да се преведе от брюкселски на български език в крайна сметка изказванията показват, че Механизмът и докладите продължават да бъдат инструмент за вътрешнополитически борби“, коментира главният прокурор. „Тези оценки са нещо нормално. Вече свикнахме с това, че Механизмът до известна степен загуби от това, че от полезно средство се превърна във вътрешнополитически инструмент“, обясни Сотир Цацаров. „Отчетен е напредък, в крайна сметка се посочват и съвсем ясни перспективи за приключване на Механизма“, каза още той. \r\nБиляна ИВАНОВА", "date": "2017.11.16", "title": "Главният прокурор Сотир Цацаров: Докладът на ЕК е най-добрият до момента и за първи път не се дават нови препоръки, колкото и да се спекулира"}
{"url": "http://www.focus-news.net/news/2017/11/16/2457854/d-r-vyara-tserovska-kmet-na-pernik-imame-nay-niskata-u-nas-bezrabotitsa-ot-45-problemat-e-lipsata-na-kadri-a-ne-na-rabotni-mesta.html", "text": "Имаме най-ниската безработица – 4,5%. Това каза в интервю за Агенция „Фокус“ кметът на Община Перник д-р Вяра Церовска по повод две години от встъпването ѝ в длъжност като градоначалник. „Има работни места. Заплатите са тези, които може би не удовлетворяват хората, за да останат тук. Но безработицата е бих казала може би най-ниската в страната. Нашият проблем по-скоро е липса на кадри, отколкото на работни места“, коментира д-р Церовска. По думите й това е демографският проблем на страната и той се решава с по-добри условия и заплати. „Знаете, че в последните години това, което всяка година се променя, е минималната работна заплата и прагът на осигуряване. Това, колкото и да е трудно на работодателя, на практика е факт. Това са пътищата – подобряване на условията на труд, възможност за кариерно развитие и по-добро заплащане. Това не е само проблем на Перник, а на цялата икономика на държавата“, допълни кметът на града. \r\nКато визия за следващите две години от мандата й тя открои довършването на започнатите проекти и изрази надежда наистина да успеят да ги осъществят. „Имаме трудната задача да се справим с тежкото финансово състояние на Община Перник, което колкото и да ни ограничава, ни кара да се съобразяваме във всеки един момент и във всяко едно наше действие. Надявам се да можем да преобразим града. Успяхме да го направим по-чист, да подобрим транспорта, въпреки голямата съпротива, която получихме. Надявам се да успеем да реализираме това, което сме обещали. Да работим за спорта. Дотук имаме 10 спортни площадки, 5 реализирани и 3 в готовност детски площадки. Да работим за това хората да се чувстват добре в своя град, квартал и дом. Мисля, че ще се постараем да го постигнем“, каза още Вяра Церовска.", "date": "2017.11.16", "title": "Д-р Вяра Церовска, кмет на Перник: Имаме най-ниската у нас безработица от 4,5% - проблемът е липсата на кадри, а не на работни места"}
{"url": "http://www.focus-news.net/news/2017/11/16/2457855/brig-gen-valeri-tsolov-avtoritetat-koyto-suhopatnite-voyski-zavoyuvaha-zad-granitsa-pokazva-che-natrupaniyat-opit-spomaga-za-provezhdane-na-efektivna-podgotovka.html", "text": "Авторитетът, който Сухопътните войски завоюваха в операции зад граница, показва, че натрупаният през годините опит и поуките от практиката спомагат за изготвяне на адекватни програми, провеждане на ефективна подготовка и за успешното изпълнение на задачите на контингентите. Това каза в интервю за Радио „Фокус“ – Пловдив бригаден генерал Валери Цолов, заместник-командир на Сухопътните войски. Той посочи, че основният контингент, който участва в мисиите извън територията на страната, е от Сухопътни войски. „Военнослужещите от Сухопътните войски съставят близо 80% от състава на българските контингенти зад граница. Подготовката и участието в задачи по мисия „Подкрепа на международния мир и сигурност” през тази година беше една от основните задачи, стоящи за изпълнение пред формированията от Сухопътните войски. Контингентите от Сухопътните войски успешно изпълняваха задачите си зад граница. Отличните отзиви на командирите, в чийто интерес действаха нашите формирования, станаха постоянна практика наред с факта, че много български военнослужещи се удостояват с награди от чужди правителства. Отлични отзиви има и от колегите от Съвместното командване на силите, под чието оперативно и административно ръководство се намират нашите военни контингенти след завършване на сертифицирането и издаването им за изпълнение на мисията. Сухопътни войски гледаме изключително отговорно на изпълнението на тази задача, защото тя спомага за повишаване на нашия авторитет“, подчерта бриг. ген. Валери Цолов.\r\nПо отношение на бойната подготовка на Сухопътните войски през 2017 година, той посочи, че усилията са били насочени основно за изпълнение задачите и по трите мисии на Въоръжените сили, с акцент на задачите по мисия „Отбрана”. „От началото на годината формированията проведоха повече от 120 тактически (тактико – специални, командно – щабни ) учения и тактически учения с бойни стрелби. Върховият момент беше, когато Сухопътните войски участвахa в седем от ученията в рамките на най-голямото за 2017 година  учение “SABER GUARDIAN-17”. Оценките, които получихме по време на учението ни карат да мислим, че ние сме на правия път по отношение прилагане на някои нови форми в обучението на личния състав, дават ни увереност да продължим по-нататък. 2017-та завършва, ние вече се готвим за 2018 година. Може да се каже, че ученията ще бъдат в същата интензивност, като по-различни ще бъдат само формите и специфичните задачи, които ще се отработват“, каза още бриг. ген. Валери Цолов. По думите му в изпълнение на Плана за съвместна българо-американска подготовка и учения през 2017 година и споразумението между Правителството на Република България и Правителството на САЩ за сътрудничество в областта на отбраната, са били планирани и проведени 17 съвместни подготовки и курсове за преподготовка. Военнослужещи от Сухопътните войски, съвместно със свои колеги, са участвали и в съвместни подготовки и многонационални учения в чужбина.\r\nТони МИХАЙЛОВ", "date": "2017.11.16", "title": "Бриг. ген. Валери Цолов: Авторитетът, който Сухопътните войски завоюваха зад граница, показва, че натрупаният опит спомага за провеждане на ефективна подготовка"}
{"url": "http://www.focus-news.net/news/2017/11/16/2457856/sport-rodzhar-federer-pobedi-marin-chilich-s-21-seta-v-london.html", "text": "Роджър Федерер победи с 2:1 сета Марин Чилич, в мач от група „Борис Бекер“ на финалния турнир за сезона  на световната тенис асоциация в Лондон. Тази среща беше без значение за крайното класиране в групата, тъй като още преди нея беше ясно, че швейцарецът ще завърши на първо място, а хърватинът отпада. Днес от 22 часа ще се играе мачът между Александър Зверев и Джак Сок, като победителят в него ще е съперник на Григор Димитров в полуфинала на турнира.", "date": "2017.11.16", "title": "Спорт: Роджър Федерер победи Марин Чилич с 2:1 сета в Лондон"}
{"url": "http://www.focus-news.net/news/2017/11/16/2457857/shumen-ekspertniyat-savet-po-naimenovaniyata-dade-saglasie-priyutat-za-bezdomni-zhivotni-v-grada-da-nosi-imeto-na-zhurnalista-i-prirodozashtitnik-tonka-petrova.html", "text": "Експертният съвет по наименованията даде съгласие приютът за бездомни животни в Шумен да носи името на Тонка Петрова, журналист и природозащитник, предаде репортер на Радио „Фокус“- Шумен. Предложението е на вестник „Шуменска заря“, от чийто екип беше Тонка Петрова. „Любовта на Тонка Петрова към животните бе огромна и целият ѝ живот бе свързан с грижата към четириногите. Към работата си в Общинския приют за бездомни животни тя се отнасяше с много отговорност и всеотдайност. Именуването на приюта на името на известната шуменска природозащитничка ще бъде знак на признателност към нейната неуморна дейност и почит към паметта ѝ“, се посочва в предложението на екипа на вестника. То е подкрепено от роднините на Тонка Петрова, както и от приюта. „Тонка Петрова работи за създаването и нормалната работа на приюта, тя е пример за всички нас, нейният принос за грижата за бездомните животни надхвърля рамките на град Шумен с работата ѝ по разработване на нормативната уредба за развитието на Общинските приюти в страната“, се посочва в становището на Дария Георгиева, директор на приюта за бездомни животни. По време на обсъждането бе посочено, че приносът на Тонка Петрова и грижата ѝ към четириногите са безспорни, но бяха изказани притеснения доколко е редно един приют за бездомни животни да носи името на личност и дали това по някакъв начин няма да компрометира името ѝ. Бета Хараланова, гл.асистент в Регионален исторически музей - Шумен посочи, че е направила справка и не е открила приюти у нас, които да са именувани на хора. Според проф. Ивелина Савова от Шуменския университет това не трябва да бъде притеснение да се направи прецедент. „Името на Тонка Петрова ще бъде в кавички, т.е. то ще е символно, а що се отнася до любовта и грижата към животните, по-добър символ в случая няма“, каза проф. Савова. Предложението беше гласувано единодушно. То ще бъде внесено като докладна записка за гласуване от Общинския съвет.  Експертният съвет по наименованията разгледа и заявление от „Автомагистрали – Черно море” АД и реши да им бъде даден административен адрес по кадастрален номер.\r\nИвелина ИВАНОВА", "date": "2017.11.16", "title": "Шумен: Експертният съвет по наименованията даде съгласие приютът за бездомни животни в града да носи името на журналиста и природозащитник Тонка Петрова"}
{"url": "http://www.focus-news.net/news/2017/11/16/2457858/glavniyat-prokuror-sotir-tsatsarov-minaha-godini-i-privatizatsionnite-sdelki-otshumyaha-spravedlivost-vse-pak-tryabva-da-ima.html", "text": "Години минаха и приватизационните сделки отшумяха. Все пак някаква справедливост трябва да има. Това каза пред журналисти в Народното събрание главният прокурор Сотир Цацаров във връзка със заявката на ГЕРБ за промяна на Конституцията за престъпленията по време на приватизацията, предаде репортер на Агенция „Фокус“. „Когато законопроектът за изменение на Конституцията бъде факт тогава може да бъде коментиран“, уточни той. „Справедливостта малко или много по никакъв начин не е била въздадена. Колко са приватизационните сделки, които са били включени при изключително изгодни условия и за държавата и за приватизатора“, попита главният прокурор. „2-3 години след това са изменени с анекси, в които изискванията или задълженията на приватизатора просто са смалени, отпаднали“, обясни той. На въпрос как ще коментира законопроекта за банковата несъстоятелност на ДПС, Сотир Цацаров посочи: „Това не е нещо, което главният прокурор трябва да коментира“. \r\nБиляна ИВАНОВА", "date": "2017.11.16", "title": "Главният прокурор Сотир Цацаров: Минаха години и приватизационните сделки отшумяха, справедливост все пак трябва да има"}
{"url": "http://www.focus-news.net/news/2017/11/16/2457859/d-r-vyara-tserovska-kmet-na-pernik-krepostta-krakra-e-golyamoto-izlagano-ochakvane-na-pernichani.html", "text": "Крепостта „Кракра“ е голямото излъгано очакване на перничани. Това каза в интервю за Агенция „Фокус“ кметът на Община Перник д-р Вяра Церовска по повод две години от встъпването й в длъжност като градоначалник. „Що се отнася до туризма, това е моята болна тема. Мисля, че това е голямото излъгано очакване на перничани – крепостта „Кракра“. Това е крепост с хилядолетна история, последната паднала пред столицата на България. За жалост, тя в момента е с пластмаси и винкел, но развитието на тази крепост, връщането й към историята й такава, каквато е била, възраждането на тези обекти, за които има археологически и достоверни данни, възможността те да бъдат показани наново в този вид, в който са съществували, историята, разгръщането на легендата за „Кракра“, мисля, че това е бъдещето на нашия град“, коментира д-р Церовска. По думите й няма турист, който да посети забележителности в София, да разбере за една такава крепост, която се намира в близост, и да не прояви интерес. \r\n„Друга възможност за туризъм е безспорно маскарадният фестивал „Сурва“, който е най-голям на Балканите. Знам, че интересът към него е огромен не само защото се знае, че е част от нематериалното културно наследство на ЮНЕСКО, но и защото е неповторим по своя характер, автентичен, запазва и показва традиции, маски – такива, каквито са били. Сигурна съм, че всяка година туристите ще бъдат повече. Това е един специален празник, не само за Перник, в който участват поколения заедно, в който всички вярват и който заразява със своята магия. Бих искала да Ви кажа, че наскоро проверих в Интернет и в Италия има туристическа агенция, която предлага туризъм за три дни специално във връзка с маскарадния фестивал „Сурва“, допълни д-р Церовска. Според нея това е наистина едно от забележителните събития на Перник, които си заслужава да се видят. „Знам, че хората, които са го видели веднъж, се връщат пак и пак, защото заедно с него има и други съпътстващи мероприятия, които представляват интерес“, каза още кметът на Община Перник.", "date": "2017.11.16", "title": "Д-р Вяра Церовска, кмет на Перник: Крепостта „Кракра“ е голямото излъгано очакване на перничани"}
{"url": "http://www.focus-news.net/news/2017/11/16/2457860/rumen-georgiev-asotsiatsiya-na-mlekoproizvoditelite-okolo-15-sa-faliralite-kravefermi-v-oblast-pazardzhik.html", "text": "Около 15 млекопроизводители в областта вече са приключили дейността си, което като количество не е никак малко, съобщи за Радио „Фокус“-Пазарджик Румен Георгиев, председател на Асоциацията на млекопроизводителите в област Пазарджик. Има още ферми, които са в процес на приключване. Големият проблем е, че няма търсене на животни и това е единствената причина, която ги забавя. „За съжаление, бърз изход от тази кризисна ситуация не се вижда“, коментира Георгиев. „Единственото възможно решение за излизане от кризата, според него, е да се разреши на фермерите не да обработват 20% от млякото, а да могат да се реализират 100% от млякото като продукт, за да има голямо количество ферми, които да изкарват тяхна продукция на пазара и на много по-ниска цена от сегашната“, уточни той. Според него тогава би имало истинска конкуренция, а в момента конкуренция няма. „Мандрите си знаят, че предлагаме на тази цена мляко и в момента се внася мляко от чужбина на цена 1.05 лв./л, а на българския фермер дават 0.75лв./л“, допълни Георгиев. Той каза също, че мандрите изкуствено задържат изкупната цена на млякото на 0.75лв./л, а някъде и на 0.65 лв./л, за да могат да си свалят себестойността на литър мляко. Това е изкуствено задържане на изкупната цена, която ощетява млекопроизводителите и те губят мотивация за работа.\r\nСветлана ЕЛЕНКИНА", "date": "2017.11.16", "title": "Румен Георгиев, Асоциация на млекопроизводителите: Около 15 са фалиралите кравеферми в област Пазарджик"}
{"url": "http://www.focus-news.net/news/2017/11/16/2457861/d-r-vyara-tserovska-kmet-nedostatachnite-sredstva-sa-golemiyat-problem-na-obshtina-pernik-pravim-vsichko-vazmozhno-da-imame-po-dobra-sabiraemost-i-dobre-obmisleni-dogovori.html", "text": "Средствата са големият проблем на Община Перник и правим всичко възможно да имаме по-добра събираемост и добре обмислени договори, които да не надвишават възможностите ни. Това каза кметът на Перник д-р Вяра Церовска в интервю за Агенция „Фокус“  по повод отчета ѝ за двете години управление. „Това е най-голямото предизвикателство пред мен, тъй като общината наистина има огромни задължения, несъответстващи на възможностите ѝ да ги изплати. Оказва се, че непрекъснато изникват такива стари задължения“, обясни кметът. Д-р Церовска даде за пример това, че в периода 2010-2015 г. са натрупани задължения към НАП в размер на 3,5 млн. лв., като лихвата по тези средства за осигуряване на работещи лица е 20%. \r\n„Това означава, че каквото и да направим, каквото и да постигнем с намаляване на средствата по договори с икономии, с намалено възлагане на дейности, трудно бихме могли да постигнем сума, с която да можем да разплатим тези задължения. Освен това имаме задължения, които да по безлихвените кредити, по финансови корекции, по овърдрафт, който наследихме, по чл. 60 и чл. 64 Закона за управление на отпадъците към Министерство на околната среда и водите, свързани с отчисления, които наследихме в размер на 5,9 млн. лв.“, каза още Церовска. Според нея част от финансовите проблеми на общината са свързани и с това, че средствата, които постъпват към нея, са наистина твърде малко. \r\n„Това, което правим, е бюджет на възможностите, които винаги ще бъдат по-различни от бюджета на другите общини заради задълженията, които сме наследили“, обясни тя. \r\nПо думите ѝ Община Перник е доста голямо предизвикателство пред всеки кмет и екип и изминалите две години са били изпълнени с изключително много труд, отговорности и работа. „Смятам, че се постарахме в голяма степен да обхванем възможностите, които общината има за реализиране на проекти по отношение подобряване на инфраструктурата и строителството в общината. Постарахме се да се запознаем с проблемите във всички сфери и да обърнем внимание на всяка една от тях. Надявам се да сме успели, но това все пак са само две години. Знам, че се иска и търпение, и отговорност, и много усилия, за да можем наистина да постигаме успехите, които нашите съграждани очакват. Поне се надявам, че обликът на Перник е малко по-различен“, отбеляза кметът.", "date": "2017.11.16", "title": "Д-р Вяра Церовска, кмет: Недостатъчните средства са големият проблем на Община Перник, правим всичко възможно да имаме по-добра събираемост и добре обмислени договори"}
{"url": "http://www.focus-news.net/news/2017/11/16/2457862/nachalnikat-na-generalniya-shtab-na-izrael-iskame-da-spodelyame-razuznavatelni-danni-sas-sauditska-arabiya-za-da-se-protivopostavim-na-iran.html", "text": "Израел иска да споделя разузнавателни данни със Саудитска Арабия, за да се противопостави на Иран, заяви началникът на Генералния щаб на Израел Гади Айзенкот, цитиран от израелското издание The Jerusalem Post, което се позовава на думите му, изказани в интервю пред саудитска медия.\r\n„Готови сме да си обменяме опит със Саудитска Арабия и други умерени арабски страни, както и да споделяме разузнавателна информация, за да се противопоставим на Иран“, каза той в рядко интервю за базирания в Лондон саудитски вестник „Елаф“. Според неговите думи, двете страни имат много общи интереси.\r\n„При американския президент Доналд Тръмп се появи възможност за формирането на нов международен съюз в региона. Трябва да създадем нов всеобхватен стратегически план за блокирането на заплахата от страна на Иран“, обясни Айзенкот, като подчерта, че разрастването на влиянието на Ислямската република в региона на Близкия Изток е заплаха за Ерусалим и Рияд.\r\n„Иран има планове да установи контрол върху Близкия Изток чрез създаването на две шиитски дъги“, заяви генерал-лейтенантът. „Първата тръгва от Иран и минава през Ирак, за да завърши в Сирия и Ливан, а втората минава през Персийския залив, през Бахрейн и стига до Червено море в Йемен. Ние трябва да предотвратим това“.\r\nАйзенкот, който участва в годишната конференция на началниците на Генерални щабове, проведена във Вашингтон през октомври, заяви пред „Елаф“, че изказването на саудитския представител относно Иран „се припокрива“ с израелската позиция по въпроса.\r\nПревод и редакция:", "date": "2017.11.16", "title": "Началникът на Генералния щаб на Израел: Искаме да споделяме разузнавателни данни със Саудитска Арабия, за да се противопоставим на Иран"}
{"url": "http://www.focus-news.net/news/2017/11/16/2457863/za-nezakonosaobrazna-deynost-nad-rudnik-oranovo-signalizira-kmetat-na-simitli-apostol-apostolov-obzor.html", "text": "За незаконосъобразна дейност над рудник „Ораново“ сигнализира кметът на Симитли Апостол Апостолов, след поредния трагичен инцидент в мината. Това се случи по време на пресконференция, която се проведе на 16 ноември в заседателната зала на Общинска администрация – Симитли.  Според кмета Апостолов този процес е започнал през юни 2017 година. „На 24 юли в Община Симитли получаваме жалба, относно това, което се случва в района, от жители на квартал „Ораново“. На 27 юли изпращаме проверка от „Строителния отдел“ към Общината в местността „Делвино“, която установява, че се извършват изкопни работи. На 28 юли от Община Симитли поискахме информация от ръководството за това, което се случва. Изпратихме и писмо до Министерството на енергетиката с питане за дейностите, които се извършват в мината“, каза още Апостол Апостолов. Той добави, че на 28 август в Община Симитли постъпва копие от годишен работен проект за дейностите, които се извършват в мината, но без технически проект и разрешително за строеж. „За нас това е нарушение, защото те са длъжни да имат тези две неща. Още повече, че това е обект от втора или трета категория строителство“, коментира още Апостолов. Той допълни, че на 13 септември в Община Симитли е постъпило копие от годишен работен проект за 2017 година, изпратено от Министерството на енергетиката, където също липсва разрешително за строеж и технически проект за изграждане на отводнителни канали и извършване на изкопни дейности в близост до лозята. Кметът Апостолов добави, че по-късно е назначил втора проверка, която е установила, че продължават изкопните работи, затова са били сезирани, на 26 септември, ДНСК и РДНСК, които също правят проверка, но все още няма заключение от нея. Той заяви, че според проверките и събраните данни от експертите към Общината е констатирано, че над мината се копае по способ за открит рудник. „Искам да отбележа, че ние не твърдим, че се прави открит рудник, но се копае по този способ“, подчерта Апостолов. Той добави, че по въпроса от рудника са казали, че всъщност дейностите, които се извършват над мината са свързани с прокарване и направа на отводнителни траншеи, при които се иззема и малко количество въглища, разрешени от Министерството на енергетиката. „Ние нямаме нищо против, ако наистина се правят отводнителни дейности за обезопасяване на рудника, но като неспециалисти, това което виждаме ни тревожи. Според нас там в момента се добиват въглища по открит способ – нещо, което бе потвърдено и от бивши миньори, които също направиха оглед“, уточни Апостолов. Той подчерта, че мина „Ораново“ няма разрешително за добиване на въглища по този начин. Заради незаконосъобразните дейности, които се извършват над мина „Ораново“ е възможно да се получи срутване или активизиране на свлачището в района на Симитли, за което Община Симитли алармира повече от 12 години, предупреди кметът Апостол Апостолов. „Ако свлачището се активизира е възможно да се стигне до това, че целият квартал „Ораново“, откъм страната на Градевската река вляво, може да бъде потрупан. Това не може да не ни безпокой нас, като общинска администрация“, подчерта Апостолов. Той добави, че се надява, че след поредния трагичен случай в рудника и това, което Общината е оповестила като данни, ще бъдат взети адекватни мерки от страна на институциите, за да не се излага на опасност живота и здравето на хората.\r\nСлед въпроси от представители на медиите в област Благоевград, кметът на Симитли Апостол Апостолов каза още, че чака да се срещне и с премиера Бойко Борисов, за да обсъдят казуса. „Като цяло с него искам да обсъдя ситуацията в рудник „Ораново“, тъй като за последните години имаме 9 смъртни случая, а над 34 души са ранени. Всичко това не може да не ни притеснява и както казват дори самите проверяващи – възможно е случващото се да е вследствие на немарливо отношение и лоши условия на труд, чисто човешки фактори. Все пак съгласете се, че 9 смъртни случая са доста“, подчерта Апостолов. Той заяви, че в цялата история на мината, преди тя да бъде отдадена на концесия, има само 1 или 2 смъртни случая за над 50 години. „А сега само за последните 7-8 години виждате какво се случва. Мисля, че всички ще се съгласите, че ние не може да останем безучастни, защото живота на хората е най-важен“, коментира Апостолов. Кметът заяви, че част от експертите, които проверяват мината през вчерашния ден са се срещнали с него и с част от общинското ръководство, като са ги уверили, че след смъртния случай в мината от 2013 година, тя подлежи на сериозна проверка. „Казаха ни още, че към днешна дата условията на труд в рудника са много по-добри от това, което е било преди. Мината щяла да се превърне в образцова след няколко години. Те предложиха дори от време на време да се прави „Ден на отворените врати в мина „Ораново“, за да може всички, които имат интерес, да се уверят в това как и в какви условия се работи. Ние също подкрепяме тази идея, защото така ще спрат всички спекулации“, отбеляза Апостолов.  Кметът на Симитли обясни, че относно изкопните работи над рудника, експертите  не са успели да кажат пред Общината дали трябва да има задължителен план проект с нея, тъй като договорите били търговска тайна. „РИОСВ, също не могат да наблюдават концесията. Единствените, които могат да проверят са Министерството на енергетиката, които след като има нов смъртен случай дойдоха. След замерванията, които направиха вчера, все още не знаят кога ще могат да имат резултат дали е законно или незаконно“, посочи Апостолов. Кметът на Симитли подчерта, че Общината работи много добре с всички инвеститори, които се намират на нейна територия. „Изключение прави ръководството на мина „Ораново“, с което имаме много труден диалог. За нас в момента е изключително обезпокоително, че ръководството на рудника отказва да ни предоставя документи, които искаме и се получава така, че те си правят каквото си искат“, допълни Апостолов. Кметът на Симитли каза още, че това е една от най-трудните мини за работа, затова трябва да се мисли много върху условията на труд в нея. По повод появили се твърдения в някои медии, че Симитли не работи добре с държавните институции, кметът заяви, че няма нищо такова и всъщност Общината се разбира перфектно с всички институции.\r\nЛивия НИНОВА", "date": "2017.11.16", "title": "За незаконосъобразна дейност над рудник „Ораново“ сигнализира кметът на Симитли Апостол Апостолов (ОБЗОР)"}
{"url": "http://www.focus-news.net/news/2017/11/16/2457864/greek-reporter-petima-dushi-prodalzhavat-da-sa-v-neizvestnost-sled-navodnenieto-v-atika.html", "text": "Един от шестте души, които бяха обявени за изчезнали, е намерен жив и в добро здраве от спасителните екипи. Съобщението за изчезването му бе направено от негови близки,  предава Greek Reporter.\r\nТой е открит в спасителите в колата си, в близост до къщата си в района на Агиос Йоанис в Мандра.\r\nПревод и редакция:", "date": "2017.11.16", "title": "Greek Reporter: Петима души продължават да са в неизвестност след наводнението в Атика"}
{"url": "http://www.focus-news.net/news/2017/11/16/2457865/bozhidar-mihaylov-regionalna-sluzhba-po-zaetostta-varna-protsentat-registrirana-bezrabotitsa-namalyava-ustoychivo.html", "text": "Процентът регистрирана безработица намалява устойчиво. Това каза в интервю за Радио „Фокус“ – Варна Божидар Михайлов, директор на Регионалната служба по заетостта във Варна. Към края на месец октомври за територията, обслужвана от Дирекция „Регионална служба по заетостта“ – Варна, процентът безработица е 6.3. В този процент се включват областите Шумен, Варна и Добрич. За област Варна безработицата в края на месец октомври е 4.5%, а за община Варна – 3%, допълни Божидар Михайлов. „Отчетите показват, че спрямо миналата година нивата са с около 1% по-ниски за същия период“, каза още Божидар Михайлов. Според анализите на дирекцията нивата на безработица намаляват устойчиво поради това, че все по-голям брой фирми решават да задържат по-дълго време работниците, които са наели. Това са най-вече фирми от туристическия бранш. „Разкриват се и доста работни места, свързани с ремонт, производство, строителство. Там също се създадоха устойчиви работни места, хората не се освобождават и не напускат работа“, отбеляза Божидар Михайлов.\r\nМарияна ВАЛЕНТИНОВА", "date": "2017.11.16", "title": "Божидар Михайлов, Регионална служба по заетостта – Варна: Процентът регистрирана безработица намалява устойчиво"}
{"url": "http://www.focus-news.net/news/2017/11/16/2457866/tsveta-karayancheva-zamestnik-predsedatel-na-ns-bsp-ne-umeyat-da-otsenyavat-postignatite-ot-pravitelstvoto-dobri-rezultati.html", "text": "БСП с черногледото си вторачване не умеят да оценяват постигнатите от правителството добри резултати. Това заяви пред Радио „Фокус“ Цвета Караянчева, заместник-председател на Народното събрание. Като такива тя посочи половинпроцентния бюджетен дефицит за догодина с възможност до 2020 г. бюджетът да бъде балансиран, отпуснатите коледни надбавки за пенсионерите, програмата с помощи за майки и високата оценка на европейските институции към работата на кабинета. Караянчева бе категорична, че работата на парламента ще продължи и изрази надежда, че от ПГ на ВОЛЯ няма да я блокираt. „Бих прозовала колегите от ВОЛЯ да помислят и да подкрепят господин Главчев, а също така и да не подкрепят вота на недоверие, защото държавата трябва да бъде стабилна, предстои ни нещо много важно, за да не се изложим пред Европа. Няма как да се провали председателството, но има опасност да бъде компрометирано и точно това целят БСП, за да покажат колко не се справят управляващата коалиция“, коментира Цвета Караянчева и потвърди тезата, че от БСП и ДПС се стараят да помрачат доброто представяне на България през европредседателството, но изрази увереност, че ГЕРБ няма да го допусне.", "date": "2017.11.16", "title": "Цвета Караянчева, заместник-председател на НС: БСП не умеят да оценяват постигнатите от правителството добри резултати"}
{"url": "http://www.focus-news.net/news/2017/11/16/2457867/tass-ruskoto-posolstvo-vav-velikobritaniya-e-poiskalo-materiali-za-namesata-na-kremal-v-referenduma-za-brekzit.html", "text": "Посолството на Русия в Лондон е поискало от три университета изходни материали с доказателства за намесата на русия в референдума за Брекзит. Това съобщи руското дипломатическо представителство в отговор на въпрос от медиите за това, дали е запознато със споменатите в пресата изследвания на „британски учени“ за „руско влияние чрез социалните мрежи“ на резултата от референдума за излизане на Великобритания от ЕС, предава ТАСС.\r\n„За съжаление, британската преса практически винаги се позовава на непубликувани документи и други източници със закрит характер. Доколкото в последните публикации, касаещи се до руско-британските отношения, са направени лъжливи обвинения по наш адрес, то ние се обърнахме към съответстващите университети (Единбург и Суонзи във Великобритания и Бъркли в САЩ) с молба да ни изпратят изходните материали“, пише в отговор, публикуван на официалната интернет страница на посолството.\r\n„Предполагаме, че руските специалисти трябва да имат възможност да се запознаят с използваната от тях методология и да проверят изводите им. Отчитайки, че в момента тече антируска кампания, която се разрази след банкетната реч на Тереза Мей от 13 ноември, то ние смятаме, че възникват много въпроси относно тези документи, разбира се, стига те да не са секретни“, допълва се в съобщението.\r\nАгенция „Фокус“ вече предаде думите на британския премиер Тереза Мей, изказани по време на банкет, даван ежегодно от кмета на Лондон. Тя нападна остро Русия за, както тя твърди, намесата й на избори в Западни страни и обяви, че Кремъл е заплаха за европейския начин на живот.\r\nПревод и редакция:", "date": "2017.11.16", "title": "ТАСС: Руското посолство във Великобритания е поискало материали за намесата на Кремъл в референдума за Брекзит"}
{"url": "http://www.focus-news.net/news/2017/11/16/2457868/predstoyashti-sabitiya-v-stranata-za-17-noemvri-agentsiya-fokus.html", "text": "***\r\nОт 12.30 часа, в експозиционен център “Флора“, министърът на образованието Красимир Вълчев ще отговаря на въпроси на медиите след срещата си с кмета Димитър Николов. В програмата на министър Вълчев е включена още среща с академичното ръководство на университет „Проф. д-р Асен Златаров“, както и посещение на детска градина „Брезичка“ в к-с „Славейков“.\r\n***\r\nОт 09.00 часа ще започне заседанието на Народното събрание. \r\n***\r\nОт 09:00 часа в хотел „Рамада”  в конферентна зала Европа II, eт.2, бул.”Мария Луиза” № 131, гр. София, Институт по социални дейности и практики (ИСДП), съвместно с Омбудсмана на Република България, организират пресконференция на тема „10 години иновативни услуги за деца, жертви на престъпления” .\r\n***\r\nОт 09.30 часа IX състав на Специализирания наказателен съд ще проведе съдебно за заседание по делото срещу Галина Ц., Красимир Н., Мирослав Ч., Радостина Н., Йонгпин Д., обвинени в организиране и ръководене на организирана престъпна група. \r\n***\r\nОт 09:30 часа в Дома на Европа на ул. Г.С. Раковски 124 Национално представително проучване за обществените нагласи спрямо членството в Европейския съюз ще бъде обявено по повод навършването на десетилетие от присъединяването на България.\r\n***\r\nОт 09.30 часа XIII състав на Специализирания наказателен съд ще проведе заседание по делото срещу Петър М., Владислав П. и Мартин К., обвинени в организиране и ръководене на организирана престъпна група. \r\n***\r\nОт 10.30 часа, в Националния център по заразни и паразитни болести (НЦЗПБ) на бул. Янко Сакъзов 26, ще се проведе пресконференция в рамките на Световната седмица, посветена на отговорното прилагане на антибиотици (13-19 ноември 2017 г.) и Европейския ден на антибиотиците. \r\n***\r\nОт 10.30 часа XVIII състав на Специализирания наказателен съд ще проведе съдебно заседание по делото на Сашко П., Васил К. и Йорданка Х., обвинени в образуване и ръководене на организирана престъпна група. \r\n***\r\nОт 10.30 часа в Софийската опера и балет ще се проведе пресконференция, посветена на премиерата на балета \"Корсар\".\r\n***\r\nОт 11.00 часа в Перформ Бизнес Център, ул. „Позитано” № 2, ще се състои публично информационно събитие за представяне на проект „Реализиране на ЦАИС „Гражданска регистрация“ и ЦАИС „Адресен регистър“.\r\n***\r\nОт 11.00 часа в Националния исторически музей ще се проведе фестивал на индийската култура за деца - ”Индия, намаскар!”, по повод 70-годишнината от Независимостта на Индия.\r\n***\r\nОт 11.00 часа, в литературен клуб „Перото“ ще се проведе фондация „Нашите недоносени деца“ организира пресконференция по повод Световния ден на недоносените.\r\n***\r\nОт 12.00 часа в Съдебната палата „Група за чист въздух“ ще внесе обжалване пред Софийския апелативен съд за прекратеното дело по заведените три колективни иска срещу Столичната община за замърсения въздух.\r\n***\r\nВ Централния военен клуб Националната академия на науките на Азербайджан и Посолството на Азербайджан в България, в партньорство с Центъра за азербайджански език и култура към Софийския университет \"Св. Климент Охридски\" организират представянето на книгата “Страната на огъня по пътя на коприната – История на Азербайджан”, преведена на български език от полковника от запаса на Българската армия Тодор Енев, член на Съюза на офицерите и сержантите от запаса и резерва.\r\n***\r\nВ Министерство на околната среда и водите ще проведе работно заседание на Националния комитет по Програмата „Човекът и биосферата“ на ЮНЕСКО. \r\n***\r\nОт 21.00 часа в „София Лайв Клуб“ ще се проведе концерт на Криста Бел. \r\n***\r\nОт 12.00 часа, в зала №3 на Младежки дом – Благоевград ще се проведе концерт-презентация на децата от Център за личностно и творческо развитие на тема „История на пианото“.\r\n***\r\nОт 17.30 часа, в зала №3 на Младежки дом – Благоевград ще се проведе концерт-презентация на децата от школите по пиано и китара към Център за личностно и творческо развитие.\r\n***\r\nОт 11.30 часа в Отделението по неонатология на УМБАЛ Бургас ще бъде отбелязан Световният ден на недоносените деца.\r\n***\r\nОт 12.30 часа на площад „Св.св. Кирил и Методий“ ще се проведе флашмоб по повод Международния ден на ученика.\r\n***\r\nОт 19.00 часа в Държавна опера ще бъде представен мюзикълът„Службогонци“.\r\n***\r\nОт 10:00 часа в Пункт за базиране Варна тържествено ще бъдат вдигнати националното знаме, военноморските флагове и флаговете за разцветяване по случай 120-та годишнина от създаването на Военноморска база Варна и Празника на Пункт за базирате Варна. На събитието ще присъства министърът на отбраната Красимир Каракачанов. Ще бъде отслужен водосвет за здраве и благоденствие, а слово ще произнесе командирът на Пункта за базиране Варна капитан I ранг Георги Георгиев. \r\n*** \r\nОт 10.00 часа в зала 1 в основната сграда на ИУ-Варна ще се състои националната научна конференция на тема \"Регионална икономика и устойчиво развитие\".\r\n*** \r\nОт 11.00 часа в Зала 3 на Хотел “Черно Море” ще се състои Ден на медиацията във Варна.\r\n***\r\nОт 14.00 до 16.00 часа, в офиса на партията на ул. „Георги Бенковски” №1, Общинският съветник от ПП ГЕРБ – Варна Славчо Славов ще проведе приемна за граждани. \r\n***\r\nОт 19:30 часа в ресторант „Вила Маре“ – курорт Св. Константин и Елена, ще се проведе учредителен коктейл на фондация „Усмивката“. Първата кауза, с която ще се ангажира фондацията е изграждане на рампи за инвалидни колички във Варненските училища. \r\n***  \r\nОт 10.00 часа в Окръжен съд ще се разглежда делото срещу Илия Й. С. и Станчо Й. С. за стрелба в центъра на Велико Търново.\r\n***  \r\nОт 10.00 часа в театралния салон на НЧ „Надежда 1869“ ще се проведе отбелязване на 190 години от рождението на патрона на ОУ „П.Р.Славейков“.\r\n***  \r\nОт 10.30 часа в сладкарница „Неделя“ ще бъде отбелязан Световния ден на недоносеността.\r\n***  \r\nОт 17.30 часа в ИЗ „Рафаел Михайлов“ ще се проведе  Откриване на Фотоизложба  на Светогорското представителство – Солун -   \"Света гора: През погледа на фотографския обектив”.\r\n***  \r\nОт 19.30 часа в ДКС „Васил Левски“ ще се проведе Концерт на група „АХАТ“.\r\n***  \r\nОт 10.00 часа в сградата на Общината ще се проведе информационни срещи на тема „Възможности за финансиране от Европейските структурни и инвестиционни фондове (ЕСИФ)“.\r\n***\r\nОт 10.00 часа, в сградата на Търговско-промишлената палата във Враца, Българската социалистическа партия организира дискусия на тема “Европа без бедни региони”. \r\n***\r\nОт 12.00 часа, в голямата заседателна зала на Община град Добрич, ще се състои прожекция на филма “Умирай лесно” като част от отбелязването на Световния ден за възпоменание на жертвите от пътнотранспортните произшествия. \r\n***\r\nОт 17.00 часа, в 61-ва Стрямска механизирана бригада в Карлово, Комисията по отбрана на 44-ото Народно събрание ще проведе изнесено заседание. В 15:30 часа пред община Карлово ще се проведе брифинг.\r\n***\r\nОт 15.30 часа на пешеходната пътека на улица „Цар Освободител”, пред Езикова гимназия, ще се проведе акция „Есенен лист” и ще бъде обобщена информацията относно провежданата акция „Зима”.\r\n***\r\nОт 10.00 часа в Троянската света обител ще бъде представена детската книга за свети Лука Кримски „Свети Лука Доктора” на журналиста Ангел Бончев, а от 11.30 предстои и прожекцията на филма „Светителят хирург”.\r\n***\r\nОт 09.30 часа в Академията по музикално, танцово и изобразително изкуство ще се открие Петата международна научно-практическа конференция „Управленски и маркетингови проблеми в изкуството“.\r\n***\r\nОт 11.30 часа, регионалния пресклуб на БТА – Плевен ще се проведе пресконференция на ПП АБВ и Румен Петков - член на Инициативния комитет за честване 140-годишнината от Плевенската епопея.\r\n***\r\nОт 10.00 до 12.00 часа, в зала „Европа“ на Доходното здание, ще се проведе двадесетата дискусия от националната кампания „Да! На българската икономика” на тема: Да! На българските региони – РУСЕ. \r\n***\r\nОт 13.30 часа, в хотел „Кипарис Алфа“ – Смолян, евродепутатът от ГЕРБ/ЕНП Владимир Уручев и народният представител от ГЕРБ д-р Даниела Дариткова, която е и председател на здравната комисия в Народното събрание, организират семинар на тема „Превенция на зависимостите при младите хора.\r\n***\r\nНа 17 ноември в РЗИ – Смолян продължават скрининговите изследвания за рак на млечната жлеза, които се извършват по повод Световния ден за профилактика на раковите заболявания.\r\n***\r\nОт 11.00 часа в сградата на Общината ще се проведе информационна среща във връзка с председателството на България на Съвета на ЕС през 2018 година.\r\n***\r\nОт 09.00 часа, на входа на затвора в града, в протестната кампания освен с трикольорни ленти, и със събрания на открито се включват служители на пенитенциарното заведение в Стара Загора.\r\n***\r\nОт 19.00 часа в камерната зала на Драматичния театър ще бе поставена постановката Лоши деца“ по Михаела Михайлов. Режисьор: Благой Бойчев, с участието на Боряна Пенева, Ваня Богданова.  \r\n*** \r\nОт 11.00 часа в залата на МБАЛ – Шумен за седми пореден път Неонатологичното ще отбележи 17 ноември – Световен ден на недоносените деца.\r\n*** \r\nОт 13.00 часа в Пресклуба на БТА в Шумен ще се състои пресконференция на управителите на „Енергоснабдяване“ OOД Димитър Димитров и Валентин Маламов по казуса „Топлофикация Шумен“.\r\n*** \r\nОт 14.00 часа, в зала 363 на общината, ще се проведе обсъждане на Наредбата за прием на ученици.", "date": "2017.11.16", "title": "Предстоящи събития в страната за 17 ноември (Агенция „Фокус“)"}
{"url": "http://www.focus-news.net/news/2017/11/16/2457869/varna-sakvartaltsi-na-bezsledno-izcheznalata-sevdalina-ilieva-ot-devnya-organizirat-dobrovolcheska-izdirvatelna-operatsiya-na-18-noemvri.html", "text": "Съкварталци на безследно изчезналата Севдалина Илиева от Девня организират доброволческа издирвателна операция, която ще се проведе в събота, 18 ноември, от 8.00 часа. Сборният пункт е площадът зад спирката в квартал „Река Девня“. Това съобщиха от Община Девн.\r\nСевдалина е в неизвестност от 6 ноември. Излиза от дома си в късните вечерни часове и повече не се връща. 62-годишната жена страда от епилепсия и може да е в неадекватно състояние, което да не ѝ позволява да се ориентира правилно и да се завърне у дома, надяват се нейните близки и роднини.\r\nВсеки, който иска да се включи в издирването на жената, трябва да се озове на мястото в уречения ден и час.", "date": "2017.11.16", "title": "Варна: Съкварталци на безследно изчезналата Севдалина Илиева от Девня организират доброволческа издирвателна операция на 18 ноември"}
{"url": "http://www.focus-news.net/news/2017/11/16/2457870/nimh-prez-sledvashtoto-denonoshtie-vremeto-shte-bade-predimno-oblachno-i-na-mnogo-mesta-shte-prevali-dazhd.html", "text": "През следващото денонощие не се очаква съществена промяна на времето. Ще бъде предимно облачно и на много места ще превали дъжд. Ще духа до умерен вятър от изток-североизток. Температурите ще са почти без денонощен ход – в повечето места ще са между 7° и 12°. Такава е прогнозата за времето на Националния институт по метеорология и хидрология (НИМХ) към БАН, съобщава за Агенция \"Фокус\" дежурният синоптик Мартин Славчев. \r\nНад Черноморието ще е облачно и на отделни места ще превалява слаб дъжд. Ще духа до умерен североизточен вятър. Максимални температури на въздуха: 11°-13°. Температурата на морската вода е 14°. Вълнението на морето ще бъде около 3 бала.\r\nНад планините ще е облачно и мъгливо. На места ще превалява слаб дъжд, над около 1800 метра – слаб сняг. Ще духа умерен югоизточен, по билата - южен вятър. Максимална температура на височина 1200 метра около 5°, на 2000 метра – около 0°. Атмосферното налягане ще се понижи, но ще остане по-високо от средното за месеца.\r\nПрез почивните дни ще се задържи облачно, с валежи. В събота вятърът ще е от изток, температурите ще се останат без съществена промяна. В неделя вятърът ще се ориентира от северозапад, ще се усили и с него ще започне да нахлува студен въздух. В понеделник с продължаващото понижение на температурите, във високите полета в Западна България и Предбалкана дъждът ще преминава в сняг, но все още няма да се образува трайна и съществена снежна покривка. Валежите ще са на по-малко места и в процес на спиране.", "date": "2017.11.16", "title": "НИМХ: През следващото денонощие времето ще бъде предимно облачно и на много места ще превали дъжд"}
{"url": "http://www.focus-news.net/news/2017/11/16/2457871/kathimerini-revolyutsionna-grupa-poe-otgovornost-za-vaorazhenata-ataka-sreshtu-politsai-v-atina-ot-6-noemvri.html", "text": "Група наричаща себе си „Революционна самозащита“, пое отговорност за въоръжената атака срещу полицейски части за борба с безредиците, проведена в центъра на Атина по-рано този месец, пише англоезичната редакция на гръцкото издание Kathimerini.\r\nВ съобщение от групата, публикувано в интернет, те признават, че са стреляли по бус на частите за борба с безредиците, паркиран пред централата на партия ПАСОК в центъра на Атина на 10 януари т.г., като „предупреждение“, а след това са „нападнали отново“ на 6 ноември.\r\nДвама полицейски служители са били нападнати през нощта на 6 ноември, от мъж въоръжен с автомат, но са съумели да се залегнат в импровизирани укрития, когато са забелязали приближаването на нападателя. \r\nГрупата е поела отговорност за няколко инцидента в Атина, сред които нападението над офисите на ПАСОК през 2014 година, както и над посолството на Мексико през лятото на 2016 година, като властите смятат, че тогава е използвано същото оръжие, каквото и при последните акции на групата. Те са признали и за детонацията на ръчна граната пред посолството на Франция, през ноември 2016, когато пострада един от пазачите.\r\nПревод и редакция:", "date": "2017.11.16", "title": "Kathimerini: Революционна група пое отговорност за въоръжената атака срещу полицаи в Атина от 6 ноември"}
{"url": "http://www.focus-news.net/news/2017/11/16/2457872/ministar-ekaterina-zaharieva-razgovarya-s-zhenite-poslanitsi-v-balgariya.html", "text": "Акредитираните в България жени – посланици поздравиха заместник министър-председателя по правосъдната реформа и министър на външните работи Екатерина Захариева за активната й външна политика, съобщиха от пресцентъра на МВнР.\r\n„Вие не само сте от малкото жени министри на външните работи в света, но и от малкото дами в попрището на дипломацията”, посочиха те. „Не бива да се прави разлика между мъже и жени политици или дипломати, защото така изпадаме в другата крайност”, каза от своя страна министър Захариева. Според нея хората трябва да се оценяват по качествата им.  \r\nМинистър Захариева се срещна с дамите, ръководители на дипломатическите представителства на Азербайджан, Бразилия, Великобритания Виетнам, Индия, Израел, Република Южна Африка, САЩ, Унгария и Финландия. Те се събраха на чаша чай по покана на посланика на Обединеното кралство Ема Хопкинс в нейната резиденция.   \r\nПо време на неформалната среща Екатерина Захариева запозна събеседничките си с приоритетите на предстоящото Българско председателство на Съвета на Европейския съюз. Първият ни дипломат посочи, че реалната европейска перспектива за хората, и особено младите, от региона, е основна цел на българското правителство не само по време на Председателството, но и като стратегически приоритет на външната политика на България.   \r\nДамите обсъдиха и въпроса за бежанската криза. Те се обединиха около мнението, че е необходимо ЕС да работи за предотвратяване на причините, които тласкат към Съюза хора, търсещи убежище.", "date": "2017.11.16", "title": "Министър Екатерина Захариева разговаря с жените-посланици в България"}
{"url": "http://www.focus-news.net/news/2017/11/16/2457873/parlamentat-prie-okonchatelni-promeni-v-zakona-za-kontsesiite-obzor.html", "text": "С гласуване в две пленарни заседания народните представители приеха окончателни промени в Закона за концесиите. Обсъждането и приемането на промените дойде след като на 2 февруари президентът Румен Радев наложи вето върху закона. Мотивът на държавния глава тогава беше, че законът е бил приет в последните часове на 43-тото Народно събрание с минимално мнозинство. Според него с разпоредбите се поставя под въпрос принципите на правовата държава и местното самоуправление, и се въвеждат широки граници на субективизъм и възможности за корупционни практики. Президентът счете още, че подобни ключови промени следва да се извършват след широк обществен дебат и с грижа за обществения интерес и националната сигурност. Ветото на президента обаче провокира ЕК да започне наказателна процедура срещу България, тъй като със законопроекта се въвежда европейска директива. Така на 8 юни депутатите приеха на първо четене Закона на концесиите с гласовете на ГЕРБ, „Обединени патриоти“ и ДПС. „Воля“ и БСП гласуваха „против“. \r\nОкончателно депутатите решиха срокът на концесиите за строителство и услуги да не е по-дълъг от 35 години. За концесиите за ползване срокът не може да бъде по-дълъг от 25 години. Срокът за концесия не може да бъде по-дълъг от времето, необходимо на концесионера за възвръщане на направените инвестиции и на разходите по експлоатация на строежа. \r\nКогато възникне непредвидено обстоятелство, концесионният договор ще може да се измени, ако това не води до увеличаване на първоначалната стойност на концесията с повече от 50% и до удължаване на срока с повече от 1/3. При необходимост от изпълнение на допълнително строителство от концесионера договорът също ще може да се измени. \r\nСпоред промените недействителен е концесионен договор, сключен без проведена процедура за определяне на концесионер и когато въпреки наложено спиране на процедурата са извършени действия по нея. \r\nС промените депутатите направиха изменения и в Закона за защитените територии. Те решиха при концесия за защитена територия - изключителна държавна собственост, 50% от паричните постъпления от концесионни възнаграждения да се превеждат от съответното министерство или на общината. Когато концесионната територия е в повече от една община, сумата се разпределя пропорционално. \r\nБяха направени промени и в Закона за културното наследство, според които в процедурата за определяне на концесионер на недвижима културна ценност трябва да участва най-малко един представител на Националния институт за недвижимо културно наследство, а когато обектът на концесията включва и археологически недвижими културни ценности - и на Националния археологически институт при БАН. \r\nДепутатите уредиха концесиите за добив на минерална вода с изменение в Закона за водите, което предвижда те да се откриват с решение на Министерския съвет по предложение на министъра на околната среда и водите, с решение на общинския съвет по предложение на кмета на общината. \r\nСпоред окончателните промени широчината на прилежащата акватория, включена в обекта на концесия за морски плаж, не може да бъде повече от 200 м. Срокът на концесията за морски плаж е до 20 години. \r\nС измененията на концесионера на морски плаж се възлага да осигурява водното спасяване, обезопасяването на прилежащата акватория, здравното и медицинското обслужване и санитарно-хигиенното поддържане на морския плаж. Той е задължен и да предоставя плажни услуги при условията на концесионния договор. Концесионерът трябва осигурява свободен и безплатен достъп на морския плаж и поставя указателни табели със схеми на отделните зони и условията на концесията. \r\nДепутатите решиха, че морските плажове в защитените територии, както и морските плажове за природосъобразен туризъм, да не може да се възлагат на концесия или да се отдават под наем.\r\nДПС напусна пленарната зала, след отхвърлянето на предложението им министърът на енергетиката да може да предоставя за до 35 години безвъзмездно за управление и ползване на общини скалнооблицовъчни материали от находища, които не са предоставени на концесии за добив. \r\nЗаконът влиза в сила до 1 месец след обнародването му в Държавен вестник. Сключените до влизането в сила на закона концесионни договори запазват действието си и се изпълняват в съответствие с договорените условия. \r\nБиляна ИВАНОВА", "date": "2017.11.16", "title": "Парламентът прие окончателни промени в Закона за концесиите (ОБЗОР)"}
{"url": "http://www.focus-news.net/news/2017/11/16/2457874/prezidentat-rumen-radev-v-balgariya-rabotyat-i-se-razvivat-talantlivi-ambitsiozni-i-mozheshti-ucheni-koito-imat-svoeto-myasto-v-evropeyskiya-nauchen-elit.html", "text": "Държавният глава Румен Радев удостои Фондация „Александър фон Хумболт“ с Почетен знак на Президента на Републиката на церемония по случай 25 години от основаването на Хумболтовия съюз в България, съобщиха от прессекретариата на държавния глава. „В България работят и се развиват талантливи, амбициозни и можещи учени, които имат своето място в европейския научен елит. Благодаря на всички утвърдени български учени-стипендианти, които създават школи и екипи, за да развиват потенциала на младите учени и връзките между България и Германия“, заяви президентът Радев на церемонията, която се състоя в Археологическия музей в София.   \r\nПрезидентът отбеляза, че фондация „Александър фон Хумболт” е една от най-престижните фондации, с дълга история и голямо влияние върху световната наука и подчерта, че днес българските стипендианти на Фондацията наближават близо 400 души. „Хилядите млади учени, подпомогнати от фондацията, работят по цял свят и са в научния елит на своите страни. За последните 50 години има 50 нобелови лауреати“, каза Румен Радев. Президентът допълни, че стипендиите на Фондация „Александър фон Хумболт“ отдавна са се утвърдили като един от инструментите за насърчаване на изследователи от цял свят да надграждат, да се усъвършенстват и да реализират на практика високите си научни резултати.   \r\nДържавният глава благодари на ръководството на Фондацията за помощта и възможностите, които са предоставяли и продължават да предоставят на българските учени и подчерта огромната роля на утвърдените изследователи, които предават своите знания, опит и мотивация на младите учени на България. „Но има нещо дори по-важно от подкрепата за развитието на тези учени и научните изследвания и това е моделът, който те възприемат за ефективни научни изследвания, за организация на научната работа и просперитета на цялото общество“, заяви още в словото си президентът Румен Радев. \r\nВ церемонията участваха посланикът на Федерална република Германия у нас Херберт Салбер, генералният секретар на фондация „Александър фон Хумболт” д-р Ено Ауфдерхайде, председателят на Българската академия на науките акад. Юлиан Ревалски и много учени, подкрепени от Фондацията.", "date": "2017.11.16", "title": "Президентът Румен Радев: В България работят и се развиват талантливи, амбициозни и можещи учени, които имат своето място в европейския научен елит"}
{"url": "http://www.focus-news.net/news/2017/11/16/2457875/ognyan-tsenkov-kmet-na-obshtina-vidin-grebnata-baza-shte-bade-sobstvenost-samo-na-obshtinata-i-imame-gotovnost-za-remonta-.html", "text": "Гребната база ще бъде собственост само на общината и имаме готовност за ремонта ѝ. Това заяви след провелото се заседания на Общинския съвет кметът на Община Видин Огнян Ценков, съобщиха от пресцентъра на Общината. Той посочи, че предложението за придобиване на собственост чрез покупко-продажба на частен имот в Гребната база е прието единодушно от общинските съветници. В момента Община Видин е собственик на малко повече от 70 % от сградата, като около 28 % притежава частна фирма, а 1% има електроразпределително дружество. Стойността на частта, която ще бъде закупена от Общината е 278 000 лв. „Нямаше разисквания във връзка с необходимостта сградата на Гребната база да бъде изцяло собственост на Общината. Тя се нуждае от сериозен ремонт и ние сме подготвени за него. Това ще бъде едно много полезно съоръжение за развитието на водните спортове и водния туризъм. Дължим го на нашите спортисти, които тренират гребане, защото и в днешно време те постигат много високи успехи както в национален, така и в световен мащаб. По този начин ще създадем една много благоприятна и удобна база за тяхното развитие“, заяви Огнян Ценков. Той посочи, че общинските съветници са приели Правилник за организацията и дейността на направление „Социални услуги и здравни дейности“ заради новия статут на направлението като отделно юридическо лице. Приети са също предложенията за промяна на поименния списък за капиталови разходи, за актуализация, изменение и допълнение на бюджета за 2017 г. по приходната и разходната част. Освен средствата за закупуване на частта от Гребната база, са заложени 111 000 лв. за разплащане на Изпълнителя на проекта „Зелена и достъпна градска среда“. „Това се наложи във връзка със сложността, която се получи при изпълнение на проекта и с това, че съответната фирма има съдебно решение за плащане на тези средства“, допълни Огнян Ценков. Включени са още и пари за плащането на поставените в Общинския драматичен театър климатици. „Искам да обясня на всички наши съграждани, че това е временна мярка, която ние предприехме, за да се осигури отоплението на сградата през този зимен период. Впоследствие, при осигуряване на средства, ще бъде осъществен цялостен ремонт и климатиците, като придобити трайни активи, ще бъдат ползвани на друго място“, уточни кметът по повод коментари в публичното пространство, че с поставянето на отоплителните уреди се нарушава фасадата на сградата, която е паметник на културата. Огнян Ценков допълни още, че по негово предложение в дневния ред е била включена допълнителна точка – за удължаване срока с 1 година на ползването на отпуснатия безлихвен кредит от 2 милиона лв. от централния бюджет. „Това е необходимо, за да влезе в общия обем на безлихвения кредит, който ние искаме – 6 милиона, при одобрението на нашия финансово-оздравителен план, което очакваме в най-скоро време да се случи“, разясни кметът.", "date": "2017.11.16", "title": "Огнян Ценков, кмет на Община Видин: Гребната база ще бъде собственост само на Общината и имаме готовност за ремонта ѝ"}
{"url": "http://www.focus-news.net/news/2017/11/16/2457876/sport-v-zona-konkakaf-sashto-shte-se-provezhda-liga-na-natsiite.html", "text": "Президентът на Футболната конфедерация на Северна и Централна Америка и страните от Карибския басейн Виктор Монталяни заяви, че през септември 2018 година ще започне провеждането на турнир с името Лига на нациите, както и в Европа, като той ще има идентични правила с европейския първообраз. В надпреварата ще се включат всички 41 страни-членки на конфедерацията, включително Мексико и САЩ.", "date": "2017.11.16", "title": "Спорт: В зона КОНКАКАФ също ще се провежда Лига на нациите"}
{"url": "http://www.focus-news.net/news/2017/11/16/2457877/inzh-deyan-ivanov-kmet-na-beloslav-priklyuchiha-deynostite-po-rekultivatsiya-na-staroto-obshtinsko-depo-za-neopasni-otpadatsi-v-mestnost-dalbok-dol.html", "text": "Приключиха дейностите по техническа рекултивация на старото общинско депо за неопасни отпадъци в местност Дълбок дол. Това каза в интервю за Радио „Фокус“ – Варна кметът на Община Белослав инж. Деян Иванов. Реализацията на обект „Закриване и рекултивация на общинско депо за неопасни отпадъци в местност Дълбок дол в землището на гр. Белослав“ е осъществена по одобрен проект от Предприятието за управление на дейностите по опазване на околната среда на стойност 990 000 лв. „Районът е облагороден, няма следи от боклуци. По проекта се засажда и растителност“, отбеляза инж. Деян Иванов.\r\nПо проекта са извършени рекултивационни мероприятия във връзка с изискванията за оформяне и запечатване на тялото на отпадъците, защита от повърхностни и подпочвени води. Провежда се етап от биологична рекултивация на терена. Предметът на рекултивация не предвижда ползването на земите – тялото на депонираните отпадъци, в период от 30 години до окончателното разлагане на отпадъците. На този етап с реализацията дейностите по проекта е постигнато намаляване на негативното въздействие върху компонентите на околната среда – почви, атмосферен въздух, повърхностни и подземни води. Елиминирани са рисковете, произтичащи от движението и разпространението на гудроновите замърсявания в тялото на депото и извън него.\r\nМарияна ВАЛЕНТИНОВА", "date": "2017.11.16", "title": "Инж. Деян Иванов, кмет на Белослав: Приключиха дейностите по рекултивация на старото общинско депо за неопасни отпадъци в местност Дълбок дол"}
{"url": "http://www.focus-news.net/news/2017/11/16/2457878/kyustendil-obshtinski-konsultativen-savet-po-vaprosite-na-mladezhta-shte-bade-sazdaden-v-dupnitsa.html", "text": "Общински консултативен съвет по въпросите на младежта ще бъде създаден в Дупница. Това каза пред Радио „Фокус” – Кюстендил Емил Гущеров, председател на Общинския съвет в Дупница. По думите му вече е изготвен правилник, чрез който ще работи консултативният съвет. Той ще бъде помощен орган към кмета на Община Дупница при провеждането на общинската политика за младежта и при съгласуване на Общинския план за младежта. Предвижда се формирането на Общинския консултативен съвет по въпросите за младежта към Община Дупница да приключи до края на настоящата година, след влизане в сила на решението на Общински съвет – Дупница и провеждането на процедурата по избор на членове. По последни данни в Община Дупница към момента живеят 7 730 младежи по смисъла на Закона за младежта, между 15 и 29 години, което е 15,12% от общия брой на населението. Чрез представителите си в Общинския консултативен съвет по въпросите за младежта, тази част от обществото ще може да защитава интересите си, да предлага различни инициативи, да влияе при вземането на решения на местно ниво.\r\nВенцеслав ИЛЧЕВ", "date": "2017.11.16", "title": "Кюстендил: Общински консултативен съвет по въпросите на младежта ще бъде създаден в Дупница"}
{"url": "http://www.focus-news.net/news/2017/11/16/2457879/protothema-anarhisti-sa-okupirali-atinskata-politehnika-predi-godishninata-ot-sabitiyata-na-17-noemvri-1973-godina.html", "text": "Група анархисти са окупирали главната сграда на Атинската Политехника само ден преди годишнината от студентския бунт от 1973 година срещу управлението на Хунтата на 17 ноември, пише англоезичната редакция на гръцкото издание Protothema.\r\nСпоред съобщение, публикувано на интернет страница на левичарите, окупаторите са призовали за „въстание тук и сега“. Там пише още, че те са решени да осуетят празненствата, които ежегодно организират политическите партии.\r\nОсвен това, анархистите са изразили солидарността си с революционна група, която обяви гладна стачка заради арестуването на мигранти, организирали бунт в бежанския лагер Мория на остров Лесбос. Те искат незабавното освобождаване на заподозрените.\r\nОкупацията действително поставя под въпрос планираните чествания за 17 ноември, които винаги се провеждат на територията на Политехниката, където е осъществен и бунтът през 1973 година.\r\nПревод и редакция:", "date": "2017.11.16", "title": "Protothema: Анархисти са окупирали Атинската Политехника преди годишнината от събитията на 17 ноември 1973 година"}
{"url": "http://www.focus-news.net/news/2017/11/16/2457880/spored-ban-proektat-belene-mozhe-da-bade-rentabilen-no-pri-opredeleni-usloviya-obzor.html", "text": "Реализацията на проекта АЕЦ „Белене“ може да бъде изгодна за страната ни, ако се намери стратегически инвеститор, държавата се включи в него и се постигнат определени финансови параметри. Това стана ясно от доклада на Българската академия на науките (БАН) относно възможностите за реализация на активите, свързани с „Белене“, който бе възложен от Министерския съвет в началото на годината. Според доклада, който в 1000 страници изследва около 90 различни сценария, централата би била финансово жизнеспособна при инвестиция от 10,5 милиарда евро,  лихвен процент под 4,5 % и определена цена на тока в следващите 20 години. Проф. Александър Тасев, който е директор на Института за икономически изследвания към БАН и ръководител на разработката, обясни, че са били разгледани различни сценарии за икономическото развитие на страната ни през следващите години, както и за производството и потреблението на електрическа енергия в България и региона. Той отчете, че на Балканите се очертава недостиг на базова мощност от около 2000 мегавата в следващите години и от тази гледна точка реализацията на проекта е нужна. Проф Тасев отбеляза, че най-лошият вариант би бил, ако нищо не се прави по този въпрос и се реши, че това което е закупено до тук, просто ще се зареже. Министърът на енергетиката Теменужка Петкова коментира, че предстои внимателното запознаване с доклада и организиране на дискусии с всички парламентарно представени партии, експерти и хора, които имат отношение към проекта, за да бъде взето най-добрият вариант за него. По думите й решението трябва да се вземе бързо, но не прибързано, отговорно и на база на широк обществен консенсус, защото проект от такъв мащаб ангажира бъдещите поколения. Министър Петкова подчерта, че не се разглежда вариант, при който страната ни да плати още пари за проект от бюджета. „България не трябва да осигурява пари, тя има активите, които са най-ценните за проекта и би могла, чрез държавата или НЕК, да участва с тях“, обясни министър Петкова, като уточни, че останалите пари ще дойдат от инвеститора и от заем, който ще бъде изплащан от дейността на централата за определен период от време. „Задачата ни е много сложна, защото ние трябва да направим така, че това оборудване, което платихме, всички разходи, които са извършени по площадката на АЕЦ „Белене“, целият този път, който извървяхме по лицензирането й и разрешителните режими, парите на българските данъкоплатци, които са инвестирани в този проект през годините и са малко над 3 милрд. лева, да се оползотворят по най-добрия начин“, заяви министър Петкова.\r\nВесела ПЕТРОВА", "date": "2017.11.16", "title": "Според БАН проектът „Белене“ може да бъде рентабилен, но при определени условия (ОБЗОР)"}
{"url": "http://www.focus-news.net/news/2017/11/16/2457881/balgarski-mladezhki-cherven-krast-burgas-obyavyava-konkurs-za-ese-na-tema-dobrovolchestvoto-humanizam-v-deystvie.html", "text": "Български младежки червен кръст-Бургас обявява конкурс за есе на тема „Доброволчеството – хуманизъм в действие“. Това съобщиха от пресцентъра на Община Бургас. Могат да кандидатстват млади хора на възраст 12-29 г. Предложения се приемат до 3 декември, включително, а на 5 декември – Международен ден на доброволеца, ще бъдат обявени победителите. Наградният фонд е: 1 място – 100 лв. под формата на ваучер за книги; 2 място – 60 лв. под формата на ваучер за книги; 3 място – 40 лв. под формата на ваучер за книги.\r\nЕсетата се изпращат на e-mail: chervenkrast_bs@abv.bg (минимум 1 страница печатен текст), придружено от кратка автобиографична справка – име, години, адрес, тел., уч-ще/университет, интереси и др.\r\nМеждувременно бургаските червенокръстци подготвят поредица от събития, с които да почетат бургазлиите за пример в Международния ден на доброволчеството - 5 декември. В Културен център „Морско казино“, зала „Петя Дубарова“ от 10:00 – 12:30 ч. ще се проведе дискусионен форум „Доброволчеството – хуманизъм в действие“ – част I , с участието на представители на местната власт, НПО, общественици и медии. Награждаване на доброволчески организации. Обявяване на победителите в конкурса за есе. От 12:30 – 13:30 часа е предвиден коктейл, а от 14:00 – 16:00 часа започва семинар „Доброволчеството е яко“, отворен за младежи с интерес към темите доброволчество и активно гражданство. От 16:00 – 17:00 часа ще започне демонстрация на доброволци по Първа долекарска помощ, от 17:30 – 19:00 часа продължава дискусионният форум „Доброволчеството – хуманизъм в действие“ – част II. В залата ще бъде подредена фото изложба на тема „Доброволчествo“, както и селекция от най-добрите детски рисунки по темата. Към отбелязването на този специален ден ще се присъедини и Община Бургас. Тя има честта и задължението също да се отблагодари на своите доброволчески формирования, които са винаги готови да откликнат при пожар през лятото или при наводнение през есента.", "date": "2017.11.16", "title": "Български младежки червен кръст-Бургас обявява конкурс за есе на тема „Доброволчеството – хуманизъм в действие“"}
{"url": "http://www.focus-news.net/news/2017/11/16/2457897/ministarat-na-vanshnite-raboti-na-turtsiya-ankara-ima-alternativi-na-amerikanskoto-vaorazhenie.html", "text": "Турция иска да си подсигури алтернативни източници за доставка на военно оборудване, тъй като поръчките от САЩ са затруднени и се бавят. Това заяви Министърът на външните работи на страната Мевлют Чавушоглу, цитиран от турското издание Hurryiet.\r\n“За съжаление САЩ бавят доставката на военното оборудване, което ни трябва спешно за борбата с тероризма, позовавайки се на „вътрешни причини““, пише в съобщение от външното ведомство. Поради тази причина, Турция трябва да разрешава проблемите си по други начини и ще разшири производството на такова оборудване в страната, пише още там.\r\nСАЩ е дом на най-напредналите в технологично отношение компании и е най-големият доставчик на военно оборудване в Турция за последните десетилетия, благодарение на близките връзки между Анкара и Вашингтон в рамките на НАТО.\r\nПрез септември т.г. Сенатът (Горната камара на парламента) на САЩ прие мерки, чрез които блокира продажбата на оръжие за въоръжени сили свързани с турския президент Реджеп Таийп Ердоган. Мерките бяха приети като отговор за сбиването между охраната на Ердоган и протестиращи срещу турския държавен глава негови сънародници във Вашингтон, по време на визитата му през лятото на т.г.\r\nАгенция „Фокус“ припомня, че наскоро турското правителство призна, че е закупило системи за ПВО С-400 от Русия, което вбеси Вашингтон. \r\nПревод и редакция:", "date": "2017.11.16", "title": "Министърът на външните работи на Турция: Анкара има алтернативи на американското въоръжение"}
{"url": "http://www.focus-news.net/news/2017/11/16/2457898/varna-140-kucheta-sa-nastaneni-v-obshtinskiya-priyut-za-bezstopanstveni-kucheta-v-selo-kamenar.html", "text": "140 кучета са настанени към момента в общинския приют за безстопанствени кучета в село Каменар край Варна. Това каза в интервю за Радио „Фокус“ – Варна Николай Няголов, директор на Дирекция „Управление на сигурността и контрол на обществения ред“ в Община Варна. Той допълни, че капацитетът на приюта е 197 кучета. „Първо и второ хале обслужват цикъла за кастрация. Наричаме ги оборотни халета, защото оттам преминават животните, които са в карантинен период. А в първо хале се настаняват животните в следоперативен период“, каза още Николай Няголов. Към момента щатните бройки в общинския приют за безстопанствени кучета са 12, но не всички са заети. „Двете щатни бройки за ветеринарен лекар са свободни към момента“, посочи Николай Няголов. Той заяви, че животните в приюта се хранят съобразно всички изисквания на Закона за защита на животните. „Община Варна ежегодно сключва договор с доставчици на ветеринарномедицински продукти, храна, консумативи и лекарства“, добави Николай Няголов.\r\nПреди години Правилникът за работа на общинския приют е променен и със съдействие на неправителствени организации всяка събота и неделя се провеждат акции на доброволците, които полагат грижи за животните. „На тези акции присъстват и служители на общинския приют. При необходимост акции се провеждат и през седмицата“, подчерта Николай Няголов.\r\nМарияна ВАЛЕНТИНОВА", "date": "2017.11.16", "title": "Варна: 140 кучета са настанени в общинския приют за безстопанствени кучета в село Каменар"}
{"url": "http://www.focus-news.net/news/2017/11/16/2457899/nachalnikat-na-saveta-na-nachalnik-shtabovete-na-vs-na-sasht-gubim-voennoto-si-prevazhodstvo-nad-rusiya-i-kitay.html", "text": "Военното превъзходство на САЩ над съперниците им – Русия и Китай, постепенно се размива. Такова мнение изрази Началникът на Съвета на началник-щабовете на Въоръжените Сили на САЩ генерал Джоузеф Дънфорд, по време на изказване във Флетчеровската школа по право и дипломация на Университета Тафт, в щата Масачузетс, предава ТАСС.\r\nСпоред думите на Дънфорд, Русия и Китай са концентрирали финансови средства и ресурси в такива сфери като „радиоелектронната борба, кибервъзможностите, борбата със спътници, противокорабни крилати и балистични ракети“. Всички тези системи, според Дънфорд, са предназначени за това, да не дадат на американците „да проектират своят мощ в Тихоокеанския регион и Европа“ и да не им дадат възможност „да изпълнят своите ангажименти пред съюзниците си“.\r\n„В течение на последните 10-15 години нашето превъзходство в конвенционалното въоръжение се размива, то вече не е така убедително, както беше преди няколко години“, подчерта генералът.\r\nПревод и редакция:", "date": "2017.11.16", "title": "Началникът на Съвета на началник-щабовете на ВС на САЩ: Губим военното си превъзходство над Русия и Китай"}
{"url": "http://www.focus-news.net/news/2017/11/16/2457900/pazardzhik-rotoren-snegorin-shte-osashtestvyava-zimnoto-poddarzhane-na-patnata-mrezha-v-letovishte-sv-konstantin.html", "text": "Роторен снегорин ще осъществява зимното поддържане на пътната мрежа в летовище „Св. Константин”, съобщи за Радио „Фокус” – Пазарджик Иван Спиров, управител на Общинско предприятие „Чистота и поддържане на пътната инфраструктура“ в Пещера. По думите му в курорта е зачислен човек, на половин щат, който да отговаря за зимното почистване. Община Пещера разполага с 2 снегорина с гребло и песъкар и 2 багера с гребла. „Имаме осигурени вече и около 350 куб.м пясък за опесъчаване на пътищата и 52 куб.м сол. Използваме и препарата „Айсмелт“ предимно за кръговите кръстовища и местата под наклон. В селата Капитан Димитриево и Радилово местни хора имат трактори с гребла и ще работят под ръководството на кметовете на населените места“, уточни Спиров. Той допълни, че дължината на общинската пътна мрежа е около 35 км.\r\nАлбена ЖИЛЕКОВА", "date": "2017.11.16", "title": "Пазарджик: Роторен снегорин ще осъществява зимното поддържане на пътната мрежа в летовище „Св. Константин”"}
{"url": "http://www.focus-news.net/news/2017/11/16/2457902/470-sastezateli-ot-tsyalata-strana-shte-se-vklyuchat-v-chetvartiya-pluven-turnir-plovdiv.html", "text": "470 състезатели от 40 отбора от цялата страна ще се включат в четвъртия плувен турнир „Пловдив“. Това съобщи за Радио „Фокус” – Пловдив Александър Радев, отговорник за плувен басейн „Младост“. По тази причина басейнът няма да работи свободно с граждани от 14.00 часа утре – 17 ноември (петък) до 12.00 часа в понеделник – 20 ноември.\r\nОрганизатори на плувния турнир са Община Пловдив и клуб „Спринт“. Състезателите на възраст от 9 до 17 години ще мерят сили в различни дисциплини.\r\nВходът за зрителите е свободен.\r\nЦветана ТОНЧЕВА", "date": "2017.11.16", "title": "470 състезатели от цялата страна ще се включат в четвъртия плувен турнир „Пловдив“"}
{"url": "http://www.focus-news.net/news/2017/11/16/2457903/napalno-rehabilitirani-sa-pochti-5-km-ot-iztochnata-daga-na-sofiyskiya-okolovrasten-pat-obzor.html", "text": "Напълно рехабилитиран е почти 5-километровият участък от Източната дъга на Софийския околовръстен път между с. Казичене и Ботевградско шосе. Това стана ясно от думите на министърът на регионалното развитие и благоустройството Николай Нанков, който заедно с министър-председателя Бойко Борисов, кмета на Столична община Йорданка Фандъкова и председателя на УС на Агенция „Пътна инфраструктура“ инж. Дончо Атанасов направиха проверка на изпълнените строително-монтажни работи. Нанков уточни, че над 20 000 автомобила денонощно преминават по него, като трасето е най-натовареното от тежкотоварния трафик у нас. По думите му между асфалтовите пластове са положени 93 000 кв. м геомрежа, която е най-съвременната и иновативна технология. Рехабилитацията на източната дъга на Софийския околовръстен път ще струва малко над 9 млн. лв. с ДДС, а над 200-240 млн. лв. са индикативните стойности за ремонта на южната дъга. При рехабилитацията на трасето са положени почти 37 000 тона асфалтобетон, монтирани са почти 9 км мантинели и е положена маркировка. Нанков допълни, че участъкът е обезопасен с камера, като се предвижда поставянето на още едно съоръжение в близост до бул. „Ботевградско шосе“. По думите на регионалния министър монтирането на допълнителни камери зависи от възможностите на СДВР, като се очаква такива да бъдат купени през месец декември. Очаква се камерите да бъдат поставени и на други участъци.\r\nОт понеделник ще започне ремонтът и на платното от с. Казичене към магистрала „Тракия“. „След това, за да се завърши източната дъга на околовръстния път, ще се ремонтира и платното за насрещно движение от автомагистрала „Тракия“ към с. Казичене“, допълни Нанков и уточни, че се очаква при подходящи условия ремонтът на участъка да приключи през тази година. По думите му в противен случай той ще бъде довършен през пролетта на следващата година.\r\nРегионалният министър обяви, че през месец февруари, след преминаване на необходимите процедури, включително отчуждаване на терени, се очаква да започне работата по разширението на Софийския околовръстен път между ж.к. „Младост“ и автомагистрала „Тракия“. Предвижда се строителството по участъка да продължи не повече от 2 години, като по трасето ще бъдат изградени и няколко големи съоръжения. „Тунелни и мостови съоръжения и естакади се предвиждат и при другия участък от южната дъга – от резиденция „Бояна“ до Западната тангента в ж.к. „Люлин“. Очакваме да можем да възложим обществената поръчка за избор на изпълнител за нея в средата на 2018 г.“, каза още Николай Нанков.\r\nПремиерът Бойко Борисов призова хората да спазват ограниченията, защото: „за съжаление там, където правим пътища, започват да правят катастрофи“. „Ако някъде имаше море преди време, това беше този път. Всеки, който е минавал, знае, че падаха пломби. Дошъл съм не толкова да се покаже пътя, а искам да покажете там, където са камерите, че само за вчера имаме 310 превишения на скоростта и то на много голям процент. Това са 6 платна, километри дълги. Нека е за спестяване на време, за по-комфортно и приятно каране, да не е след това да слагаме китки и паметници по него“, заяви премиерът и помоли шофьорите да спазват ограниченията, защото иска много жертвите от катастрофи да намаляват и то не със сегашните 10%, а със 100%. \r\nКметът на София Йорданка Фандъкова заяви, че очаква до края на 2018 г. да започне реалното строителство на дъгата от ж.к. „Младост“ до автомагистрала „Тракия“. За източната дъга на Околовръстния път тя коментира, че могат да са благодарни, защото тези огромни инвестиции. По думите й ангажиментът, който са поели заедно с АПИ пред гражданите от Казичене, е да се направи подлез. „Имаме и още една задача за реконструкцията на моста на южната дъга при кв. „Бояна“, с г-н Дончо Атанасов се разбрахме, че Столична община ще го поеме, а АПИ ще поеме подлеза на Казичене. Правим всичко възможно и работим заедно по завършването на проектирането, отчужденията във връзка с новите участъци. Имаме пълната подкрепа на г-н Борисов, на министъра на регионалното развитие за старта на дъгата от ж.к. „Младост“ до автомагистрала „Тракия“. Там приключихме с проектирането, подготвят се процедурите за избор на изпълнител от страна на АПИ“, допълни Фандъкова. Според нея това е много важен участък, тъй като стават тапи там. \r\nЛюба АЛЕКСИЕВА", "date": "2017.11.16", "title": "Напълно рехабилитирани са почти 5 км от Източната дъга на Софийския околовръстен път (ОБЗОР)"}
{"url": "http://www.focus-news.net/news/2017/11/16/2457904/sport-diya-evtimova-otpadna-ot-tenis-turnira-v-antaliya.html", "text": "Националката на България за отборното първенство „Фед Къп“ Дия Евтимови се отказа по време на мача си с рускинята Анжелика Исаева от втория кръг на турнира в турския курорт Анталия, при резултат 1:1 сета и 0:3 за 16-годишната й съперница в третата част. Тя посочи като причина за отказването травма, от която все още не се е излекувала", "date": "2017.11.16", "title": "Спорт: Дия Евтимова отпадна от тенис турнира в Анталия"}
{"url": "http://www.focus-news.net/news/2017/11/16/2457905/pazardzhik-700-metrov-uchastak-ot-patnata-mrezha-e-asfaltiran-v-planinskoto-selo-pobit-kamak.html", "text": "700-метров участък от пътната мрежа е асфалтиран в планинското село Побит камък, съобщи за Радио „Фокус” – Пазарджик Антон Мехов, кмет на населеното място. По думите му улиците са в добро състояние. Извършени са кърпежи на асфалтовата настилка. „Машините са подготвени за снегопочистването. Пътят до Сърница е ремонтиран, на възловите места покрай дерета и реки по трасето са поставени мантинели. Предишните години през зимата имахме сериозни проблеми с електрозахранването през зимните месеци, но вече е извършена профилактика от електропреносното дружество”, уточни Мехов. Той каза също, че Кметството в селото има намерение да създаде екопътеки към културно-историческите забележителности, но трябва да бъде ремонтирана пътната мрежа, за да има интерес към тях. В селото живеят около 650 души. Село Побит камък е разположено в Западните Родопи в планински район на 30 км южно от Велинград и на 10 км от Сърница.\r\nАлбена ЖИЛЕКОВА", "date": "2017.11.16", "title": "Пазарджик: 700-метров участък от пътната мрежа е асфалтиран в планинското село Побит камък"}
{"url": "http://www.focus-news.net/news/2017/11/16/2457906/sofiya-lek-avtomobil-e-katastrofiral-na-bul-madrid-v-rayona-na-gara-poduyane-nyama-postradali.html", "text": "Лек автомобил е катастрофирал на бул. \"Мадрид\" в района на гара Подуяне, няма пострадали, предаде репортер на Радио „Фокус“. Призовават се всички шофьори да карат внимателно, тъй като пътните настилки са хлъзгави.", "date": "2017.11.16", "title": "София: Лек автомобил е катастрофирал на бул. \"Мадрид\" в района на гара Подуяне, няма пострадали"}
{"url": "http://www.focus-news.net/news/2017/11/16/2457907/nikolay-nyagolov-obshtina-varna-treto-i-chetvarto-hale-v-priyuta-za-bezstopanstveni-kucheta-v-selo-kamenar-shte-badat-pokriti-za-zimniya-sezon.html", "text": "Трето и четвърто хале в общинския приют за безстопанствени кучета в село Каменар ще бъдат покрити за зимния сезон, за да се създадат добри условия за отглеждане на бездомните животни през студените месеци. Това каза в интервю за Радио „Фокус“ – Варна Николай Няголов, директор на Дирекция „Управление на сигурността и контрол на обществения ред“ в Община Варна. „Общинският приют за безстопанствени животни е лицензиран от всички надлежни органи. Към момента дейностите се осъществяват в четири халета. Всяка година, поради разположението на населеното място, метеорологичните условия там са сурови. Има проблеми с водата в населеното място и с тока. Въпреки всичко, ние се справяме. В момента правим всичко възможно трето и четвърто хале да бъдат обезопасени откъм северната част. Колегите от приюта работят ежедневно и за зимния сезон ще сме подсигурили добри условия за животните, които се отглеждат в трето и четвърто хале“, допълни Николай Няголов.\r\nМарияна ВАЛЕНТИНОВА", "date": "2017.11.16", "title": "Николай Няголов, Община Варна: Трето и четвърто хале в приюта за безстопанствени кучета в село Каменар ще бъдат покрити за зимния сезон"}
{"url": "http://www.focus-news.net/news/2017/11/16/2457908/predstoyashti-mezhdunarodni-sabitiya-za-17-noemvri-agentsiya-fokus.html", "text": "*** Бившият каталунски лидер Карлес Пучдемон трябва да се яви пред белгийския съд, за да чуе решението му по европейската заповед за арест, издадена по искане на Испания\r\n*** Изтича крайният срок за регистрация на кандидати преди извънредните регионални избори в Каталуния, които трябва да се проведат на 21 декември\r\n***Германският канцлер Ангела Меркел ще информира партията си за прогреса на предварителните разговори със „Свободната демократическа партия“(СвДП) и „Зелените“ за сформиране на управляваща коалиция във ФРГ\r\n***Министърът на външните работи на Саудитска Арабия Адел ал Джубейр пристига на визита в Испания\r\n*** Министърът на външните работи на Ливан Гебран Базил пристига на визита в Москва, докато страната му е в поредна тежка политическа криза заради оставката на премиера Саад Харири, предполагаемо по искане на саудитското правителство\r\n*** Бившият ливански премиер Саад Харири заяви, че „много скоро“ ще пристигне в Париж от Саудитска Арабия, която отхвърли твърденията, че той е задържан в Рияд\r\n***", "date": "2017.11.16", "title": "Предстоящи международни събития за 17 ноември ( Агенция „Фокус“ )"}
{"url": "http://www.focus-news.net/news/2017/11/16/2457909/ria-novosti-generalniyat-sekretar-na-oon-smyata-za-nedostatachno-ravnishteto-na-vzaimodeystvie-v-borbata-sreshtu-terorizma.html", "text": "Генералният секретар на ООН Антонио Гутереш смята, че равнището на международното взаимодействие в сферата на борбата срещу тероризма трябва да се засили, предава РИА Новости.\r\n„В глобализирания свят изтърваването на една страна може да се превърне бързо в заплаха за нейните съседи и за по-далечните държави. Затова и нашите задачи трябва да бъдат единството, солидарността и съвместната работа“, заяви Гутереш по време на реч в Лондон. „И до сега няма консенсус по всеобхващаща конвенция по международния тероризъм“, добави той и отбеляза, че по този повод има 19 различни конвенции и различни регионални споразумения. \r\nОтбелязвайки, че страните членки на ООН трябва да засилят борбата срещу източниците на финансиране за тероризма и прането на пари, Гутереш подчерта, че тези усилия не са достатъчни. „Специалните служби трябва да подобрят обмена на информация и да работят в тази посока. Настъпил е момент за началото на нова ера за обмен на разузнавателни данни, съвместни усилия, целящи спасяването на живот“, добави той. \r\nСъщевременно генералният секретар заяви, че възнамерява да създаде през 2018 г. „първата в историята среща на високо равнище на началниците на антитерористичните управления за стимулиране на създаването на нови партньорства и засилване на отношенията на доверие“. Виктор Турмаков", "date": "2017.11.16", "title": "РИА Новости: Генералният секретар на ООН смята за недостатъчно равнището на взаимодействие в борбата срещу тероризма"}
{"url": "http://www.focus-news.net/news/2017/11/16/2457910/reuters-gartsite-sa-v-traur-sled-navodneniyata-v-stranata-otneli-zhivota-na-15-dushi.html", "text": "Гърците са в траур заради наводненията, отнели най-малко 15 живота и лишили стотици от покрив. Мнозина поставят вината върху законодателството, позволяващо къщи да се строят върху пресъхнали речни корита, предава  Reuters.\r\n„Съсипани сме. Кръчмата и дома ми ги няма“, заяви Параскевас Стаму – ресторантьор от най-тежко ударения от наводнението град Мандра, разположен край Атина.  Лошото време е продължило целия ден. Властите съобщават, че чакат условията да се подобрят, преди да предоставят ясни данни за щетите. Все още петима души се броят за изчезнали. \r\nЗнамената на обществените сгради и на Акропола са спуснати наполовина, след като правителството обяви тридневен траур. \r\nЕкспертите обвиняват хаотичното строителство и ерозията на почвата в региона за тежкото положение. \r\n„Разбира се, че държавата не е готова. Не можем да се мерим с природата“, коментира Христос Зеферос, началник на Изследователския център за атмосферна физика и климатология в Атина. Той добави, че измененията в климата означават, че все повече хора трябва да очакват бедствия, свързани с тях.  Виктор Турмаков", "date": "2017.11.16", "title": "Reuters: Гърците са в траур след наводненията в страната, отнели живота на 15 души"}
{"url": "http://www.focus-news.net/news/2017/11/16/2457912/sport-spored-mok-ruskite-sportisti-tryabva-da-predadat-dostatachno-kolichestvo-doping-probi-za-da-uchastvat-na-olimpiyskite-igri-prez-2018-godina.html", "text": "Прес-службата на МОК съобщи, че, за да участват на Зимните олимпийски игри през 2018 г. в корейския град Пхьончан, руските спортисти трябва да дадат достатъчно количество допинг-проби. \r\nСветовната антидопингова агенция реши да се възстановява правата на Руската антидопингова агенция, но от там отбелязаха, че чистите спортисти трябва да участват на предстоящите игри. \r\nВъпросът за участието на руските отбори на Олимпийските игри през 2018 г. ще се разгледа от изпълнителния комитет на МОК от 5 до 7 декември.  Виктор Турмаков", "date": "2017.11.16", "title": "Спорт: Според МОК, руските спортисти трябва да предадат достатъчно количество допинг-проби , за да участват на Олимпийските игри през 2018 година"}
{"url": "http://www.focus-news.net/news/2017/11/16/2457913/antonio-guteresh-teroristite-zavrashtashti-se-ot-zonite-na-konflikt-tryabva-da-badat-nakazvani.html", "text": "Генералният секретар на ООН Антонио Гутереш заяви, че смята за необходимо условие за успешната борба срещу тероризма завръщащите се от зоните на конфликти терористи да не избягват наказание, предаде РИА Новости.\r\n„Необходимо ни е тясно междудържавно сътрудничество, за да може добре обучените терористи, отправили се да воюват в зони на конфликт и извършващи насилие там, при завръщането си да бъдат чакани от преследването на националните закони“, заяви Гутереш по време на своя реч, изнесена в Лондон. Той подчерта, че властите на страните членки на ООН трябва по-активно да предприемат мерки по предотвратяването на радикализацията на младежите в Интернет.\r\n„Фейсбук“, „Майкрософт“, „Туитър“ „ЮТюб“  изградиха антитерористично партньорство – „Глобален интернет-форум за борба срещу тероризма“, насочено срещу разпространяването на екстремистко съдържание. Това е начало. Трябва да продължим“, заяви Гутереш.   Виктор Турмаков", "date": "2017.11.16", "title": "Антонио Гутереш: Терористите, завръщащи се от зоните на конфликт, трябва да бъдат наказвани"}
{"url": "http://www.focus-news.net/news/2017/11/16/2457914/politico-ungariya-obvini-sasht-v-namesa-na-izborite.html", "text": "Унгарското правителство обвини Държавния департамент на САЩ, че се меси в предизборната кампания в страната. В унгарското МВнР е привикан шарже д’аферът на посолството на САЩ Дейвид Костеланчик, след като Бюрото за демокрация, човешки права и труд (ДПТ) на Държавния департамент обяви, че ще предостави 700 хил. долара „за проекти, които ще увеличат достъпа на гражданите до обективна информация за вътрешните и глобалните въпроси в Унгария“, предава  Politico.\r\n„Целта на ДПТ е да подкрепя медиите, които работят извън столицата в Унгария, за да произвеждат основани на факти репортажи и да увеличат своята публика и икономическа устойчивост“, съобщи Държавният департамент на САЩ на своята страница в Интернет. Макар и да се планира средствата да достигнат до Унгария най-рано през май 2018 г., след парламентарните избори в страната, Будапеща смята, че това е намеса на САЩ във вътрешната политика на страната.\r\n„Смятаме това за нещо много странно. Смятаме това за необичайно действие между съюзници“, заяви прес-секретарят на унгарското правителство Янош Лазар. Той добави, че плановете на Държавния департамент се свеждат до „намеса в избирателната кампания“. \r\nУправляващата партия в Унгария ФИДЕС и лица, близки до нея и до министър-председателя Виктор Орбан са установили контрол над основната част от медиите в страната през последните години, предизвиквайки притеснения сред правозащитниците и сред някои правителства. \r\n„Това е изненадващо, защото Държавният департамент не финансира подобни проекти в Региона, да не говорим в страна от ЕС“, смята Жейке Чоки – политолог от базирания в САЩ „тинк-танк“ „Фрийдъм Хаус“.  „Но от друга страна това не е изненадващо предвид състоянието на медиите в Унгария. Проправителственият бизнес на практика е заел всеки регионален вестник в страната, както и голям дял от телевизионния пазар“, добави тя. \r\nУнгарското правителство, което подкрепя президента на САЩ Доналд Тръмп смята, че политиките на Държавния департамент не отразяват гледната точка на Белия дом. „Няколко десетки хиляди души работят в Държавния департамент, голяма част от които са останали от времето на администрацията на бившия президент Барак Обама“, смята Ласло Сабо – посланик на Унгария в САЩ. „Вярваме, че това ще се промени и че ще получим нови и нови приятели и в Държавния департамент“, добави той. Виктор Турмаков", "date": "2017.11.16", "title": "Politico: Унгария обвини САЩ в намеса на изборите"}
{"url": "http://www.focus-news.net/news/2017/11/16/2457915/tehran-times-spored-pravitelstvoto-na-iran-sauditska-arabiya-izbiva-poveche-detsa-v-yemen-otkolkoto-teroristite.html", "text": "Според заместник-постоянния представител на Иран в ООН Ешак ал Хабиб Саудитска Арабия избива повече деца в Йемен, „отколкото „Ал Кайда“, „Ислямска държава“ и „Джебхат ан Нусра“ взети заедно по целия свят“, пише  Tehran Times.\r\n„Саудитците, тези зли убийци на деца, наскоро  станаха добри убийци на деца, а убиват повече деца в Йемен, отколкото „Ал Кайда“, „Ислямска държава“ и „Джебхат ан Нусра“ взети заедно по целия свят. Те продължават да изразходват милиарди долари, купувайки оръжие и западни корпорации за публични отношения, но това не може да скрие истинското лице на саудитците, чиито пари разгарят раздор в Персийския залив, Близкия изток и по света. Приликите между зверствата, извършени от „Ислямска държава“ и от Саудитска Арабия, като обезглавяването, не са случайни. Те се коренят в общата идеология и мироглед“, смята Ал Хабиб. \r\n„Саудитска Арабия трябва да бъде спряна да злоупотребява и да се присмива на международната общност. Саудитското партньорство в световната борба срещу тероризма е груб присмех над човечеството, човешките права, мира и справедливостта“, добави той.  Виктор Турмаков", "date": "2017.11.16", "title": "Tehran Times: Според правителството на Иран Саудитска Арабия избива повече деца в Йемен, отколкото терористите"}
{"url": "http://www.focus-news.net/news/2017/11/16/2457916/afp-rusiya-nalozhi-veto-v-oon-za-da-blokira-razsledvaneto-za-napadeniyata-s-himichesko-orazhie-v-siriya.html", "text": "Русия наложи вето в Съвета за сигурност на ООН, за да блокира удължаването на воденото от Световната организация разследване, което да определи кой стои зад химическите нападения в Сирия, предава  AFP.\r\nТова е 10-тият път, в който Русия се възползва от правото си за вето, за да спре действието на Съвета за сигурност, насочено срещу съюзника ѝ Сирия. \r\n11 от 15-те страни членки на Съвета за сигурност гласуваха в полза на предложената от САЩ резолюция, предвиждаща Общия разследващ механизъм на ООН да продължи с работата си по идентифициране на извършителите на газовите нападения в Сирия. \r\nЕгипет и Китай се въздържаха, докато Боливия се присъедини към Русия в гласуването против мярката.  Виктор Турмаков", "date": "2017.11.16", "title": "AFP: Русия наложи вето в ООН, за да блокира разследването за нападенията с химическо оръжие в Сирия"}
{"url": "http://www.focus-news.net/news/2017/11/16/2457917/korea-herald-1500-dushi-sa-ostanali-bezdomni-sled-zemetresenieto-v-yuzhna-koreya.html", "text": "Повече от 1500 жители на югоизточния град Поханг в Южна Кория са останали бездомни след земетресението с магнитуд 5,4 по скалата на Рихтер, регистрирано край града, пише  Korea Herald.\r\nГрадът бе разтресен от второто най-силно земетресение в историята на страната, последвано от близо 45 афтършока. Макар и да няма загинали, ранените са 57, а останалите без покрив над главата си – 1536 . Сред ранените двама са в критично състояние и 10 са настанени в болницата. Евакуираните от домовете си в момента са настанени в 27 спешни подслона в околността.\r\nПовече от 1000 жилищни сгради са повредени или разрушени.  Докладвани са щети върху училища, пътища и ЖП линии. Правителството заяви, че ще предприеме необходимите мерки и че град Поханг ще получи финансова подкрепа, за да се справи с последствията от бедствието.  Виктор Турмаков", "date": "2017.11.16", "title": "Korea Herald: 1500 души са останали бездомни след земетресението в Южна Корея"}
