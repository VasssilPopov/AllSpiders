{"url": "http://www.focus-news.net/news/2019/01/27/2616890/nikolay-petrov-fitnes-instruktor-trenirovkite-za-muskulna-masa-sa-po-intenzivni-i-po-kratki-a-za-relef-po-prodalzhitelni.html", "text": "Престоят във фитнеса може да е различен, като е препоръчително минимум 3 пъти седмично по 1 час, а най-малко около 40 минути, но това зависи от плътността на тренировката. Това каза за  Радио „Фокус“ – Пазарджик  Николай Петров, фитнес инструктор от Пазарджик. Той уточни, че тренировките за мускулна маса са по-интензивни и по-кратки, а за релеф – по-продължителни. „Като цяло първоначално се прави предварителна подготовка по всички уреди, като се използва 50% от силата, за да свикне мускулът, при по-напредналите се увеличава по 3 пъти, а активните спортисти тренират по 6 пъти седмично, но тава е доста натоварващо и възстановяването е по-трудно. Всичко върви ръка за ръка с храненето, ако не се храним пълноценно и здравословно, фитнесът няма да има ефект“, каза още фитнес инструкторът. Той добави, че мъжете показват повече амбиции от жените към фитнеса по данни на световната статистика. По думите му процентно около 60 – 70% от мъжете са по-отдадени на фитнеса, за сметка на 30% – 40% от жените – поне така е в България и това се наблюдава по фитнес залите най-често, но и женското присъствие там се засилва с всяка една година. \r\nАлбена ЖИЛЕКОВА", "date": "2019.01.27", "title": "Николай Петров, фитнес инструктор: Тренировките за мускулна маса са по-интензивни и по-кратки, а за релеф – по-продължителни"}
{"url": "http://www.focus-news.net/news/2019/01/27/2616891/plovdiv-v-grada-tarzhestveno-shte-bade-otbelyazana-165-ata-godishnina-ot-rozhdenieto-na-stefan-stambolov.html", "text": "На 31 януари 2019 г., четвъртък, от 11.00 часа, в град Пловдив ще бъде отбелязана 165-ата годишнина от рождението на Стефан Стамболов на едноименния площад пред сградата на Община Пловдив. Това съобщиха за  Радио „Фокус“- Пловдив  от общината. В тържественото честване ще се включат военен духов оркестър, представителен взвод и венценосци. Слово за държавника ще произнесе инж. Борислав Стаматов – обществен  посредник на Община Пловдив, а водещ на церемонията ще е актьорът от Драматичен театър Пловдив – Ивайло Христов. За почитане на годишнината от рождението на Стамболов са поканени областният управител, кметът на Община Пловдив, председателят на Общинския съвет- Пловдив, заместник-кметове и представители на общината, кметове на райони, общински съветници, командването на пловдивския гарнизон, представители от армията, църквата, политически и обществени организации, граждани и медии.", "date": "2019.01.27", "title": "Пловдив: В града тържествено ще бъде отбелязана 165-ата годишнина от рождението на Стефан Стамболов"}
{"url": "http://www.focus-news.net/news/2019/01/27/2616895/gabrovo-izmereniya-na-publichnoto-shte-e-temata-na-xxiv-to-mezhdunarodno-bienale-na-humora-i-satirata-v-izkustvoto.html", "text": "„Измерения на публичното“ ще е темата на XXIV-то Международно биенале на хумора и сатирата в изкуството. Това съобщи за  Радио „Фокус“ – Велико Търново  Светлана Михайлова, експерт „Връзки с обществеността“ в Музей „Дом на хумора и сатирата“ – Габрово. Тя съобщи, че вече е обявена формата за участие, която ще бъде активна онлайн до 8 март.  Желаещи от цял свят ще имат възможност да се включат в биеналете, попълвайки необходимата информация за участие. В края на март специално формирано жури ще определи кои участници да бъдат одобрени. Избраните изложби ще бъдат открити във вечерта преди габровския карнавал. Тази година карнавалът е на тема „Маски горе“ и ще се проведе на 18 май, а вечерта на 17 май, от 19.00 часа, ще се състои официалната церемония по откриването на изложбите от XXIV-то  Международно биенале на хумора и сатирата в изкуството и награждаването на победителите. \r\nОрганизатори на биеналето са Музеят на хумора и сатирата, Община Габрово, Министерство на културата на Република България. Международното биенале на хумора и сатирата в изкуствата се провежда всеки 2 години от 1973 година през май. Това е най-мащабната проява на габровския Дом на хумора и сатирата и същевременно най-реномираната изява за карикатуристите в България. \r\nНадежда КРЪСТЕВА", "date": "2019.01.27", "title": "Габрово: „Измерения на публичното“ ще е темата на XXIV-то  Международно биенале на хумора и сатирата в изкуството"}
{"url": "http://www.focus-news.net/news/2019/01/27/2616892/varan-modernizirat-zooparka-s-12-mln-leva-prez-2019-godina.html", "text": "През 2019 година в Зоопарка във Варна предстои да бъдат направени реконструкции и модернизации за близо 1.2 млн. лева. Това съобщиха за  Радио „Фокус“ – Варна  от атракциона. Общо 1.76 млн. лева ще бъдат заделени от местния бюджет за зоокъта в града. С част от средствата предстои да се подменят бетонните елементи. Ще бъдат изградени нови огради. За целта ще се използват повече естествени материали. Ремонт ще бъде извършен и на входа на атракциона и на помещенията на касата. \r\nДиана СТОЕВА", "date": "2019.01.27", "title": "Варна: Модернизират Зоопарка с 1.2 млн. лева през 2019 година"}
{"url": "http://www.focus-news.net/news/2019/01/27/2616893/hristina-arsenova-direktor-na-kuklen-teatar-burgas-prez-izminala-godina-otchitame-poveche-ot-33-hilyadi-zriteli-i-izigrani-nad-400-predstavleniya.html", "text": "През изминала година отчитаме повече от 33 хиляди зрители и изиграни над 400 представления. Това каза за  Радио „Фокус“ – Бургас  Христина Арсенова, директор на Куклен театър – Бургас. По думите ѝ  2018-а година е била успешна за театъра в Бургас, а екипът му е успял да стане носител на най-голямата награда на Съюза на артистите „Икар 2018“ в категорията „Най-добър куклен спектакъл“. „Отново получихме тази награда – този път за представлението „Парченцето“, който представлява спектакъл без думи, с много изчистени изразни средства. Радвам се, че направи впечатление на журито, защото представляваше предизвикателство и за нас“, отбеляза Арсенова и добави, че през изминалата година екипът е осъществил още един спектакъл, насочен към по-възрастната аудитория – „Филифьонката която вярваше в бедствия“ по Туве Янсон. „Този спектакъл е предложен и през настоящата година, и очаквам в следващите дни да разберем дали отново сме номинирани за наградата „Икар“, каза още Арсенова. Тя добави, че след създаването на този спектакъл бургаският куклен театър е спечелил 3-те най-големи награди по време на фестивала „Двама са малко, трима са много“ в Пловдив. „По традиция през изминалата година присъствахме на множество Международни фестивали, а, както всяка година, създадохме и 3-4 нови постановки“, посочи още Арсенова. \r\nМария ПОПЧЕВА", "date": "2019.01.27", "title": "Христина Арсенова, директор на Куклен театър – Бургас: През изминала година отчитаме повече от 33 хиляди зрители и изиграни над 400 представления"}
{"url": "http://www.focus-news.net/news/2019/01/27/2616896/plovdiv-filmov-festival-kino-fabrika-patuvane-vav-vremeto-shte-se-provede-v-sofiya-i-v-grada.html", "text": "Филмов фестивал „Кино Фабрика – Пътуване във времето“ ще се проведе в Пловдив и София през март, април и май. Това съобщи за  Радио „Фокус“ – Пловдив  главният координатор на проекта Никол Ветин. Проектът, който е част от официалната програма на „Пловдив – Европейска столица на културата 2019“, ще представи съвременни вдъхновяващи филми от цял свят, творби на игралното и документално кино в максимално широк спектър от истории – филми за природата, за миналото, настоящето и бъдещето, за ежедневието. Известни български режисьори и такива от цял свят ще бъдат гости на фестивала. Европейски делегати също ще бъдат част от лицата, с които публиката в Пловдив ще се срещне в рамките на месец – от 20 март до 20 април. Официален партньор на филмовия фестивал е Европейската комисия. \r\nВ програмата в София и Пловдив са включени знакови филми като „Човекът от желязо” на Анджей Вайда. Известни съвременни режисьори като Павел Павликовски, Кристиан Мунджиу и Данис Танович ще дойдат в България, за да представят лично филми и да участват в дискусии с публиката. \r\nСпециален фокус ще бъде поставен върху 30-годишнината от падането на Берлинската стена. \r\nТони МИХАЙЛОВ", "date": "2019.01.27", "title": "Пловдив: Филмов фестивал „Кино Фабрика – Пътуване във времето“ ще се проведе в София и в града"}
{"url": "http://www.focus-news.net/news/2019/01/27/2616894/", "text": "Кореспондентът на CNN в Белия дом Джеф Зелени e заявил пред медията, че не изключва участието на Хилъри Клинтън в президентската надпревара през 2020 година, цитира думите му електронното издание  Washington Examiner . \r\nЗелени е разказал, че трима души са му съобщили, че тази седмица Клинтън е заявила, че тя все още не се е отказала от участие в кандидат-президентската кампания  през 2020 година, особено като се има предвид скорошните обвинения на приближени до президента Тръмп, включително неговия дългогодишен съветник Роджър Стоун.  \r\nЗелени каза, че Клинтън вероятно ще се възползва от факта, че е спечелила народния вот през 2016 в надпреварата , който загуби от президента Тръмп. Редакцията припомня, че на президентските избори през 2016 година Хилъри Клинтън спечели повече гласове от Доналд Тръмп, но заради разпределението на мандатите в Електоралната колегия по щати загуби президентските избори. \r\nПрез последните месеци Клинтън намекна за възможността за нова кандидатура за президент.  \r\nНяколко бивши съветници на Клинтън също заявиха, че очакват тя да се кандидатира отново. \r\nВече има значителен брой  демократи, които са влезли в кръга от възможни кандидати 2020 г. и се очаква тази група да нарасне до няколко десетки.  Юлиян Марков", "date": "2019.01.27", "title": "The Washington Examiner: Хилъри Клинтън не изключва да участва в президентската надпревара през 2020 година"}
{"url": "http://www.focus-news.net/news/2019/01/27/2616897/nimh-utre-shte-bade-oblachno-valezhi-sa-malko-veroyatni.html", "text": "През нощта в низините и котловините ще се образува ниска слоеста облачност или мъгла, над останалите райони ще преобладава ясно време. Минималните температури ще са от около минус 7° - минус 4° в северозападните райони, до 2°- 5° в югоизточните и по Черноморието. През деня облачността ще се увеличи, ще е предимно висока и средна, но валежи са малко вероятни. Видимостта в следобедните часове ще се подобрява, но на отделни места в низините и котловините, през по-голямата част от деня, ще остане намалена. Вятърът ще се ориентира от юг-югозапад, ще е слаб до умерен и с него ще се пренася по-топъл въздух. Дневните температури ще са в широки граници: от 1° - 3° в Северозападна до 10° - 12° на места в Югоизточна България и Предбалкана. Атмосферното налягане е по-ниско от средното за месеца и още малко ще се понижи. Това съобщи за  Агенция „Фокус“  дежурният синоптик от НИМХ Евгения Егова.  \r\nНад Черноморието облачността ще е предимно значителна, но валежи не се очакват. Вятърът ще е умерен от юг-югозапад. Максималните температури ще са от 8° по Северното Черноморие, до около 12° по Южното. Температурата на морската вода е около 6°. Вълнението на морето ще бъде 2-3 бала. \r\nНад планините, след временното разкъсване, през деня облачността отново ще се увеличи. Вятърът ще се ориентира от югозапад и ще е умерен до силен. Максималната температура на височина 1200 метра ще е около 5°, на 2000 метра - около минус 1°. \r\nДинамично и сравнително топло за края на януари ще се задържи времето през следващите дни. Във вторник в източната половина от страната ще се усили южният вятър и дневните температури там ще са високи: над 10°, на места до 15°; по ниски ще остават в Западна България, особено в северозападните райони, където има снежна покривка. От вторник, главно в Западна и Централна България, ще започнат и превалявания, предимно от дъжд, в планините - от сняг, по-съществени във вторник в югозападните райони, а в четвъртък – в Централна България. В северозападните райони, а в нощните часове и по високите полета на Западна България, е възможно дъждът да се примесва и временно да преминава в сняг. По-малка е вероятността за валежи в източните райони.", "date": "2019.01.27", "title": "НИМХ: Утре ще бъде облачно, валежи са малко вероятни"}
{"url": "http://www.focus-news.net/news/2019/01/27/2616898/veliko-tarnovo-499-mln-evro-e-razmerat-na-chuzhdestranni-investitsii-v-obshtinata-prez-2017-godina.html", "text": "49.9  млн. евро е размерът на чуждестранни инвестиции в община Велико Търново през 2017 година. Това сочат данни на Териториално статистическо бюро – Север,  Отдел „Статистически изследвания – Велико Търново“ . От институцията уточниха за Радио „Фокус“ – Велико Търново, че общината е с най-голям дял от всички общини в областта – 37.2%  от всички инвестиции в област Велико Търново. На второ място  по относителен дял на преки чуждестранни инвестиции в областта е община Свищов – с 18.4%. \r\nВ сравнение с 2016 година увеличение на преките чуждестранни инвестиции е регистрирано единствено в сектор „Добивна, преработваща и друга промишленост; доставяне на води; канализационни услуги, управление на отпадъци и възстановяване” – със  7.9%. \r\nНадежда КРЪСТЕВА", "date": "2019.01.27", "title": "Велико Търново: 49.9  млн. евро е размерът на чуждестранни инвестиции в общината през 2017 година"}
{"url": "http://www.focus-news.net/news/2019/01/27/2616900/pazardzhik-protsedurata-po-razglezhdane-investitsionnoto-namerenie-za-ploshtadka-za-retsiklirane-na-plastmasovi-otpadatsi-v-bratsigovo-e-v-nachalen-etap.html", "text": "След като сме получили инвестиционното намерение за изграждането на площадка за рециклиране на пластмасови отпадъци в Брацигово, ние сме издали на възложителя указателно писмо, с което указваме коя процедура следва да се приложи, каза за  Радио „Фокус“ – Пазарджик  директорът на РИОСВ Костадин Гешев по повод подписката на жители на Брацигово срещу изграждането на такава площадка. По думите му в случая процедурата е преценка на необходимостта от ОВОС. „Следващият етап е възложителят да събере необходимата документация, да изпълни изискванията в писмото, което сме му изпратили, и да я внесе при нас. След това ние съгласуваме процедурата с Басейнова дирекция, РЗИ, други експерти и се произнасяме за това дали ще се извършва ОВОС или не“, коментира Гешев. До този момент възложителят не е внесъл необходимите документи. По думите му процедурата е в съвсем начален етап, но ще бъдат спазени всички законови изисквания. \r\nВаня НИКОЛОВА", "date": "2019.01.27", "title": "Пазарджик: Процедурата по разглеждане инвестиционното намерение за площадка за рециклиране на пластмасови отпадъци в Брацигово е в начален етап"}
{"url": "http://www.focus-news.net/news/2019/01/27/2616899/varna-53-kucheta-sa-bili-osinoveni-ot-priyuta-za-bezstopanstveni-zhivotni-prez-minalata-godina.html", "text": "53 кучета са били осиновени от Приюта за безстопанствени животни във варненското село Каменар  през миналата година. Животните, които са намерили свои стопани от началото на тази година са 5. Това каза за Радио „Фокус“ – Варна началникът на звеното Нели Георгиева. По думите й социализираните кучета, които очакват осиновителите си, могат да бъдат разгледани в сайта на Приюта. „Но все пак, остава важен личният контакт между животното и бъдещия стопанин. Затова на всеки посетител и потенциален осиновител в Приюта, се предоставя възможност да разходи животното, да му поднесе храна, да прецени дали това е неговият бъдещ любимец, и така да вземе важното решение да осиновяването“, обясни Нели Георгиева. Тя допълни, че желаещите да осиновят куче имат неограничен достъп до Приюта в рамките на работното време. \r\nДиана СТОЕВА", "date": "2019.01.27", "title": "Варна: 53 кучета са били осиновени от Приюта за безстопанствени животни през миналата година"}
{"url": "http://www.focus-news.net/news/2019/01/27/2616901/kyustendil-1232-dushi-sa-smenili-lichniya-si-lekar-prez-posledniya-mesets-na-2018-godina.html", "text": "1232 души са сменили личния си лекар през последния месец на 2018 година. Това съобщиха за  Радио „Фокус” – Кюстендил  от Районната здравноосигурителна каса – Кюстендил. През месец юни на 2018 година, когато е другият възможен срок за смяна на личния лекар, това са направили 1205 души. По данни на здравната каса най-много сменени лични лекари има на територията на община Кюстендил – 520, следва Дупница с 441 и Бобов дол с 125. В Сапарева баня смяна са направили 63 души, а в Кочериново – 28. 17 души от Бобошево също са сменили личния си лекар. Това са направили 14 жители на Невестино и 11 на община Трекляно. Записани са и 13 души от други области, избрали свой личен лекар на територията на област Кюстендил. \r\nВенцеслав ИЛЧЕВ", "date": "2019.01.27", "title": "Кюстендил: 1232 души са сменили личния си лекар през последния месец на 2018 година"}
{"url": "http://www.focus-news.net/news/2019/01/27/2616902/sport-roma-zavarshi-naravno-33-v-bergamo.html", "text": "Рома поведе с 3:0 при гостуването си на Аталанта от 21-ия кръг на Серия \"А\", но не спечели. Мачът завърши наравно 3:3, а домакините от Бергамо изпуснаха дузпа.   \r\nЕдин Джеко вкара два гола, а Стефан Ел Шаарауи добави трети до 40-ата минута. Още преди почивката Тимоти Кастан върна гол за домакините. През второто полувреме Рафаел Толой и Дуван Сапата оформиха равенството. Преди да вкара третия гол за \"бергамаските\", колумбиецът изпусна дузпа, която беше отсъдена след консултация на рефера с видео системата.", "date": "2019.01.27", "title": "Спорт: Рома завърши наравно 3:3 в Бергамо"}
{"url": "http://www.focus-news.net/news/2019/01/27/2616903/kristiana-dimcheva-glaven-bibliotekar-regionalnata-biblioteka-vav-varna-razpolaga-s-nad-140-zaglaviya-svarzani-s-imeto-na-marin-goleminov.html", "text": "Варненската Регионална библиотека „Пенчо Славейков“ разполага с доста богат фонд, включващ над 140 заглавия, свързани с името на композитора Марин Големинов. Това каза в интервю за  Радио „Фокус“ – Варна  главният библиотекар Кристиана Димчева.  По думите й част от заглавията са притежание на Отдел „Изкуство“ на библиотеката. Сред ценните издания е и една биографска рядкост от 1937 година. Тя е базирана върху биографичен труд на Марин Големинов. Ценното в случая е автентичният автограф на композитора. „В книгата е разказана друга история, която специалистите тепърва ще проучват в годините“, обясни още Кристиана Димчева. Тя допълни, че представянето на гостуващата изложба „Фрески и звуци”, посветена на 110 години от рождението на Марин Големинов в Регионалната библиотека, е част от усилията на ръководството да направи читателите съпричастни към големия свят на изкуството. \r\nДиана СТОЕВА", "date": "2019.01.27", "title": "Кристиана Димчева, главен библиотекар: Регионалната библиотека във Варна разполага с над 140 заглавия, свързани с името на Марин Големинов"}
{"url": "http://www.focus-news.net/news/2019/01/27/2616695/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Лидерът на венецуелската опозиция Хуан Гуайдо се е обявил за временен президент на страната след обаждане на вицепрезидента на САЩ Майк Пенс, който го е уверил, че Вашингтон е зад него, съобщава  вестник The Wall Street Journal . \r\nСпоред информацията на източниците на изданието, „в нощта преди лидерът на опозицията да се обяви за временен президент, по телефона му се е обадил вицепрезидентът Майк Пенс“. Както отбелязва вестникът, „Пенс е обещал, че САЩ ще го подкрепят, ако той поеме юздите на управлението от Николас Мадуро, основавайки се на едно от положенията в Основния закон на тази южноамериканска страна“.ю \r\nВ публикацията се казва, че „това среднощно обаждане е привело в движение план, разработван в течение на предишните няколко седмици“. Той предвиждал признаването на Гуайдо за временен президент на републиката от САЩ и техните съюзници. Както отбелязва изданието, по-рано са се провели „преговори между официални лица от САЩ, съюзници, законодатели и ключови представители от венецуелската опозиция, включително със самия Гуайдо“. \r\nКакто се констатира в материала, някои американски чиновници са изразили опасения, че този план може да доведе до нестабилност и да постави под заплаха американските дипломати в Каракас. \r\nПо думите на източника на вестника, от самото начало на своето управление Тръмп е заявил, че счита Венецуела за един от приоритетите във външната политика, наред с Иран и КНДР. САЩ са започнали да разработват плана за Венецуела след победата на Мадуро на изборите. „В края на декември, началото на януари, започнаха да говорят с опозицията“, заяви източник на изданието от американската администрация. Към онзи момент опозицията се придържаше към мнението, че се нуждае от подкрепата на международната общност, за да може да повлияе на развитието на политическата ситуация във Венецуела и те казаха това на американските представители“. \r\nПо сведенията на изданието, американските законодатели от двете партии са подкрепили плана на Вашингтон през декември. В периода на зимните празници, държавният секретар на САЩ Майк Помпео се е срещнал с представители на страните-съюзници на САЩ и е обсъдил с тях ситуацията във Венецуела. На 2 януари той се е срещнал с колегите си от Бразилия и Колумбия. Освен това, на срещата с президента на Колумбия Иван Дуке, Помпео, както се твърди, е намекнал за това, какви намерения има Вашингтон спрямо Венецуела. \r\nНа 10 януари той е говорил с Гуайдо и му е обещал „тясно сътрудничество по пътя към демократичното бъдеще на Венецуела“. След това, на 15 януари, служителите в американската администрация са предприели мерки, за да координират плана със съюзниците, както и с лидера на опозицията. Помпео е провел разговор с външния министър на Канада Фридланд, а по-късно отново е позвънил на Гуайдо и го е уверил в подкрепата на САЩ> \r\nКакто отбелязва изданието, в момента САЩ следят внимателно развитието на събитията във Венецуела. Американските чиновници предполагат, че част от военните във Венецуела подкрепят опозицията. Вашингтон се опитва да установи връзка с представители на венецуелския бизнес. Също така администрация на САЩ предприема мерки, за да може Гуайдо да получи съхраняваните в американски банки средства, които принадлежат на Каракас. \r\n***  Президентът на САЩ Доналд Тръмп подписа закон, с който временно сложи край на частичното спиране на дейността на правителството, което беше и най-дългото в историята на страната, пише  електронното издание на вестник Washington Examiner . \r\nОколо 800 хиляди държавни служители бяха пуснати в отпуск или работеха без заплащане по време на 35-дневния „шътдаун“. \r\nЗаконопроектът финансира правителството до 15 февруари и позволява на държавните служители да получат заплатите си за последния месец. Той не включва финансиране за стена по границата между САЩ и Мексико, която Тръмп направи централна част от президентската си кампания през 2016 г. \r\nСлед петседмичен застой за финансиране на стената, Тръмп отстъпи в петък, съгласявайки се временно да отвори правителството, ако Конгресът приеме законодателството. Камарата и Сенатът бързо приеха предложението, изпращайки го на Тръмп в петък вечер. \r\nАмериканският президент отрече, че е отстъпил на демократите за финансирането на граничната стена. \r\n„Това по никакъв начин не беше отстъпка. Просто беше грижа за милиони хора, които бяха силно засегнати от спирането на работата на правителството, с ясно съзнание, че след 21 дни, ако не се сключи сделка, то ще бъде подновено“, написа той в „Туитър“. \r\nПрессекретарят на Белия Дом Сара Сандърс заяви, че Тръмп ще започне изграждането на стената след три седмици, независимо дали Демократите искат да сключат сделка, или не. \r\n***  Сключеното през 1998 година споразумение от Адана между Турция и Сирия може да помогне за отстраняването на опасенията на Турция относно сигурността на южната й граница, заяви руският външен министър Сергей Лавров, цитиран от  електронното издание на вестник Yeni Safak . \r\nНа пресконференция в Рабат след срещата с мароканския си колега Насер Бурита, Лавров посочи, че споразумението от Адана все още е в сила и отбеляза, че то може да послужи като база за преговори по свързаните въпроси. \r\n„Споразумението от Адана от 1998 година, скючено между Турция и Сирия, неговата същност е да елиминира опасенията на Турция относно сигурността й“, заяви руският външен министър. \r\nСирийското правителство е „влязло в договора, поемайки определени задължения и ние изхождаме от предположението, че това споразумение остава в сила. Както разбирам, на това мнение са и страните по договора“, добави той. \r\nСъгласно спогодбата от 1998 година между Анкара и Дамаск, Сирия трябва да работи активно за разсейването на опасенията на Турция относно терористите от ПКК (Работническата партия на Кюрдистан). \r\nВ изпълнение на договора са затворени тренировъчни лагери на ПКК в Сирия и на терористите са отказвани услуги от сирийските банки, припомня „Йени Шафак“. \r\nДвете страни също изчистиха мините от граничните зони, позволявайки използването им за селскостопански цели. \r\nТурция заяви, че скоро ще проведе трансгранична операция срещу YPG / ПКК - сирийския клон на ПКК - източно от река Ефрат, отбелязва още изданието. \r\n***  Държавният секретар на САЩ заяви, че сега е моментът страните да изберат страна за Венецуела, след като Вашингтон призна опозиционния лидер Хуан Гуайдо за държавен глава на южноамериканската държава, пише  електронното издание Daily Star Lebanon . \r\n„Сега е моментът всяка друга държава да вземе страна. Без повече отлагания, без повече игри. Или заставаш до силите на свободата, или си в съюз с Мадуро и неговия хаос“ заяви Помпео на срещата на СС на ООН за Венецуела, говорейки за президентът на Венецуела Николас Мадуро, когото САЩ призовават да се откаже от длъжността си. \r\nРусия се противопостави на усилията на САЩ и обвини Вашингтон, че подкрепя опита за преврат, поставяйки Венецуела в центъра на нарастващия геополитически дуел.", "date": "2019.01.27", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/27/2616904/inzh-emiliya-darakchieva-inspektsiya-po-truda-187-narusheniya-na-normativnite-aktove-na-trudovoto-zakonodatelstvo-sa-konstatirani-v-oblast-smolyan-prez-dekemvri.html", "text": "През месец декември 2018 г. Инспекцията по труда е извършила 70 проверки на територията на област Смолян. Това съобщи за  Радио „Фокус“ – Смолян  инж. Емилия Даракчиева – директор на „Инспекция по труда“ – Смолян. При тези проверки са констатирани 187 нарушения на нормативните актове на трудовото законодателство. 149 от тях са свързани със  здравословните и безопасни условия на труд и 38 по трудовите правоотношения. За тяхното отстраняване са дадени 183 принудителни административни мерки, поясни инж. Даракчиева. \r\n„Съставени са 3 акта за установени административни нарушения на работодатели за последния месец на 2018  г., от които 1 акт е съставен за нарушение на нормите, свързани със задължението на работодателя да осигури здравословни и безопасни условия на труд и 2 акта – за неоказване на съдействие на контролен орган при изпълнение на неговите функции. Влезлите в сила наказателни постановления за отчетния месец са 26 с обща  сума на наложените имуществени санкции  на работодатели в размер на 19 000 лв.“, посочи инж. Даракчиева. \r\nТя отбеляза, че Дирекция „Инспекция по труда“ със седалище Смолян извършва  засилен контрол на търговските обекти на територията на зимния курорт Пампорово.  Акцент на проверките са законосъобразното наемане на работа на български граждани и чужденци в Република България, спазване на законовите разпоредби относно изплащане на трудовите възнаграждения и обезщетения, по работното време и по спазване на основните изисквания по здраве и безопасност при работа, каза още директорът на Инспекцията. \r\nНели ГЕРГЬОВСКА", "date": "2019.01.27", "title": "Инж. Емилия Даракчиева, Инспекция по труда: 187 нарушения на нормативните актове на трудовото законодателство са констатирани в област Смолян през декември"}
{"url": "http://www.focus-news.net/news/2019/01/27/2616698/predstoyashti-sabitiya-v-stranata-za-27-yanuari-agentsiya-fokus.html", "text": "От 9.30 часа в храм „Св. Николай“ в с. Вакарел, Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия.  \r\n*** \r\nМежду 11.00 и 13.00 часа пред хижа „Алеко“ ще се състои церемония по награждаване на победителите във „Витоша зимен фест“. \r\n*** \r\nОт 11.30 часа в катедрален храм „Св. Неделя“ ще се състои поклонение пред тленните останки на проф. д-р Никола Алексиев – един от доайените в лечението на белодробни болести у нас.  \r\n*** \r\nОт 12.00 часа на паметника на Съветската армия председателят на Градския съвет на БСП - София Калоян Паргов и проф. Ваня Добрева, заместник-председател на Градския съвет на БСП - София, ще поднесат цветя в памет на жертвите на Холокоста и ще се поклонят пред всички, които са се борили за победата над фашизма. \r\n*** \r\nОт 16.00 и 18.30 часа в салона на Драматичен театър „Адриана Будевска“ с премиера на постановката „Светлоносеца“ ще започне новият творчески сезон на Младежката театрална трупа „Валери и приятели“ към читалище „Асен Златаров 1940“ – Бургас. \r\n*** \r\nВ 7.00 часа в манастир „Живоприемни източник”, Негово високопреосвещенство Неврокопски митрополит Серафим ще отслужи Архиерейска св. Литургия по повод празника Пренасяне мощите на св. Йоан Златоуст. В 11.30  ще бъде открита изложба,  посветена на Неврокопския митрополит Борис в сградата на св. митрополия в гр. Гоце Делчев. След това ще се състои прожекция на филм от поредицата  „Път към Голгота“, посветен на митрополит Борис, след което ще бъдат прочетени доклади, посветени на делото и личността му  от доц. д-р Павел Павлов и гл. ас. д-р Венцислав Каравълчев от Богословския факултет на Софийски университет „Св. Климент Охридски“. \r\n*** \r\nОт 11.00 часа с поклонение и поднасяне на цветя на паметника на ген.-лейтенант А. Е. Цимерман ще бъдат отбелязани 141 години от освобождението на Добрич от османско владичество.  \r\n*** \r\nОт 14.00 часа в зала „Васил Караиванов“ на Община Карлово ще се проведе възпоменателно събитие, посветено на 27 януари - Международен възпоменателен ден на Холокоста.  \r\n*** \r\nОт 9.00 часа в катедралния  храм „Св. Богородица\", Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия.  \r\n*** \r\nВ 9.00 часа в митрополитския храм „Св. вмчца Марина” Знеполският епископ Арсений ще отслужи Архиерейска света Литургия.  \r\n*** \r\nОт 11.00 часа в Кукления театър ще се играе спектакълът „Джелсомино в страната на лъжците“ по Джани Родари. \r\n*** \r\nОт 17.30 часа в Регионалния пресклуб на БТА Движение „Да, България“ ще даде пресконференция, в която ще вземат участие  председателят на партията Христо Иванов и кандидатите за евродепутати.", "date": "2019.01.27", "title": "Предстоящи събития в страната за 27 януари (Агенция „Фокус“)"}
{"url": "http://www.focus-news.net/news/2019/01/27/2616922/izvestiya-chastichnoto-spirane-na-rabotata-na-pravitelstvoto-struva-na-vashington-nad-miliard-i-polovina-dolara.html", "text": "Милиард и 600  милиона щатски долара са загубите за столицата на САЩ и нейните близки околности от най-дългото в историята на страната прекъсване на работата на федералните институции. За това е съобщил в неделния си брой The Washington Post, информира руският всекидневник  „Известия“ .  \r\nОсвен това икономистите са на мнение, че по имиджа на града и на федералното правителство са нанесени неотстраними рани, предава агенция ТАСС, цитирана също от „Известия“. \r\nМоралният дух на държавните служители е подкопан, а в очите на бизнес обществото на страната правителството изглежда ненадеждно като партньор и работодател.   \r\nНа 22 декември американското правителство частично преустанови работа заради нежеланието на депутатите демократи в Конгреса да отделят средства от бюджета за изграждане на стената по границата с Мексико. Без финансиране се оказаха девет министерства с 800 хиляди сътрудници, от които 380 хиляди бяха принудени да излязат в неплатен отпуск.   \r\nНа 24 януари стана известно, че държавните служители, които останаха на работа без заплащане, масово отказват да се явяват на работните си места. \r\nНа 26 януари беше постигната договореност за временно прекратяване на спирането на функционирането на правителствените институции, станало известно като „шътдаун“.   Ивелина Ватова", "date": "2019.01.27", "title": "„Известия“: Частичното спиране на работата на правителството струва на Вашингтон над милиард и половина долара"}
{"url": "http://www.focus-news.net/news/2019/01/27/2616697/afp-chetiri-stsenariya-za-razvitieto-na-politicheskata-kriza-vav-venetsuela.html", "text": "След като Хуан Гуайдо се самопровъзгласи за изпълняващ поста президент, политическата криза във Венецуела се разгорещи, но какво ще се случи оттук нататък зависи от САЩ и венецуелските военни, предава в коментар  AFP .  \r\nВ страна, която е в икономически колапс с 10 милиона на сто инфлация за 2018-та, председателят на Националното събрание Гуайдо в сряда заяви, че поема „формално националните изпълнителски власти“, за да сложи край на „узурпацията“ на Николас Мадуро. Мадуро, на свой ред, обвини Вашингтон, че стои зад опита за преврат и прекрати дипломатическите отношения със САЩ. \r\nЕто и четирите сценария, които може да се приложат към ситуацията: \r\nТова решение е благоприятно за Гуайдо: създаване на \"правителство на прехода\", а след това и организиране на избори. Той настоява военните, които са най-силната подкрепа за Мадуро, да скъсат връзките си с „диктатора“, а в замяна да им даде амнистия.   \r\nЗасега армията остава лоялна на държавния глава, който управлява страната от 2013-та година.  \r\nАко тя му остане вярна, перспективите за промяна ще зависят от способността на опозицията да се обединява и да остане обединена, да променя очакванията си и да приема „дългосрочния преход“. Това е заявил Питър Хаким, президент на Inter-American Dialogue, мозъчен тръст със седалище във Вашингтон. Нещата може да се развият с голяма скорост, ако военните не са единни, но мнозина от тях ще искат амнистия, а някои висши служители Вашингтон обвинява и в корупция, нарушаване на човешките права и наркотрафик. Друг фактор, който ускорява пътя към прехода е, ако Доналд Тръмп наложи санкции за венецуелския петрол. САЩ изкупува една трета от общия му износ, като за 2018 година това се е равнявало на приблизително 510,000 барела дневно. Така ще се нанесе фатален удар на икономиката и ще се прекърши основната база, която поддържа Мадуро, според консултантите от Capital Economics.    \r\nДори и опозицията да се надява, че военните ще се обърнат срещу Мадуро, „това не е много вероятно“, според Майкъл Шифтър, също от Inter-American Dialogue. \r\nСлед като социалистическият лидер бе избран през май 2018-та, неговият мандат приключва през 2025 г., като изборите бяха бойкотирани от опозицията и контестирани от ЕС и няколко латиноамерикански страни. Мадуро може да разчита на финансова подкрепа от своите съюзници в лицето на Китай, Русия и Иран. Венецуела изпраща за Китай средно дневно по 300,000 барела петрол и така изплаща дълг от 20 млрд щатски долара. Страната дължи и на Русия 10 и половина милиарда долара.   \r\nПекин и Москва може да се „опитат да спасят режима, като предложат сериозни икономически реформи и преструктуриране на петролния бизнес“. Но този сценарий има и втори изход: двете сили може да пожелаят Мадуро да напусне поста и на негово място да дойде „по-малко токсичен политически лидер“.     \r\nАко тя оттегли подкрепата си за Мадуро, а опозицията остане разединена, военните може да поемат контрола „поне временно“. \r\n\"Тогава може да се разиграе най-лошият сценарий, при който ще се засилят репресиите, дори може да се стигне до граждански конфликт“, обявяват анализаторите от Inter-American Dialogue. „Има злини, които идват на власт заедно с паралелните правителства“, предупреждават те.  Още повече, че Тръмп заяви, че „всички възможни варианти са на масата“. Това се тълкува и като вероятност за военна интервенция.        \r\nМадуро обяви, че е готов да се срещне със своя противник, но Гуайдо отказа всякакъв „фалшив диалог“.   \r\nЧаст от международната общност поддържа този сценарий: За ЕС управлението на Мадуро е нелегитимно, но все още предстои да признае Гуайдо за президент и призовава за „контактна група“ между двата лагера.Мексико и Уругвай също поддържат преговорния формат като възможност за решение.    \r\nСпоред анализаторите от Inter-American Dialogue най-добрият вариант е за „ продължителни преговори между една по-единна опозиция и едно правителство в отбрана\". След 2014 година това ще е пети опит двете страни да преговарят. При повече успех, така може да се стигне до организирането на нови избори.    Ивелина Ватова", "date": "2019.01.27", "title": "АFP: Четири сценария за развитието на политическата криза във Венецуела"}
{"url": "http://www.focus-news.net/news/2019/01/27/2616696/afp-noshtni-protesti.html", "text": "Освен в Париж няколко хиляди французи протестираха и в градовете Бордо и Тулуза в югоизточните части на Франция, предава  AFP , като припомня, че това са два от центровете на гражданския бунт от самото му начало.   \r\nВ Марсилия членове на профсъюзите са се присъединили към протестиращите. В източния град Лион участниците са били около хиляда души.   \r\nНа север официалните власти в Еврьо, Нормандия, съобщават за сблъсъци, при които са нанесени щети на сградите на полицията и на местния клон на Банк дьо Франс.  \r\nВ Париж и в редица други градове има призиви протестът да продължи и през нощта. \r\nЗа първи път тази събота полицията използва и видеокамери при разпръскване на протестиращите. Така се създава по-голяма прозрачност при всеки сблъсък. В петък френският съд в Париж е отказал да приеме настояването на френската Лига за права на човека и на синдикатите да забрани оръжията с обвинения за сериозни наранявания, нанесени на някои от демонстрантите.   \r\nВ неделя поддръжниците на правителството ще проведат своя първи митинг на „червените шалове“. Така те ще заявят, че представляват „мълчаливото мнозинство“, което защитава „демокрацията и нейните институции“ и се обявява против насилието при протестите на „жълтите жилетки“.    Ивелина Ватова", "date": "2019.01.27", "title": "AFP: Нощни протести"}
{"url": "http://www.focus-news.net/news/2019/01/27/2616699/ria-novosti-voennoto-atashe-na-venetsuela-v-sasht-prizna-guaydo-za-prezident.html", "text": "Военното аташе на венецуелското посолство във Вашингтон Хосе Луис Силва обяви „разрив на отношенията“ с Николас Мадуро и призова и вруги членове на въоръжените сили на страната да признаят Хуан Гуайдо за легитимен президент, съобщава изданието el Nuevo Herald, цитирано от  РИА Новости . \r\nВ заявлението си Силва казва: \"Като военно аташе в САЩ не признавам Николас Мадуро в ролята му на президент на Венецуела\". \r\nПрессекретарят на Съвета за национална сигурност към Белия дом Гарет Маркис е коментирал това решение на венецуелския дипломат и военен.  \r\nВ Туитър той е написал: \"Военното аташе на Венецуела във Вашингтон току-що потвърди лоялността към Конституцията на временния президент Хуан Гуайдо\". По думите му това е „пример за това, че ролята на военните се свързва със защитата на конституционния ред, а не с подкрепата за диктатори и потискане на своя собствен народ“.   \r\n\"Вдъхновете и други да постъпват по този начин \", заявил Маркис.  Ивелина Ватова", "date": "2019.01.27", "title": "РИА Новости: Военното аташе на Венецуела в САЩ призна Гуайдо за президент"}
{"url": "http://www.focus-news.net/news/2019/01/27/2616700/aa-milioni-siriytsi-shte-se-varnat-po-domovete-si.html", "text": "Турският президент Реджеп Тайип Ердоган е заявил, че милиони сирийски бежанци ще се завърнат у дома след края на турската операция, предава агенция  АА . „Анкара е предопределена да спаси северна Сирия от тероризма“, е казал президентът на Турция в събота по време на среща в югоизточната провинция Газиантеп, на която са били представени кандидатите на управляващата Партия на справедливостта и развитието за предстоящите кметски избори.   \r\n„След като Анкара освободи от терористите сирийските райони на Манбидж, Тал Рифаат и земите на изток от река Ефрат, милиони сирийци, които сега живеят в Турция, ще могат да се върнат у дома“, са думите на турския държавен глава, който е пояснил, че „ние сме предопределени да спасим нашия район от бедите в сътрудничество с Русия, Иран, САЩ, но главно със сирийския народ“.   \r\nПриоритет на Анкара е да използва политически и дипломатически средство да последния миг. Ердоган е казал, че близо 300 000 сирийци са се върнали в родината си след като областта е била прочистена от терористи. Турция приключи подготовката за евентуална военна операция в северна Сирия, под наименованието „На Изток от Ефрат“. Според Анкара така ще се помогне за териториалния интегритет на съсипаната от войната страна.    Ивелина Ватова", "date": "2019.01.27", "title": "АА: ‘Милиони сирийци ще се върнат по домовете си“"}
{"url": "http://www.focus-news.net/news/2019/01/27/2616705/49-iyat-kongres-na-bsp-s-viziya-za-balgariya-viziya-za-evropa-i-s-deklaratsiya-v-podkrepa-na-elena-yoncheva-obzor.html", "text": "Четвъртото заседание на 49-ия Конгрес на БСП се проведе в зала 3 на НДК. То започна с 623 делегати. Заседанието на най-висшия партиен форум бе открито под звуците на химна на България, този на ЕС и на Интернационала и продължи близо 7 часа. По регламент четвъртата сесия бе открита от   лидера на БСП Корнелия Нинова . Тя представи политическия си доклад „България и Европа днес. Визия за утрешния ден. Задачите на БСП\". Нинова заяви, че държавата е превзета от малцина, а народът е поробен и държан в страх от свои и това не може да продължава. „ГЕРБ са 10-годишно минало и провалено настояще, а нашият разговор днес е за бъдещето“, каза лидерът на БСП. Тя изрази убедеността си, че БСП ще победи ГЕРБ, ако изборите са честни. Според нея  победата на евроизборите е възможност те да бъдат отстранени от власт и да започне промяната в България. Нинова посочи, че започва с политиките, с националните за България и общите за Европа интереси, а не с интригите и реденето на листи. Тя подчерта пред конгреса, че БСП се променила и затова си заслужава да бъде избирана. „Скъпи българи, сега към вас, повярвайте в себе си. Не се страхувайте и бъдете свободни хора, които изразяват свободно волята си. Силата не е в политиците, силата е във вас. Повярвайте, че вие решавате своето лично бъдеще. Не е вярно, че нищо не зависи от вас. Всичко зависи от вас. Попитан веднъж що е демокрация един голям световен политик я обяснява така: „В дъното на демокрацията, c всички славословия по неин адрес, е малкият човек, който влиза в една малка стаичка с малък молив и прави малко кръстче върху малък къс хартия\". Когато много малки хора се съберем заедно, правим този голям мъдър, наш, български народ. Народ, който е бил люлка на европейската цивилизация, народ, който е дал на света духовност и култура, заслужава признание, най-достоен живот и значимо място в съвременния свят и ще го получи“, обяви Нинова. Лидерът на БСП предложи и единодушно конгресът прие декларация в подкрепа на Елена Йончева. По време на своето слово Нинова обяви, че Елена Йончева ще представи разследване и доказателства за сговор в Министерски съвет за корупция и заличаване нa тази корупция.  \r\nОт своя страна  говорителят на ПГ на „БСП за България“ Елена  Йончева  коментира пред делегатите на 49-тия конгрес, че режимът в България се опитва да разедини хората и да ги унищожи, но няма такъв режим, който историята да не е спряла. Йончева  призова българите да бъдат част от тази история.  Тя припомни думите на известния немски антифашист Мартин Нимюлер: „Авторитарната власт най-напред се разправи с опозицията- не се противопоставих, защото не бях от опозицията. После се разправиха с журналистите, не се противопоставих, защото не бях журналист. След това разгромиха профсъюзите, аз не се противопоставих, защото не бях профсъюзен деец. Тогава се заеха със съседа. Не казах нищо, защото не го познавах. Накрая дойдоха за мен и тогава вече не бяха останали хора, които да ме защитят“.  Президентът на ПЕС Сергей Станишев  също коментира обвиненията срещу Елена Йончева. По думите му  ГЕРБ имат реални притеснения да загубят евроизборите и това личи от изказването на Бойко Борисов за Елена Йончева. Той обърна внимание, че лидерът на ГЕРБ Бойко Борисов е атакувал пряко Елена Йончева, а през седмицата е последвало обвинението към нея. Според него това обаче ще я превърне в герой.  \r\nСтанишев представи отчета на евродепутатите от БСП през изминалия мандат. „Ще спасяваме Европа като я променяме дълбоко, фундаментално и радикално“, изтъкна президентът на ПЕС.  Според Станишев работата на делегацията на българските социалисти често е извън прожекторите на националните медии, въпреки че това, което става в европейските институции ежедневно засяга живота на българските граждани. Той подчерта, че социалистите в ЕП са следвали предизборната платформа на партията и изтъкна битките им срещу пакета „Мобилност“, двойните стандарти при храните и доклада за приемането на България в Шенген. Според Станишев европейските избори ще бъдат тест за местния вот наесен. Заместник-председателят на БСП Кирил Добрев   акцентира върху  предстоящия европейски вот, резултатите от него и отражението му върху местните избори. По думите му БСП не бива да се заблуждава, че при загуба на евровота, само 6 месеца след това ще бъдат спечелени  местните избори. „Всички сме в една лодка от Корнелия Нинова до Милко Сиркьов от Сатовча. В една лодка сме и с общи усилия или ще обърнем нагласите на европейския вот, или нагласите ще обърнат нас. Само силната връзка помежду ни може да осигури онази синергия, която връща силата на БСП, която превръща БСП в първа политическа сила не просто по социологически проучвания“, каза Добрев. Той обърна внимание, че ден след конгреса започват номинациите за евроизборите и призова да не се правят компромиси. Според него БСП е длъжна да се представи пред обществото с онези политици, които отговарят напълно на посланията на партията. „Когато говорим за борба с корупцията, този който изрича това послание, трябва да бъде емблемата на тази битка“, подчерта заместник-председателят на БСП.  Кирил Добрев изтъкна, че няма да позволи партията да се превръща в заложник на лични амбиции, защото не става въпрос за постове, а за 127 години жива история.  \r\nТемата за евровота бе водеща сред делегатите, тъй като тя е свързана с платформата за евроизборите, която бе приета от конгреса. От партията изтъкнаха, че БСП е  първата политическа сила, която излиза с платформа за изборите. В документа се посочва, че принципите, очертани във „Визия за България“, са ориентир за спечелване на Европейски избори 2019. Делегатите приеха окончателно и документа „Визия за България“, който доби популярност в обществото след 21 юли 2018 г., когато бе представен в НДК.  \r\n Деница КИТАНОВА", "date": "2019.01.27", "title": "49-ият конгрес на БСП с  „Визия за България“, „Визия за Европа“ и с декларация в подкрепа на Елена Йончева (ОБЗОР)"}
{"url": "http://www.focus-news.net/news/2019/01/27/2616703/the-daily-express-razkritie-evropeyskite-polititsi-imat-plan-za-vtori-referendum.html", "text": "Британски евродепутат е разкрил, че европейските политици имат план как желаещите Обединеното кралство да остане в ЕС да спечелят втория референдум, пише в неделното си издание  The Daily Express .  \r\nЕвродепутатката от листата на либерал-демократите Катрин Бийрдър е обявила пред БиБиСи, че колегите й в Европейския парламент могат да я подкрепят в кампания за запазване на мястото на Великобритания в Европа. Госпожа Бийрдър е обявила това в предаването на радиотелевизионната корпорация „Тази седмица в Уестминстър“, като е обяснила, че има евродепутати в Страсбург, които са готови да „направят всичко, което могат“, за да помогнат на Британия да остане в ЕС. Заявлението й идва след като лидерът на Долната камара Андрея Лийдсъм каза, че ЕС ще отложи Брекзит за „2-3 седмици“ заради „много силните взаимоотношения“. \r\nБийрдър е обяснила: “Думите им са: \"ако Обединеното кралство стигне до втори референдум, ние сме готови да помогнем с каквото можем, за да останете\". Те наистина не искат да напускаме“. Според нея Тереза Мей ще бъде принудена да удължи действието на Член 50. Либерал-демократката все пак е предупредила, че премиерът ще бъде принуден „или да промени нашите червени линии, или да предложи втори референдум“, за да може ЕС да приеме молбата. \r\nПрез седмицата самата Мей обаче предупреди, че втори референдум за ЕС може само да предизвика още по-голям граждански хаос и неспокойство във Великобритания и да разруши доверието в парламента и да доведе до “разпад на нашето Обединено кралство ”. \r\nЙън Лейвъри, лейбъристки депутат, който е и координатор на националната кампания за втори референдум, също предупреди за последствията от него. В началото на седмицата правосъдният министър на Германия посъветва Великобритания да проведе втори референдум, след като отхвърли план Б на Тереза Мей.   \r\nСред плановете, предлагани от депутатите, има и идея за създаване на представителна група от 250 публични личности, които заедно да предложат решение за излизане от кризата, свързана с Брекзит.   \r\nВ вторник се очаква Долната камара да гласува допълнение към правната част на Брекзит, с което се призовава за събрание и което получава все по-голяма подкрепа сред всички депутати.  Ивелина Ватова", "date": "2019.01.27", "title": "The Daily Express:  РАЗКРИТИЕ: Европейските политици имат план за втори референдум"}
{"url": "http://www.focus-news.net/news/2019/01/27/2616704/24mk-makedoniyaes-i-oon-izpratiha-pozdravleniya-za-ratifikatsiyata-na-prespanskiya-dogovor.html", "text": "Законът, съгласно който се ратифицира и влиза в сила Договорът от Преспа, е публикуван в Официален вестник на Гърция, съобщава македонската медия  24.мк . \r\nВеднага след като парламентът в Атина го одобри, документът беше подписан и  от  гръцкия президент Прокопис Павлопулос.  \r\nГенералният секретар на ООН Антонио Гутериш поздрави Гърция и я окуражи за  този парламентарен акт, с който сложи край на 27-годишния спор за името. Той го оцени като важна стъпка към насърчаване на усилията за постигане на помирение и в други конфликтни точки по света, не само в Европа.   \r\nГерманският канцлер, Ангела Меркел, която следи проблема още от срещата на върха на НАТО в Букурещ отпреди повече от десет години, заяви:  „Това е само една малка, но много важна новина. Тя има много общо с войната и мира, със стабилността. При толкова много международни кризи обикновено се мисли, че нищо не се движи напред \".   \r\nСпоред Удо Булман, лидер на социалдемократическата парламентарна група в Европейския парламент, македонският премиер Заев и неговият гръцки колега Ципрас са достойни за Нобелова награда за мир.  \r\nФренският министър на външните работи Жан Ив Льо Дриен приветства ратификацията на Преспанския договор от гръцките депутати и подчерта същността на тази политическа стъпка към практическото прилагане на историческото споразумение, с което се слага край на двустранния спор, стар повече от четвърт век.  \r\n„Искам да поздравя смелостта и решимостта, демонстрирана от гръцките и македонските лидери, и специално от премиерите Ципрас и Заев\". \r\nБългарският президент Росен Плевнелиев ( в длъжност от 22 януари 2012 до 22 януари 2017 г. – бел. ред.) заяви, че смелостта на македонския и гръцкия премиер е важна не само за двете страни, но и за целия регион и затова те ще бъдат предложени за Нобелова награда.  Ивелина Ватова", "date": "2019.01.27", "title": "24.мк (Македония):ЕС и ООН изпратиха поздравления за ратификацията на Преспанския договор"}
{"url": "http://www.focus-news.net/news/2019/01/27/2616702/the-guardian-britanskite-kompanii-planirat-masovo-napuskane-ako-se-stigne-do-brekzit-bez-sdelka.html", "text": "Бизнес групировките предупреждават, че компаниите се готвят да изнесат операциите си извън страната,  пише в днешния си брой  The Guardian . \r\nХиляди британски компании вече са подготвили спасителни планове в случай на Брекзит без сделка, по данни на Британската търговска камара.   \r\nПреди решаващата седмица, когато в парламента се очаква депутатите да се опитат да отнемат от правителството на Тереза Мей правомощията да контролира процеса по напускане на ЕС от страна на Великобритания, за да го забавят и да избегнат опцията „без сделка“, от Британската търговска камара информират, че компаниите, които вече са обявили подобно намерение, представляват само „върха на айсберга“. Мнозина от нейните 75 000 члена вече са изразходвали значителни суми, за да се подготвят за хаотичен Брекзит.   \r\nВ последните няколко дни в Камарата са постъпили съобщения, че около 35 фирми активират плановете си да изнесат дейността си извън Обединеното кралство или се запасяват със стоки, за да се преборят с най-лошите ефекти, които се очакват от Брекзит. След като проектът на Мей беше отхвърлен от Долната камара на британския парламент  много са компаниите, които се опитват да се защитят от онова, което предстои и което е неизвестно. „Това е особено видимо в млекопреработвателната промишленост“, е заявил Мат Грифит, директор в Британската търговска камара \r\nЛейбъристката депутатка Ивет Купър е обявила пред „Обзървър“, че двама основни работодатели от нейния избирателен район, Западен Йоркшир, - компаниите „Бърбери“ за луксозни стоки и Харибо“ за сладкарски издения, са й писали за очакваните щети, които ще понесе техният бизнес, ако няма сделка. В първата компания работят 750 души, а във втората – 700.  \r\nКупър настоява Камарата да одобри допълнение по време на дебата във вторник, според което ще се даде възможност Брекзит ад се отложи до края на 2019-та година.   \r\nПрез седмицата някои от най-големите британски работодатели като Airbus, най-големият производител на летателни апарати в Европа, с 14 000 работници в основното предприятие във Великобритания и с още 110 000 души в дъщерните предприятия  - също предупредиха за негативните последици от Брекзит без сделка за активностите си на Острова.    Ивелина Ватова", "date": "2019.01.27", "title": "The Guardian: Британските компании планират масово напускане, ако се стигне до Брекзит без сделка"}
{"url": "http://www.focus-news.net/news/2019/01/27/2616708/tezhka-zima-i-nad-zapadnite-balkani.html", "text": "Снежните бури и виелици предизвикаха редица проблеми за туризма в целите Западни Балкани. В планините на Босна и Херцеговина, които припомням са любими на редица туристи, вече е обявено или предстои да се обяви кризисна ситуация заради силен снеговалеж, предава македонското електронно издание „Център“. Според информация от ски центровете в района на Босанско-Грахово, въпреки че снеговалежите са намалели, силният вятър създава дълбоки преспи, поради което транспортната техника не може да разчисти пътищата както към ски пистите, така и към селата Преодец и Тишковец, където се намират част от хотелите на ски туристите.  \r\n„Център“ съобщава, че в македонския курорт Попова шапка, за който сме говорили неведнъж, снежната покривка достигна до 1 метър, а на подстъпите на ски курорта Маврови ханове има 83 см сняг, в Тетово – 32 см, Пожарене – 52 см. Обилните снеговалежи предизвикаха истински смут в движението по магистралата Скопие – Тетово, а от там за Охрид, както и по пътя Струга – Кафасан, както и Куманово – Крива паланка – българска граница. Въпреки надеждите на туристите за добър сезон, изключително трудно е достигането до курортите до Галичица при Охрид и до Попова Шака при Тетово.  \r\nИнформацията за избягване на пътуване с туристическа цел се допълва от „Плюс инфо“, което съобщава, че в Сърбия през следващите два дни ще бъде в сила червен код заради очаквани силни снеговалежи в южната, централната и западната част от страната. Почти в цяла Сърбия дебелината на снежната покривка между 19 и 45 см. В Косово тя вече надмина половин метър, а в района на Гиляне и на курорта Брезовица в Шар планина дебелината вече е метър. Според изданието западната част на БиХ всички пътища са затворени или най-малкото е въведено ограничение за автобуси и товарни автомобили. Метеослужбата на БиХ съобщава за силни ветрове, които предизвикват навявания. В Хърватия също заради силни ветрове са затворени голяма част от пътищата, които водят за Далматинското крайбрежие, както и за магистралата Загреб – Риека. Предупреждението на хърватската служба за аварии и бедствия обхващат цялото Адриатическо крайбрежие.", "date": "2019.01.27", "title": "Тежка зима и над Западните Балкани"}
{"url": "http://www.focus-news.net/news/2019/01/27/2616701/ria-novosti-v-ss-na-oon-pobedi-venetsuela.html", "text": "Според Николас Мадуро на извънредното заседание в събота на Съвета за сигурност (СС) на ООН Венецуела победи, предава  РИА Новости  от Каракас. \r\nСпоред президента Мадуро свидетелство за това е напускането на залата преди края на заседанието от страна на държавния секретар на САЩ Майк Помпео.  \r\nСлед почти петчасови дебати Съветът за сигурност не успя да приеме никакво решение, не стигна до никакво заключение. \r\nНа среща с младежи, пряко транслирана в Туитър, Мадуро е заявил: „ Моля ви нека с бурни аплодисменти да се обърнем към ръководителя на Министерството на външните работи Хорхо Ареази. Ние победихме в ООН. Това е огромна победа с подкрепата на по-голяма част от държавите в СС на ООН. Майк Помпео напусна заседанието преди края му\".   Ивелина Ватова", "date": "2019.01.27", "title": "РИА Новости: В СС на ООН победи Венецуела"}
{"url": "http://www.focus-news.net/news/2019/01/27/2616707/pri-narusheniya-na-obshtinite-za-stroezhite-na-alepu-arapya-i-gradina-shte-bade-sezirana-prokuraturata-obzor.html", "text": "От понеделник започва задълбочена проверка на общините Созопол и Царево относно издадените документи за строеж в района на къмпингите „Арапя“, „Градина“ и „Алепу“. Това обяви на пресконференция в Бургас началникът на Дирекцията за национален строителен контрол арх. Иван Несторов. Той напомни, че след проверката в петък на място заради установените нарушения ще бъдат издадени заповеди за спиране на строителството на „Алепу“ и „Арапя“. На  къмпинг „Градина“  строителството се спира от инвеститора заради наличие на високи подпочвени води и невъзможност за реализация на проекта. Въпреки това органите на РДНСК – Бургас  ще проверят цялата документация в община Созопол и мотивите на главния архитект да издаде разрешение за строеж. Арх. Нестеров допълни, че освен проверка на документацията за  „Алепу“   в община Созопол и действията на главния архитект, ще се провери и дейността на независимата фирма за строителен контрол, която има отношение по спазване на законността на издадените документи. Той обърна внимание, че Министерството на регионалното развитие и благоустройството е безкомпромисно по отношение на дейността на фирмите за строителен контрол и съобщи, че заради нарушения до момента са отнети лицензите на две фирми, а с още две се водят съдебни дела за отнемане на разрешителните. Арх. Иван Несторов изтъкна, че глобите за некачествено изпълнение на дейностите им също са високи и варират от 30 000 до 150 000 лв. Началникът на ДНСК информира, че при започналото строителство на 23 ваканционни сгради  в района на къмпинг  „Арапя\" , освен констатираните пропуски при проверката, се установява и проблем с прокараната инженерна инфраструктура, тъй като липсват схеми за захранване с вода, ток и канализация на обектите. Не е ясно и дали фирмата, прокарала мрежите, има лиценз за това. Съществен пропуск на община Царево е, че не са синхронизирали Подробния устройствен план за обекта, изготвен през 2007 г., със Закона за устройство на Черноморското крайбрежие, отчете той. Арх. Иван Несторов каза още, че резултатите от проверките ще са ясни до седмица. Пo думите му при наличие на сериозни нарушения ще бъде сезирана Прокуратурата, която единствена може да започне дело за прекратяване на издадените разрешения за строеж. Арх. Нестеров допълни, че за 1 година и 4 месеца, откакто е началник на ДНСК, е констатирал, че има дисбаланс в действията на общините в страната. „След като през  2012 г. ЗУТ им даде самостоятелност за одобряване на инвестиционни проекти и строителство на тяхна територия, има фрапиращи нарушения, като например в село Дебрен, община Гърмен, където местната власт е издала разрешение да се застрои дере въпреки отрицателното становище на Басейнова дирекция.“, обясни той. Арх. Нестеров добави, че над 50 000 са преписките в ДНСК по жалби на граждани за погрешни действия или бездействие на общините, като най-много са от София, Пловдив, Бургас и Варна, където и инвестиционният интерес е най-силен.  По думите му там и структурите на службата са  най-натоварени и ще се положат мерки за укрепване и засилване на капацитета им. „Нашият приоритет е ДНСК да осъществява постоянен и ефективен контрол на всички обекти и обществото да усети, че държавата е на мястото си“, коментира арх. Несторов.", "date": "2019.01.27", "title": "При нарушения на общините за строежите на „Алепу\", „Арапя\" и „Градина\" ще бъде сезирана Прокуратурата (ОБЗОР)"}
{"url": "http://www.focus-news.net/news/2019/01/27/2616709/afp-iran-obvinyava-frantsiya-za-destabilizatsiya-na-regiona.html", "text": "Иран обвини Франция, че дестабилизира региона, след като нейният външен министър заплаши с нови санкции срещу Техеран заради ядрената му програма, предава  AFP .   \r\n\"Ислямската република винаги е призовавала за укрепване на мира и стабилността в района“ се казва в специално изявление на външното министерство на Иран, в което се изтъква, че „Франция масово продава усъвършенствани и отбранителни оръжия и така се превръща във фактор, който разрушава баланса в района“.  \r\nИранското съобщение идва след като френският външен министър в края на седмицата обяви, че Париж възнамерява да наложи нови санкции на Техеран, ако преговорите по ядрената му програма и заради неговото регионално влияние останат на същото равнище.  „Започнахме труден диалог с Техеран … и докато не видим напредък, ще сме принудени да налагаме санкции“, е заявил Дриен. Той е настоял Иран да промени поведението си в региона и по-специално е насочил вниманието към иранското военно присъствие в Сирия.   \r\nОтговорът на иранското външно министерство гласи: „ Ракетната програма на Иран не подлежи на обсъждане \", като се предупреждава, че „всяка нова санкция, която европейските страни наложат, ще доведе до преразглеждане на нашите отношения с тях“.   \r\nИран значително намали своята ядрена програма след постигнатите договореност през 2015 година с главните сили – Великобритания, Китай, Франция, Германия, Русия и САЩ. Това доведе до вдигане на санкциите. Но през май 2018 година САЩ се оттеглиха от постигнатото споразумение и отново наложиха санкции срещу Иран.   \r\nЕС се опитва да създаде специален разплащателен механизъм, за да продължи търговските и бизнес контактите си с Иран и да заобиколи американските санкции. Техеран продължи да развива своята технология за балистични ракети, но поясни, че тя не е свързана със създаването на атомни оръжия, а ракетните й програми имат напълно отбранителен характер.    Ивелина Ватова", "date": "2019.01.27", "title": "AFP: Иран обвинява Франция за „дестабилизация“ на региона"}
{"url": "http://www.focus-news.net/news/2019/01/27/2616710/izvestiya-pet-voenni-samoleta-na-sasht-i-kanada-sa-vdignati-po-trevoga-zaradi-polet-na-tu-160.html", "text": "САЩ и Канада са вдигнали във въздуха два изтребителя F-22, два изтребителя CF-18 и самолет с далечно радиолокационно оборудване E-3 AWACS заради полет на руски стратегически ракетоносци Ту-160 в района на Арктика. За това в събота са съобщили в Обединеното командване на аерокосмическата отбрана на Северна Америка (НОРАД), пише вестник  „Известия“ .  \r\nАмериканските самолети са излетели от база на ВВС в Аляска. В съобщението, публикувано от ТАСС се казва: „ E-3 AWACS, два изтребителя F-22 и два изтребителя CF-18 са разпознали два руски стратегически бомбардировача Ту-160 (Blackjack по класификацията на НАТО), които са навлезли в опознавателната зона на противовъздушната отбрана на Канада». \r\nВ НОРАД са потвърдили, че руските самолети са се намирали в международното въздушно пространство, без да са нарушавали държавните граници.   \r\nДвата руски ракетоносеца Ту-160 са извършвали 15-часов полет над неутрални води в Северния ледовит океан, море Лаптеви, а също и над Баренцово и Карско море. \r\nТу-160, известен като «Белият лебед“ е най-тежкият боен самолет в света, може да престои 25 часа във въздуха и да носи 12 ракети едновременно.    Ивелина Ватова", "date": "2019.01.27", "title": "„Известия“: Пет военни самолета на САЩ и Канада са вдигнати по тревога заради полет на Ту-160"}
{"url": "http://www.focus-news.net/news/2019/01/27/2616712/sport-natsionalnata-basketbolna-liga-s-nov-glaven-menidzhar.html", "text": "Официално досегашният генерален мениджър на Националната баскетболна лига Лили Борисова е освободена от длъжността. До края на сезона задълженията й се поемат от президента на Българската федерация по баскетбол Георги Глушков.  \r\nРешението е взето на Общо събрание на Националната баскетболна лига, след като преди това шест от деветте клуба са поискали освобождаването й.", "date": "2019.01.27", "title": "Спорт: Националната баскетболна лига с нов главен мениджър"}
{"url": "http://www.focus-news.net/news/2019/01/27/2616713/pregled-na-mezhdunarodnite-novini-do-6-chasa-agentsiya-fokus.html", "text": "Василий Небензя, постоянен представител на Руската федерация в Съвета за сигурност(СС) на ООН, заяви, че съществуват доказателства за оказан натиск върху кандидатите за президент на Венецуела, за да се дискредитират изборите. Той е отбелязал, че САЩ се опитват да вкарат СС на ООН в своите игри по дестабилизация на латиноамериканската държава и смяна на властта в нея, предава  ТАСС . \r\n\"На 20 май 2018 година венецуелският народ отново подкрепи Николас Мадуро за президент на държавата им, близо 68 на сто от избирателите гласуваха за него“, е казал дипломатът на съботното извънредно заседание на СС на ООН. – „ Предвиждайки този сценарий Вашингтон положи максимум усилия, за да дискредитира гласуването и да постави под съмнение желанието за обновление на властта. Съществуват достатъчно свидетелства, че върху редица опозиционни кандидати се е оказвал сериозен натиск, за да се откажат от борбата за президентския пост“.  \r\nСАЩ искат да въвлекат СС на ООН в своите нечистоплътни игри по дестабилизацията на Венецуела, е подчертал Небензя: \"Сегашното мероприятие е предизвикано от американската делегация с една единствена цел – да се продължи дестабилизацията в страната, да й се наложат свои подходи и рецепти за решения на проблемите, пред които в последно време се сблъсква Венецуела \".Дипломатът е казал също, че \"заседанието, на което всички сме принудени да присъстваме, е още един елемент от стратегията на САЩ за смяна на властта във Венецуела.“ Накрая Василий Небензя е заявил: „Решително осъждаме онези, които тласкат венецуелското общество в пропастта на кървавите междуособици. САЩ ни рисуват картина на противопоставяне между народа на Венецуела и „режима Мадуро“. Тази картина е далеч от реалността – венецуелският лидер се ползва с очевидната подкрепа на народните маси.“ \r\n*** Френският президент Еманюел Макрон е приветствал ратификацията на Преспанския договор от гръцкия парламент, пише на електронната си страница гръцкият всекидневник  Kathimerini .  \r\nВ Туитър той е заявил, че „това е пример за кураж и единство на Европа“.  \r\nВъншният министър на Франция Жан-Ив Льо Дриен също е поздравил гръцките парламентаристи с вота. Според него „Преспанският договор ще позволи на двете страни да укрепят отношенията си в много области, като в същото време допринесат и за стабилността както на Западните Балкани, така и на цяла Европа.“ \r\n*** Хиляди „жълти жилетки“ се завърнаха на френските улици в събота, за да протестират срещу политиките на френския президент Еманюел Макрон, независимо от разногласията между отделните групи сред тях по въпроса как да продължат напред, предава  AFP .  \r\nПолицията в събота е използвала сълзотворен газ срещу демонстрантите на площад „Бастилия“ едно от емблематичните места на гражданското недоволство. Те са замеряли силите на реда с камъни. От местната префектура съобщават за 223 ареста в Париж.   \r\nСблъсъци е имало и в Монпелие, където един полицай е бил наранен от „пиротехническо средство“, се казва в съобщение на местната власт.   \r\nРазногласията при този протест станаха видими, когато 31-годишната медицинска сестра Ингрид Левавасьор обяви, че ще оглави списъка на кандидатите при евроизборите през май. Проучване на общественото мнение, което бе обявено по същото време, предвижда 13 процента от вота за представителите на движението.  \r\nНе всеки сред протестиращите обаче приема това развитие на ситуацията. Според друго мнение бунтът на „жълтите жилетки“ не е политически. „Ние трябва да продължим да оказваме натиск от улиците, за да приемат исканията ни“, заявява друга активистка, която се е назовала Виржини и твърди, че участва в протестите от първия им ден.Тя, както и много други недоволни настояват за граждански референдум, тъй че обикновените жители на страната да имат по-голямо участие в управлението й.   \r\nМакар че Макрон направи известни отстъпки още през декември, неговите предложения бяха отхвърлени от правителството. Последните проучвания на общественото мнение регистрират все пак, че той е подобрил малко имиджа си в сравнение със седмиците, когато кризата беше в разгара си.   \r\nИ въпреки това мнозина от „жълтите жилетки“ приемат идеята му за „голям национален дебат“ само като пиар акция.   \r\nНесъгласни с протеста вече го обявиха за „маскарад“. Според думите на 36-годишния Матьо Стирна в протестите в Париж участват само подбрани хора.   \r\n*** На Израел са нужни „години“, за да открие тунелите под границата с Ливан. Това е заявил лидер на движението Хизбула Хасан Насралла в събота в телевизионно интервю, предава  AFP  като пояснява, че той рядко прави подобни публични изявления.  \r\n\"Израелците откриха известен брой тунели след много години и това не е изненада. Изненадата е, че беше нужно толкова време, за да ги намерят\", е казал Насралла пред телевизионния канал ал-Маядийн. \r\nПо-рано през януари Израел проведе операция, за да разкрие и унищожи тунелите. Армията обвини Хизбула, че ги е прокарвала през границата с Ливан. „Да, има тунели в южен Ливан“ е обявил лидерът на Хизбула, но е отказал да поясни дали те са строени преди войната от 2006-та от групи на неговата милиция и Израел, нито е споменал кой точно ги е прокопал. Той обаче е пояснил че един от откритите тунели е на 13-14 години и е добавил, че израелската операция всъщност осветлява „провала“ на разузнавателните служби на държавата.  \r\nНа 13 януари израелската армия обяви, че е унищожила всички трансгранични тунели, като част от тях е взривила, а друга циментирала. Израел обвинява Хизбула, че използва тунелите, за да отвлича или убива неговите граждани или войници и да се опитва да завладява части от територията му.  \r\nВ последните години Ливан и Израел на практика са в състояние на война, но границата помежду им е относително спокойна.  \r\nХизбула е единствената организация, която отказа да предаде оръжието си след гражданската война в Ливан между 1975 и 1990 година.   \r\n*** В изказването си по време на извънредното заседание на Съвета за сигурност на ООН в събота руският постоянен представител в Световната организация Василий Небензя е коментирал решението на европейските държави да поставят на Венецуела осемдневен ултиматум, за да обяви дата за избори, като пренебрежение към нейния суверенитет, предава  ТАСС . \r\n\"Естествено, кризите е по-добре да бъдат предотвратявани вместо решавани. Но вие предлагате специфично  решение на тази криза – поставяте абсурден осемдневен ултиматум. Така напълно загърбвате суверенитета на Венецуела и й налагате да приема и изпълнява вашите решения“.   \r\nВ отговор на думите на Кристоф Хойсген, постоянен представител на Германия в ООН, Небензя е казал: „Вие не призовавате политическите сили на Венецуела да постигнат взаимно разбиране в името на мира и спокойствието.  Това, с което се занимавате, не може да се нарече превенция, а подстрекателство“.  После се е поинтересувал, като попитал френския представител Ан Гьоген: „Как бихте се отнесли, ако РФ предложи за обсъждане в СС на ООН „ситуацията във Франция и протестите на „жълтите жилетки“ – това като превенция ли ще го приемете?\", след което е успокоил дипломатката, че Русия не се кани да прави подобно предложение.  \r\nРедица европейски държави, като Великобритания, Германия, Испания и Франция, на практика в синхрон декларираха, че ще признаят опозиционния лидер Хуан Гуайдо за временен президент на страната, ако избраният държавен глава Николас Мадуро не обяви дата за нови избори в осем дневен срок. \r\n*** \r\nb> Никозия.  Република Кипър обяви, че Преспанският договор, който признава Бившата Югославска Република Македония като „Северна Македония, е голяма стъпка по пътя към нормализиране на съседските отношения на Балканите, пише на електронната си страница гръцкият всекидневник  Kathimerini .  \r\nПравителственият говорител Продромос Продрому обяви, че решението от петък, взето от гръцкия парламент, е довело до „ сключването на историческо споразумение“.  \r\n“Това историческо решение допринася за стабилността и сътрудничеството“. Освен това то свидетелства и за реакцията на международната общност. Това говорителят на правителството в Никозия е заявил пред агенция Cyprus News. \r\n*** Военното аташе на венецуелското посолство във Вашингтон Хосе Луис Силва обяви „разрив на отношенията“ с Николас Мадуро и призова и вруги членове на въоръжените сили на страната да признаят Хуан Гуайдо за легитимен президент, съобщава изданието el Nuevo Herald, цитирано от  РИА Новости . \r\nВ заявлението си Силва казва: \"Като военно аташе в САЩ не признавам Николас Мадуро в ролята му на президент на Венецуела\". \r\nПрессекретарят на Съвета за национална сигурност към Белия дом Гарет Маркис е коментирал това решение на венецуелския дипломат и военен.  \r\nВ Туитър той е написал: \"Военното аташе на Венецуела във Вашингтон току-що потвърди лоялността към Конституцията на временния президент Хуан Гуайдо\". По думите му това е „пример за това, че ролята на военните се свързва със защитата на конституционния ред, а не с подкрепата за диктатори и потискане на своя собствен народ“.   \r\n\"Вдъхновете и други да постъпват по този начин \", заявил Маркис. \r\n**** След гръцкото „Да“ Македония до петнайсетина дни ще бъде Северна, пише на електронната си страница скопската телевизия  21 ТВ . \r\nС постигането на ратификацията и в гръцкия парламент на Преспанския договор, двамата премиери Заев и Ципрас доказаха, че не само гражданите на двете държави, но и на целия регион могат да побеждават. „С гръцкия вот се сложи край на един епизод от незавършения мир на Балканите“, заяви премиерът Заев и поясни, че „победители ще са онези, които са против, защото и те ще имат ползи. Сега обаче, ние имаме едно изпитано вече приятелство“. \r\n\"Гражданите избраха да прогонят сенките от миналото и да дадат на Балканите  възможности и политическа стабилност, да ги направят място, което да свързва съседите, зона на икономически разцвет и модел за интеграция.\",  е казал Зоран Заев. \r\nЛидерът на Демократичния съюз за интеграция Али Ахмети е написал на бившия външен министър на Гърция Никос Коциас:\"Бих искал да ви благодаря за куража и решимостта да се приеме договорът. Днес нашият регион, Югоизточна Европа, се намира в съвършено нови геостратегически и геополитически условия. Към това се стремяхме заедно. Искам да знаеш, че вратата ми винаги ще бъде отворена, няма нужда да чукаш на нея“. \r\n*** Турският президент Реджеп Тайип Ердоган е заявил, че милиони сирийски бежанци ще се завърнат у дома след края на турската операция, предава агенция  АА . „Анкара е предопределена да спаси северна Сирия от тероризма“, е казал президентът на Турция в събота по време на среща в югоизточната провинция Газиантеп, на която са били представени кандидатите на управляващата Партия на справедливостта и развитието за предстоящите кметски избори.   \r\n„След като Анкара освободи от терористите сирийските райони на Манбидж, Тал Рифаат и земите на изток от река Ефрат, милиони сирийци, които сега живеят в Турция, ще могат да се върнат у дома“, са думите на турския държавен глава, който е пояснил, че „ние сме предопределени да спасим нашия район от бедите в сътрудничество с Русия, Иран, САЩ, но главно със сирийския народ“.   \r\nПриоритет на Анкара е да използва политически и дипломатически средство да последния миг. Ердоган е казал, че близо 300 000 сирийци са се върнали в родината си след като областта е била прочистена от терористи. Турция приключи подготовката за евентуална военна операция в северна Сирия, под наименованието „На Изток от Ефрат“. Според Анкара така ще се помогне за териториалния интегритет на съсипаната от войната страна.   \r\n*** Иран обвини Франция, че дестабилизира региона, след като нейният външен министър заплаши с нови санкции срещу Техеран заради ядрената му програма, предава  AFP .   \r\n\"Ислямската република винаги е призовавала за укрепване на мира и стабилността в района“ се казва в специално изявление на външното министерство на Иран, в което се изтъква, че „Франция масово продава усъвършенствани и отбранителни оръжия и така се превръща във фактор, който разрушава баланса в района“.  \r\nИранското съобщение идва след като френският външен министър в края на седмицата обяви, че Париж възнамерява да наложи нови санкции на Техеран, ако преговорите по ядрената му програма и заради неговото регионално влияние останат на същото равнище.  „Започнахме труден диалог с Техеран … и докато не видим напредък, ще сме принудени да налагаме санкции“, е заявил Дриен. Той е настоял Иран да промени поведението си в региона и по-специално е насочил вниманието към иранското военно присъствие в Сирия.   \r\nОтговорът на иранското външно министерство гласи: „ Ракетната програма на Иран не подлежи на обсъждане \", като се предупреждава, че „всяка нова санкция, която европейските страни наложат, ще доведе до преразглеждане на нашите отношения с тях“.   \r\nИран значително намали своята ядрена програма след постигнатите договореност през 2015 година с главните сили – Великобритания, Китай, Франция, Германия, Русия и САЩ. Това доведе до вдигане на санкциите. Но през май 2018 година САЩ се оттеглиха от постигнатото споразумение и отново наложиха санкции срещу Иран.   \r\nЕС се опитва да създаде специален разплащателен механизъм, за да продължи търговските и бизнес контактите си с Иран и да заобиколи американските санкции. Техеран продължи да развива своята технология за балистични ракети, но поясни, че тя не е свързана със създаването на атомни оръжия, а ракетните й програми имат напълно отбранителен характер.   \r\n*** САЩ и Канада са вдигнали във въздуха два изтребителя F-22, два изтребителя CF-18 и самолет с далечно радиолокационно оборудване E-3 AWACS заради полет на руски стратегически ракетоносци Ту-160 в района на Арктика. За това в събота са съобщили в Обединеното командване на аерокосмическата отбрана на Северна Америка (НОРАД), пише вестник  „Известия“ .  \r\nАмериканските самолети са излетели от база на ВВС в Аляска. В съобщението, публикувано от ТАСС се казва: „ E-3 AWACS, два изтребителя F-22 и два изтребителя CF-18 са разпознали два руски стратегически бомбардировача Ту-160 (Blackjack по класификацията на НАТО), които са навлезли в опознавателната зона на противовъздушната отбрана на Канада». \r\nВ НОРАД са потвърдили, че руските самолети са се намирали в международното въздушно пространство, без да са нарушавали държавните граници.   \r\nДвата руски ракетоносеца Ту-160 са извършвали 15-часов полет над неутрални води в Северния ледовит океан, море Лаптеви, а също и над Баренцово и Карско море. \r\nТу-160, известен като «Белият лебед“ е най-тежкият боен самолет в света, може да престои 25 часа във въздуха и да носи 12 ракети едновременно.", "date": "2019.01.27", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/27/2616714/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британски евродепутат е разкрил, че европейските политици имат план как желаещите Обединеното кралство да остане в ЕС да спечелят втория референдум, пише в неделното си издание  The Daily Express .  \r\nЕвродепутатката от листата на либерал-демократите Катрин Бийрдър е обявила пред БиБиСи, че колегите й в Европейския парламент могат да я подкрепят в кампания за запазване на мястото на Великобритания в Европа. Госпожа Бийрдър е обявила това в предаването на радиотелевизионната корпорация „Тази седмица в Уестминстър“, като е обяснила, че има евродепутати в Страсбург, които са готови да „направят всичко, което могат“, за да помогнат на Британия да остане в ЕС. Заявлението й идва след като лидерът на Долната камара Андрея Лийдсъм каза, че ЕС ще отложи Брекзит за „2-3 седмици“ заради „много силните взаимоотношения“. \r\nБийрдър е обяснила: “Думите им са: \"ако Обединеното кралство стигне до втори референдум, ние сме готови да помогнем с каквото можем, за да останете\". Те наистина не искат да напускаме“. Според нея Тереза Мей ще бъде принудена да удължи действието на Член 50. Либерал-демократката все пак е предупредила, че премиерът ще бъде принуден „или да промени нашите червени линии, или да предложи втори референдум“, за да може ЕС да приеме молбата. \r\nПрез седмицата самата Мей обаче предупреди, че втори референдум за ЕС може само да предизвика още по-голям граждански хаос и неспокойство във Великобритания и да разруши доверието в парламента и да доведе до “разпад на нашето Обединено кралство ”. \r\nЙън Лейвъри, лейбъристки депутат, който е и координатор на националната кампания за втори референдум, също предупреди за последствията от него. В началото на седмицата правосъдният министър на Германия посъветва Великобритания да проведе втори референдум, след като отхвърли план Б на Тереза Мей.   \r\nСред плановете, предлагани от депутатите, има и идея за създаване на представителна група от 250 публични личности, които заедно да предложат решение за излизане от кризата, свързана с Брекзит.   \r\nВ вторник се очаква Долната камара да гласува допълнение към правната част на Брекзит, с което се призовава за събрание и което получава все по-голяма подкрепа сред всички депутати. \r\n*** Бизнес групировките предупреждават, че компаниите се готвят да изнесат операциите си извън страната,  пише в днешния си брой  The Guardian . \r\nХиляди британски компании вече са подготвили спасителни планове в случай на Брекзит без сделка, по данни на Британската търговска камара.   \r\nПреди решаващата седмица, когато в парламента се очаква депутатите да се опитат да отнемат от правителството на Тереза Мей правомощията да контролира процеса по напускане на ЕС от страна на Великобритания, за да го забавят и да избегнат опцията „без сделка“, от Британската търговска камара информират, че компаниите, които вече са обявили подобно намерение, представляват само „върха на айсберга“. Мнозина от нейните 75 000 члена вече са изразходвали значителни суми, за да се подготвят за хаотичен Брекзит.   \r\nВ последните няколко дни в Камарата са постъпили съобщения, че около 35 фирми активират плановете си да изнесат дейността си извън Обединеното кралство или се запасяват със стоки, за да се преборят с най-лошите ефекти, които се очакват от Брекзит. След като проектът на Мей беше отхвърлен от Долната камара на британския парламент  много са компаниите, които се опитват да се защитят от онова, което предстои и което е неизвестно. „Това е особено видимо в млекопреработвателната промишленост“, е заявил Мат Грифит, директор в Британската търговска камара \r\nЛейбъристката депутатка Ивет Купър е обявила пред „Обзървър“, че двама основни работодатели от нейния избирателен район, Западен Йоркшир, - компаниите „Бърбери“ за луксозни стоки и Харибо“ за сладкарски издения, са й писали за очакваните щети, които ще понесе техният бизнес, ако няма сделка. В първата компания работят 750 души, а във втората – 700.  \r\nКупър настоява Камарата да одобри допълнение по време на дебата във вторник, според което ще се даде възможност Брекзит ад се отложи до края на 2019-та година.   \r\nПрез седмицата някои от най-големите британски работодатели като Airbus, най-големият производител на летателни апарати в Европа, с 14 000 работници в основното предприятие във Великобритания и с още 110 000 души в дъщерните предприятия  - също предупредиха за негативните последици от Брекзит без сделка за активностите си на Острова.   \r\n*** Протестиращи ирландци в събота предупредиха Тереза Мей за рисковете от „твърда“ граница, които може да доведат до провал на мирния процес в Северна Ирландия, пише в днешния си брой  The Irish Times . \r\nСтотици са излезли в събота на граничната линия между Република Ирландия и Северна Ирландия, за да припомнят на британския премиер, че вероятността от „твърда“ граница може да доведе да унищожаване на „твърдо“ спечеления мир в Северна Ирландия. Протестиращите ясно са заявили, че отговорността пада именно върху премиера. \r\nИзградена била имитация на гранична бариера, на която актьори, облечени като войници и митничари са разигравали сцени, докато разгневени протестиращи срещу Брекзит са произнасяли речи.   \r\nАко Обединеното кралство напусне Европа без сделка, свободният поток на стоки ще бъде прекъснат заради създаването на „твърда“ граница на Острова, предупреждава и Европейската комисия.  \r\nДемонстрантите са заявили: „Ние ще сме потърпевши от грешките на онези, които са в Уестминстър.“ И още: „ Няма да приемем тази граница и ще настояваме Лондон да разреши проблема, който сам създаде.“ \r\n Те са обявили пред медиите, че 20 години след Споразумението от Разпети петък от 1998 година, известно и като Белфастко споразумение, с което се сложи край на десетилетия насилия, „целият мир и благополучие, които постигнахме, ще бъдат унищожени от една „твърда“ граница“. Според тях общностите ще се върнат с години назад и ще са принудени да живеят в сянката на нечия граница.   \r\nПравителствата в Дъблин и в Лондон заявиха, че искат да избегнат „твърда“ граница след Брекзит, много пъти различни информационни източници твърдят, че оттеглянето на Британия от ЕС не означава завръщане към предишното насилие. Но от службите по охрана на реда заявяват, че ако се възстановят митническите постове, полицията ще трябва да ги пази, а това изправя пред риск офицерите.   \r\nСаймън Ковни, външен министър на Република Ирландия през седмицата заяви, че ще е трудно да не се инсталират нови съоръжения, ако има Брекзит без сделка.", "date": "2019.01.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/27/2616706/the-irish-times-protesti-na-granitsata-zaradi-brekzit.html", "text": "Протестиращи ирландци в събота предупредиха Тереза Мей за рисковете от „твърда“ граница, които може да доведат до провал на мирния процес в Северна Ирландия, пише в днешния си брой  The Irish Times . \r\nСтотици са излезли в събота на граничната линия между Република Ирландия и Северна Ирландия, за да припомнят на британския премиер, че вероятността от „твърда“ граница може да доведе да унищожаване на „твърдо“ спечеления мир в Северна Ирландия. Протестиращите ясно са заявили, че отговорността пада именно върху премиера. \r\nИзградена била имитация на гранична бариера, на която актьори, облечени като войници и митничари са разигравали сцени, докато разгневени протестиращи срещу Брекзит са произнасяли речи.   \r\nАко Обединеното кралство напусне Европа без сделка, свободният поток на стоки ще бъде прекъснат заради създаването на „твърда“ граница на Острова, предупреждава и Европейската комисия.  \r\nДемонстрантите са заявили: „Ние ще сме потърпевши от грешките на онези, които са в Уестминстър.“ И още: „ Няма да приемем тази граница и ще настояваме Лондон да разреши проблема, който сам създаде.“ \r\n Те са обявили пред медиите, че 20 години след Споразумението от Разпети петък от 1998 година, известно и като Белфастко споразумение, с което се сложи край на десетилетия насилия, „целият мир и благополучие, които постигнахме, ще бъдат унищожени от една „твърда“ граница“. Според тях общностите ще се върнат с години назад и ще са принудени да живеят в сянката на нечия граница.   \r\nПравителствата в Дъблин и в Лондон заявиха, че искат да избегнат „твърда“ граница след Брекзит, много пъти различни информационни източници твърдят, че оттеглянето на Британия от ЕС не означава завръщане към предишното насилие. Но от службите по охрана на реда заявяват, че ако се възстановят митническите постове, полицията ще трябва да ги пази, а това изправя пред риск офицерите.   \r\nСаймън Ковни, външен министър на Република Ирландия през седмицата заяви, че ще е трудно да не се инсталират нови съоръжения, ако има Брекзит без сделка.    Ивелина Ватова", "date": "2019.01.27", "title": "The Irish Times: Протести на границата заради Брекзит"}
{"url": "http://www.focus-news.net/news/2019/01/27/2616717/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от пресцентъра на  ГД „Гранична полиция“ . Трафикът е нормален по границите със Сърбия, Македония, Гърция, Турция и Румъния.", "date": "2019.01.27", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/27/2616715/the-guardian-v-braziliya-se-sruti-yazovirna-stena-predizvika-kalni-poroi-i-zaplashi-zhivota-na-stotitsi-hora.html", "text": "В бразилския щат Минас Жерайс  се срути язовирна стена, част от съоръжението, поддържано от минната компания Vale S.A., една от най-големите в света, пише вестник  The Guardian . Това срутване предизвика вълна от свличащи се скални отпадъци от желязната руда, която се добива в рудника и причини най-лошата екологична катастрофа в най-новата история на страната.  \r\nВластите предупредиха, че 40 души са убити, а повече от 300 се водят изчезнали, по данни от компанията. Те съобщиха, че се надяват неколцина да са оцелели, тъй като има сведения, че в момента на срутването е имало миньори, които са се намирали в столовата на рудника и в автобус, но не могат да се придвижат заради свлачището от рудни отпадъци.   \r\nБедствието идва само три години след като при подобно срутване на стената при рудник “Фундао“ край град Мариана, пак в щата Минас Жерайс, съ-собственост на същата компания, загинаха 19 души.   Ивелина Ватова", "date": "2019.01.27", "title": "The Guardian: В Бразилия се срути язовирна стена, предизвика кални порои и заплаши живота на стотици хора"}
{"url": "http://www.focus-news.net/news/2019/01/27/2616719/pravoslavnata-tsarkva-chestva-praznika-prenasyane-moshtite-na-sv-yoan-zlatoust.html", "text": "Всяка година Православната църква чества празника Пренасяне мощите на св. Йоан Златоуст. По този повод Архиерейска св. Литургия в манастир „Живоприемни източник”,гр. Гоце Делчев (Неврокоп) ще оглави Негово високопреосвещенство Неврокопски митрополит Серафим. Начало на богослужението – 07.00 часа, предаде репортер на  Агенция „Фокус\" . \r\nВ 11.30  ще бъде открита изложба,  посветена на Неврокопския митрополит Борис в сградата на св. митрополия в гр. Гоце Делчев. Следва прожекция на филм от поредицата  „Път към Голгота“, посветен на митрополит Борис, след което ще бъдат прочетени доклади, посветени на делото и личността му  от доц. д-р Павел Павлов и гл. ас. д-р Венцислав Каравълчев от Богословския факултет на Софийски университет „Св. Климент Охридски“.  \r\nНикола ПЕТКОВ", "date": "2019.01.27", "title": "Православната църква чества празника Пренасяне мощите на св. Йоан Златоуст"}
{"url": "http://www.focus-news.net/news/2019/01/27/2616721/sport-rezultati-ot-21-krag-na-italianskata-seriya-a.html", "text": "В събота се играха три срещи от 21 кръг на италианската Серия А. Ето резултатите: \r\nСасуоло-Каляри 3:0 \r\nСампдория-Удинезе 4:0 \r\nМилан-Наполи 0:0 \r\nВъв временното класиране подреждането е следното: \r\nНаполи – 2 място с 48 точки  \r\nМилан – 4 място с 35 точки \r\nСампдория – 5 място с 33 точки \r\nСасуоло – 9 място с  29 точки \r\nКаляри – 13 място с 21 точки \r\nУдинезе – 15 място с 18 точки \r\nВодач във временното класиране е Ювентус с 56 точки.", "date": "2019.01.27", "title": "Спорт: Резултати от 21 кръг на италианската Серия А"}
{"url": "http://www.focus-news.net/news/2019/01/27/2616718/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” (АПИ) .  Метеорологична обстановка: \r\nТемпературите са в интервала от - 4° до + 10°. \r\nВремето над страната е предимно облачно. \r\nВятър духа в областите: Пазарджик, Смолян, Враца, Видин, Търговище, Силистра, Русе, Разград, Добрич, Варна и Шумен.  \r\nДъжд вали в област Плевен, Кърджали, Ямбол, Смолян и в района на М.Търново /обл.Бургас/  \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м в района на Кнежа и Деков /обл.Плевен/; Карлово; \r\n- до 100 м в района на Телиш /обл.Плевен/; \r\n- до 150 м.  Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т. поради ремонтни дейности.Участъка е сигнализиран с пътни знаци . Срок до 28.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Превала“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Предел“ - отворен за всички МПС;  \r\n- „Пампорово“ – задължително с вериги, забранен за всички МПС над 3,5 т. \r\n- „Рожен“ - забранен за МПС над 12 т. както и тегленето на ремаркета и полуремаркета. Леките МПС задължително с вериги. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 28.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 27.01.2019 г. \r\nПът ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 27.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-623:  Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци.  \r\nОбходен маршрут: път I-6 и по път III-6233 Байкалско – Блатешница.  Срок до 28.01.2019 г.      \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Път II – 37 Батак – Доспат ограничено движение на МПС с маса над 12 т. с ремаркета и полуремаркета. Срок до 27.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 27.01.2019 г. \r\nПът III-864: Ограничено е движението за всички МПС по път III-864 Смолян – Проглед поради снегопочистване и множество паднали дървета на пътното платно \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 27.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.27", "title": "Актуална пътна обстановка"}
{"url": "http://www.focus-news.net/news/2019/01/27/2616722/predstoyashti-sabitiya-v-stranata-za-27-yanuari-agentsiya-fokus.html", "text": "*** \r\nОт 09.30 часа в храм „Св. Николай“ в с. Вакарел, Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия.  \r\n*** \r\nМежду 11.00 и 13.00 часа пред хижа „Алеко“ ще се състои церемония по награждаване на победителите във „Витоша зимен фест“. \r\n*** \r\nОт 11.30 часа в катедрален храм „Св. Неделя“ ще се състои поклонение пред тленните останки на проф. д-р Никола Алексиев – един от доайените в лечението на белодробни болести у нас.  \r\n*** \r\nОт 12.00 часа на паметника на Съветската армия председателят на Градския съвет на БСП - София Калоян Паргов и проф. Ваня Добрева, заместник-председател на Градския съвет на БСП - София, ще поднесат цветя в памет на жертвите на Холокоста и ще се поклонят пред всички, които са се борили за победата над фашизма. \r\n*** \r\nОт 16.00 и 18.30 часа в салона на Драматичен театър „Адриана Будевска“ с премиера на постановката „Светлоносеца“ ще започне новият творчески сезон на Младежката театрална трупа „Валери и приятели“ към читалище „Асен Златаров 1940“ – Бургас. \r\n*** \r\nВ 07.00 часа в манастир „Живоприемни източник”, Негово високопреосвещенство Неврокопски митрополит Серафим ще отслужи Архиерейска св. Литургия по повод празника Пренасяне мощите на св. Йоан Златоуст. В 11.30  ще бъде открита изложба,  посветена на Неврокопския митрополит Борис в сградата на св. митрополия в гр. Гоце Делчев. След това ще се състои прожекция на филм от поредицата  „Път към Голгота“, посветен на митрополит Борис, след което ще бъдат прочетени доклади, посветени на делото и личността му  от доц. д-р Павел Павлов и гл. ас. д-р Венцислав Каравълчев от Богословския факултет на Софийски университет „Св. Климент Охридски“. \r\n*** \r\nОт 11.00 часа с поклонение и поднасяне на цветя на паметника на ген.-лейтенант А. Е. Цимерман ще бъдат отбелязани 141 години от освобождението на Добрич от османско владичество.  \r\n*** \r\nОт 14.00 часа в зала „Васил Караиванов“ на Община Карлово ще се проведе възпоменателно събитие, посветено на 27 януари - Международен възпоменателен ден на Холокоста.  \r\n*** \r\nОт 9.00 часа в катедралния  храм „Св. Богородица\", Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия.  \r\n*** \r\nВ 9.00 часа в митрополитския храм „Св. вмчца Марина” Знеполският епископ Арсений ще отслужи Архиерейска света Литургия.  \r\n*** \r\nОт 11.00 часа в Кукления театър ще се играе спектакълът „Джелсомино в страната на лъжците“ по Джани Родари. \r\n*** \r\nОт 17.30 часа в Регионалния пресклуб на БТА Движение „Да, България“ ще даде пресконференция, в която ще вземат участие  председателят на партията Христо Иванов и кандидатите за евродепутати.", "date": "2019.01.27", "title": "Предстоящи събития в страната за 27 януари (Агенция „Фокус“)"}
{"url": "http://www.focus-news.net/news/2019/01/27/2616724/predstoyashti-mezhdunarodni-sabitiya-za-27-yanuari-agentsiya-fokus.html", "text": "Военен парад по случай 75-ата годишнина от свалянето на обсадата на Ленинград \r\n*** Митинг на „червените шалове“, критици на протестите на „жълтите жилетки“ \r\n*** Президентът на Франция Еманюел Макрон пристига на посещение в Египет \r\n*** Латвийският премиер Саулиус Сквернелис пристига на посещение в Израел \r\n***", "date": "2019.01.27", "title": "Предстоящи международни събития за 27 януари ( Агенция „Фокус“ )"}
{"url": "http://www.focus-news.net/news/2019/01/27/2616725/nimh-maksimalnite-temperaturi-shte-sa-mezhdu-4-i-9-vyatarat-shte-se-orientira-ot-yug-i-shte-e-predimno-slab.html", "text": "Днес над Западна и Централна България облачността ще се разкъса и намалее до предимно слънчево, в източните райони ще се задържи значителна. Вятърът ще се ориентира от юг и ще е предимно слаб. Максималните температури ще са  между 4° и 9°, в София - около 4°. Това съобщи за  Агенция „Фокус“  дежурният синоптик от НИМХ Мартин Славчев. Атмосферното налягане ще се задържи по-ниско от средното за месеца.      \r\nНад Черноморието облачността ще е значителна, но само на отделни места в южните райони сутринта все още ще има превалявания. Към края на деня облачността ще се разкъса. Вятърът ще е до умерен от северозапад, в следобедните часове ще отслабне и ще се ориентира от юг. Максимални температури от 4° до 7°. Температурата на морската вода е 6-7°. Вълнението на морето най-често ще бъде 2 бала. \r\nНад планините облачността от запад ще намалява и след обяд над повечето масиви ще е предимно слънчево. Ще духа умерен западен вятър,  който до края на деня ще се ориентира от югозапад. Максимална температура на височина 1200 метра – около 4°, на 2000 метра – около минус 2°.", "date": "2019.01.27", "title": "НИМХ: Максималните температури ще са между 4° и 9°, вятърът ще се ориентира от юг и ще е предимно слаб"}
{"url": "http://www.focus-news.net/news/2019/01/27/2616726/predsedatelyat-na-gradskiya-savet-na-bsp-sofiya-kaloyan-pargov-i-prof-vanya-dobreva-shte-podnesat-tsvetya-v-pamet-na-zhertvite-na-holokosta.html", "text": "От 12.00 часа от на паметника на Съветската армия председателят на Градския съвет на БСП - София Калоян Паргов и проф. Ваня Добрева, заместник-председател на Градския съвет на БСП - София, ще поднесат цветя в памет на жертвите на Холокоста и ще се поклонят пред всички, които са се борили за победата над фашизма. Това съобщиха от пресцентъра на  БСП .", "date": "2019.01.27", "title": "Председателят на Градския съвет на БСП - София Калоян Паргов и проф. Ваня Добрева ще поднесат цветя в памет на жертвите на Холокоста"}
{"url": "http://www.focus-news.net/news/2019/01/27/2616730/sport-rezultati-ot-22-krag-na-frenskata-liga-1.html", "text": "В събота се играха четирите срещи от програмата на 22 кръг във френската Лига 1. \r\nЕто резултатите: \r\nГингам-Реймс 0:1 \r\nДижон-Монако 2:0 \r\nНица-Ним – също 2:0 \r\nСтрасбург- Бордо 1:0.", "date": "2019.01.27", "title": "Спорт: Резултати от 22 кръг на френската Лига 1"}
{"url": "http://www.focus-news.net/news/2019/01/27/2616729/sofiya-patishtata-v-priroden-park-vitosha-sa-opesacheni-dvizhenieto-kam-aleko-shte-se-izvarshva-samo-s-verigi.html", "text": "През изминалата нощ екипите, ангажирани със снегопочистването в столицата, са обработили със смеси против заледяване опасни и стръмни участъци в районите „Младост“ и „Оборище, както и пътищата свързващи населените места в районите „Връбница“, „Кремиковци“, „Панчарево“ и „Банкя“. Това съобщиха от пресцентъра на  Столична община . Пътищата в природен парк „Витоша“  водещи към „Алеко и „Златни мостове“ са опесъчени.  \r\nТри екипа на дирекция „Аварийна помощ и превенция“ са извършили обходи на Южната дъга и пътищата към „Алеко“ и „Златни мостове“, за да следят състоянието на пътните платна.  \r\nОт Общината напомнят на шофьорите, които ще се качват на Витоша днес с автомобили да носят вериги, качването към „Алеко“ ще бъде разрешено само с вериги.  При обилен снеговалеж пътищата временно ще бъдат затваряни с цел почистване. \r\nКъм момента градският транспорт се движи нормално,изпълняват се всички маршрути.", "date": "2019.01.27", "title": "София: Пътищата в природен парк „Витоша“ са опесъчени, движението към \"Алеко\" ще се извършва само с вериги"}
{"url": "http://www.focus-news.net/news/2019/01/27/2616727/denyat-27-yanuari-v-balgarskata-istoriya.html", "text": "На днешния ден през 1872 г. Панарет Пловдивски, Иларион Ловчански и Иларион Макариополски са освободени от заточение в Измир със заповед на великия везир. Тримата са заточени през януари същата година по заповед на Високата порта. Три години по-късно румънският министър на вътрешните работи е уведомен, че при проверка в Гюргево са открити два сандъка с револвери и патрони, предназначени за изпращане в България. В хода на извършеното дознание се установява, че с пратката са замесени Любен Каравелов и Христо Ботев.  \r\nСлед още три години на този ден по време на Руско-турската война (1877-1878 г.) са освободени Добрич и Омуртаг. Същия ден румънски части започват бомбардировка над Видин.  \r\nПрез 1881 г. българското правителство отправя нота до Великите сили за подобряване положението на българите в европейските вилаети на Турция и за прилагане на чл. 23 и 62 от Берлинския договор. Според чл.23 и чл.62 на Берлинския договор султанът е задължен да проведе референдуми и да даде по-голяма религиозна и общинска самостоятелност на християнското население в Македония. \r\n2016 г.  \r\nПравителството одобрява допълнителни разходи по бюджета на Министерския съвет за 2016 г. в размер до 34.1 млн. лв. за продължаване изграждането на оградата по българо-турската граница от областните администрации Бургас, Хасково и Ямбол. \r\n2013 г.  \r\nВ България се провежда първия след 1971 г. референдум с въпроса за строителството на нова АЕЦ на който гласуват под 22%, от които 60% с да и 40% с не. \r\n2004 г.  \r\nПрезидентът на Република България присъжда Орден „Стара планина” - първа степен на Ким Сънг-ъй, извънреден и пълномощен посланик на Република Корея в Република България, „ за изключително големия му принос за развитието и укрепването на българо-корейските отношения и по повод на окончателното му отпътуване от страната“ \r\n1992 г.  \r\nВ София е подписан договор за приятелство между Румъния и България, който става база за правното регламентиране на двустранните отношения. Той вляза в сила на 8 октомври същата година. \r\n1989 г.  \r\nНа съвместно заседание на Държавния и Министерския съвет е обсъдено и прието \"Предложение за еднократни съкращения на въоръжените сили и военния бюджет\", според което бюджетът на Министерството на отбраната се съкращава с 12 %. \r\n1970 г.  \r\nВ София се провежда Първият конгрес на Българското историческо дружество. \r\nБългарското историческо дружество е основано през 1901 г. под името Историческо дружество по инициатива на преподаватели от Висшето училище (дн. СУ \"Св. Климент Охридски\") и от средните училища. Целта му е да се популяризират историческите знания и да се разработват неизяснени проблеми от българската и общата история. Председател на дружеството стават едни от най-известните историци по онова време – Д. Агура, В. Н. Златарски, П. Ников, Ал. Бурмов и др. Дружеството издава \"Известия на историческото дружество в София\", организира изнасянето на лекции, доклади и др. След Първата световна война 1914–1918 г. се превръща в национална организация и се преименува в БИД. Започва да издава \"Българска историческа библиотека\" (1928–1933 г.), а от 1945 г. като орган на БИД започва да излиза сп. \"Исторически преглед\". През 1951 г. прекратява временно своята дейност, която е възстановена 13 години по-късно. То се състои от 7 исторически секции, комисия по образованието и комисия по краеведските изследвания. През 1970 г. се провежда I конгрес на БИД, а през 1972 г. Международна научна конференция по проблемите на българската историография след Втората световна война. От същата година издава сп. \"Векове\". \r\n1965 г.  \r\nВ дните между 27 и 30 януари в София се провеждат разговори между министъра на външните работи Иван Башев и Коча Попович - държавен секретар на външните работи на СФРЮ. Двамата споделят мнението, че не трябва да се пречи на научните и културните дейци да изследват македонския въпрос, но публикациите им да не пречат на подобряването на отношенията между двете държави. \r\n1924 г.  \r\nОбявено е създаването на прокомунистическа Партия на труда. Партия на труда е легална организация на българските работници под ръководството на БКП (т.с.). Организационното й изграждане започва през януари 1924 г., а учредителната и конференция се провежда на 31 март 1924 г. Партията си поставя за цел да съдейства за разпространение на комунистическите идеи сред трудещите се и да се бори с легални средства за защита на техните жизнени интереси. Сред ръководните й дейци са Т. Павлов, Св. Колев, А. Стоянов и др. Забранена е от правителството на Ал. Цанков много скоро след нейното създаване. Въз основа на Закона за защита на държавата (ЗЗД) през април 1924 г. е разтурена. Опитът за изграждането на такава легална организация е използван през 1927 г. при образуването на Работническата партия. Печатен орган на партията е \"Знаме на труда\" . \r\n1913 г.  \r\nПо време на Балканската война османският морски десант при Шаркьой (днес Индже бурне) е отблъснат от Македоно-одринското опълчение. Портата иска примирие, но съюзниците заявяват, че ще продължат военните действия (1 март). Стоварването на 10-и турски корпус при Шаркьой срещу центъра на 4-а армия започва в 06,00 ч на 26 януари. Корабите, охраняващи десанта, откриват огън по 1-ва и 3-а бригада на Македоно-одринското опълчение и създават условия за стоварване на два пехотни полка. Те започват бързо да разширяват плацдарма. До вечерта опълченските дружини се изтеглят по височините северно от Шаркьой. През нощта отбраняващите се войски се прегрупират и са подведени подкрепления от 2-ра пехотна дивизия. На 27 януари е организирана концентрична контраатака, с което стоварените турски полкове са отхвърлени към морето. Командването на 10-и корпус разбира, че настъплението на Галиполската армия е спряно и изтегля десанта. Така турските войски не успяват да си взаимодействат и са принудени да преустановят активните си действия. \r\n1895 г.  \r\nОбнародван е Закон за създаване на търговско-индустриални камари, приет на 20 декември 1894 г. Учредени са търговско-индустриални камари в София, Пловдив, Варна и Русе. През 1897-1898 се откриват търговски курсове, прераснали по-късно в търговски училища и гимназии. \r\n1885 г.  \r\nПриет е Закон за Българската народна банка, която се оформя като емисионна и за дългосрочни кредити. Тя е първото държавно банково учреждение в България, oсновано през 1879 г. в София. Започва да функционира от юни същата година. Създава клонове в цялата страна. От 1885 г. се превръща в емисионен център, който й дава правото да издава банкноти. Занимава се с краткосрочно и дългосрочно кредитиране на предприятия, отделни търговци, индустриалци и други, както и с отпускане на заеми на общините. Чрез нея страната сключва и външните си заеми. От 1929 г. под натиска на външни финансови сили ограничава кредитирането си само на държавни и частни банки. Тази функция изпълнява до национализацията на банковото дело през 1947 г., когато се обособява в централно звено на банковата система в страната. \r\n1881 г.  \r\nБългарското правителство отправя нота до Великите сили за подобряване положението на българите в европейските вилаети на Турция и за прилагане на чл. 23 и 62 от Берлинския договор. На 21 февруари нота в този дух е отправена до Портата, която скъсва дипломатически отношения с Княжеството, възстановени през ноември 1882 г. Според чл. 23 и чл. 62 на Берлинския договор султанът е задължен да проведе референдуми и да даде по-голяма религиозна и общинска самостоятелност на християнското население в Македония. \r\n1878 г.  \r\nПо време на Руско-турската война (1877-1878 г.) са освободени Добрич и Омуртаг. Добрич е освободен от Долнодунавския руски отряд под командването на ген.-лейтенант Аполон Ернестович Цимерман, а Омуртаг от 11 Пехотна дивизия, начело с Генерал Ернрот. Същия ден румънски части започват бомбардировка над Видин. \r\n1875 г.  \r\nРумънският министър на вътрешните работи е уведомен, че при проверка в Гюргево са открити два сандъка с револвери и патрони, предназначени за изпращане в България. В хода на извършеното дознание се установява, че с пратката са замесени Любен Каравелов и Христо Ботев. По случая е заведено съдебно дело, на което Каравелов е представян от Христо Ботев. По-късно Христо Ботев обвинява Любен Каравелов, че се е уплашил от румънския съд и е поискал от Ботев да поеме цялата вина върху себе си. Това засилва противоречията между двамата революционери и оказва негативни последици за развитието на комитетското дело във Влашко. \r\n1872 г.  \r\nСъс заповед на великия везир заточените български владици Панарет Пловдивски, Иларион Ловчански и Иларион Макариополски (на снимката) са освободени и тържествено посрещнати от цариградските българи. Те са заточени в Измит на 21 януари същата година със заповед на Високата порта. По-рано, на 5 януари 1872 г. група от 50 души, представители на цариградските българи, ръководени от Петко Р. Славейков, Стоян Чомаков и др., заставят Иларион Ловчански, Иларион Макариополски и Панарет Пловдивски да отслужат на другия ден тържествена Богоявленска литургия в българската черква въпреки изричната забрана от страна на патриарха. На 15 януари 1872 г. по нареждане на патриарха е свикан поместен събор. Панарет Пловдивски и Иларион Ловчански са осъдени на низвержение, а Иларион Макариополски - на отлъчване. На тази дата са родени: \r\n1938 г.  \r\nРоден е Александър Чирков – български лекар, хирург, професор. Завършва ВМИ - София, специалност “Медицина”. В периода 1963-1966 г. е ординатор в болницата в Белоградчик. През 1966 г. заминава за Германия, където специализира при един от най-известните кардиохирурзи - проф. Бюхлер. Остава в Западен Берлин. От 1981 г. е професор в университета Фрайбург. В периода 1984-1986 г. е ръководител на катедра ПОССХ. През 1986 г. извършва първата трансплантация в България. Създава болницата \"Св. Екатерина\", на която е директор до ноември 2005 г., когато е уволнен от министър Радослав Гайдарски. Александър Чирков е автор на много научни публикации. Носител е на орден “Стара планина”, I степен, звание “академик” и наградата “Голям Платонов нобел на века” на световната академия “Платон” (2002 г.). \r\n1893 г.  \r\nРоден е Петър Золотович – български оперен певец, баритон. Учи пеене (1911-1915 г.) при Ив. Вулпе в Италия (1924-1925 г.). Артист е в Софийската народна опера (1911-1942 г.), в Оперния театър (1942-1944 г.). Участва в създаването на детски театър (дн. Младежки театър). Завършва кариерата си като солист на Държавния музикален театър в София. \r\n1890 г.  \r\nРоден е Владимир Поптомов – български политик, журналист, публицист, професор. През 1924 г. завършва право в СУ “Св. Климент Охридски” (1924 г.). Участва в Първата световна война (1915-1918 г.). Депутат е в ХIХ обикновеното НС (1920-1923 г.). През 1923 г. организира бунт в Разложко и превзема казармите в Разлог. Бунтът е потушен от ВМРО, начело с окръжния войвода Алеко Василев. През 1924 г. емигрира в Сърбия и след това в Москва. По поръчение на Коминтерна е един от учредителите на ВМРО (об); проводник е на коминтерновските идеи в македонското революционно движение. От 1925 г. е политически секретар на организацията и редактор на печатния й орган в-к \"Македонско дело\" (1925-1933 г.). От декември 1944 г. е член на ЦК и на Политбюро на ЦК на БКП. В периода 1949-1950 г. е министър на външните работи, а от 1950 г. е подпредседател на МС на НРБ. \r\n1883 г.  \r\nРоден е Димитър Мишайков – български икономист, статистик и общественик, редовен член на БАН (1941 г.). През 1904 г. завършва право в СУ “ Св. Климент Охридски”. Специализира статистика в Мюнхен и Берлин (1904-1907 г.). През годините е професор по статистика в СУ (1919-1944 г.); декан на Юридическия факултет (1919-1922 г.), преподавател и професор в Свободния университет в София (1920-1944 г.), директор на Висшата кооперативна школа (1924-1933 г.). Председател е на Съюза на популярните банки (1925-1944 г.) и на Върховния статистически съвет (1928-1944 г.). Той е един от основателите на Българското икономическо дружество (1935 г.). Член е на Международния статистически институт в Хага, почетен член на Унгарското статистическо дружество. Бил е министър на търговията (1930-1931 г.), както и министър на просветата (1936 г.). По-важни негови съчинения са: “Основни начала на политическата икономия” (1933 г.), “Основни начала на теоретическата статистика” (1939 г.) \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”.", "date": "2019.01.27", "title": "Денят 27 януари в българската история"}
{"url": "http://www.focus-news.net/news/2019/01/27/2616731/pernik-zakrivat-28-oto-izdanie-na-mezhdunarodniya-festival-na-maskaradnite-igri-surva.html", "text": "Последният трети ден на 28-ото издание на Международния фестивал на маскарадните игри „Сурва“ ще се проведе в Перник. В тазгодишното издание участват рекорден брой участници от страната и чужбина– 7500, от които 1300 деца. На събитието днес от 10.00 до 17.00 часа при централната градска част ще се проведат състезателни фестивални дефилета. В 11.00 часа в градския парк жителите и гостите на града ще могат да присъстват на кулинарно шоу. От 11.00 до 16.00 часа пред Общинския младежки дом ще се състоят творчески ателиета за маски, марионетки и колажи „Сподели „Сурва““. От 18.00 часа на площад „Кракра“ фестивалът ще бъде официално закрит – „До нови срещи, Сурва“. Международният фестивал на маскарадните игри „Сурва\" в Перник e най-авторитетната в България и на Балканите изява на традиционни народни игри и обичаи с маски. Той популяризира достигнали до днес варианти на древна ергенска обредност, част от българската фолклорна традиция. Фестивалът се организира от Община Перник от 1966 година. От 1985 година има статут на международен. През 1995 година Перник е приет за член на Федерацията на европейските карнавални градове. На 26 юни 2009 г. по време на тържествена сесия на Общинския съвет в Перник, президентът на ФЕКГ Хенри ван дер Кроон обявява Перник за европейска столица на сурвакарските и кукерските традиции. Решението е взето в град Котор. От 2008 година Международният фестивал на маскарадните игри се провежда ежегодно в последните събота и неделя на месец януари. Най-атрактивният му акцент е двудневното", "date": "2019.01.27", "title": "Перник: Закриват 28-ото издание на Международния фестивал на маскарадните игри „Сурва“"}
{"url": "http://www.focus-news.net/news/2019/01/27/2616732/denyat-27-yanuari-v-svetovnata-istoriya.html", "text": "През 1945 г. Съветските войски освобождават задържаните в концлагера Освиенцим. Това е най-големият концлагер (1940-1945 г.), създаден от германските нацисти около гр. Освиенцим (немско име: Аушвиц) до Краков. В концлагера са умъртвени или са загинали от глад и болести около 4 млн. души, предимно евреи и поляци. Впоследствие лагерът е превърнат в музей. Включен е в Списъка на световното наследство на ЮНЕСКО. Датата 27 януари е обявена за Международен ден в памет на жертвите на Холокоста с резолюция на Общото събрание на ООН от 1 ноември 2005 г. \r\nПрез 1765 г. в двореца Уайтхол в Лондон е подписан Уайтхолският договор между Великобритания и Прусия. Той слага началото на политическото прегрупиране в Европа в навечерието на Седемгодишната война (1756-1763 г.).  \r\nПрез 1959 г. НАСА избира 110 кандидати, които да бъдат обучавани за първия космически полет. Сред тях е и първият американски астронавт Джон Глен. Осем години по-късно на 27 януари 1967 г. избухва пожар в американският космически кораб “Аполо 1”, при който загиват тримата астронавти на борда - Върджил Грисъм, Роджър Чафи и Едуард Уайт. Същия ден СССР, САЩ и Великобритания подписват договор за космоса, който влиза в сила на 10 октомври 1967 г.  \r\n2018 г.  \r\nНай-малко 102 души загиват, а над 150 са ранени при силна експлозия в афганистанската столица Кабул. \r\nВзривното устройство се намира в линейка, а експлозията става на полицейски контролно-пропускателен пункт в гъсто населен квартал близо до международни дипломатически представителства. \r\n2018 г. \r\nПрезидентските избори в Чехия са спечелени от Милош Земан с преднина от 51,36 %.  \r\n2018 г. \r\nПрезидентът Хуан Орландо Ернандес Алварадо полага клетва за своя втори президентски мандат на фона на протестите, водени от Салвадор Насрала, бивш кандидат за Алианса на опозицията срещу диктатурата. \r\n2018 г. \r\nНа 91 години умира Ингвар Кампрад, основателят на шведската мебелна верига Икеа (Ikea). \r\n2017 г.  \r\nПрезидентът на САЩ, Доналд Тръмп, издава заповед, забраняваща пътуване до САЩ за 7 мюсюлмански страни и спиране на приема на бежанци. \r\n2016 г.  \r\nАтентатори-самоубийци се взривяват в североизточния нигерийски град Чибок, убивайки 13 и ранявайки най-малко 30 други. \r\n2016 г.  \r\nБроят на жертвите от ураган, ударил Източното САЩ нараства до 50 души. \r\n2016 г.  \r\nНяколко случая на вируса на Зика са докладвани в Дания, Италия, Испания, Обединеното кралство и Швейцария \r\n2016 г.  \r\nХилда Хейне е избрана за президент на Маршаловите острови от Парламента и става първата жена президент на страната. Тя застава на мястото на  досегашния президент Кастен Немра, който е свален с вот на недоверие на 26 януари. \r\n2016 г.  \r\nКристиане Тобриа подава оставка като министър на правосъдието във Франция поради различия с президент Франсоа Оланд относно висящо законодателство за тероризъм. \r\n2015 г.  \r\nСпоред годишният доклад Country Risk 2015 на френската компания за кредитно застраховане КОФАСЕ през 2015 г. се очаква ръст от 3.1% на глобалната икономика \r\n2015 г.  \r\nНа 27 януари 2015 г. новото правителство на СИРИЗА и „Независимите гърци“ отново премахва министерския статут на институцията като я инкорпорира в Министерството на вътрешните работи. За нея отговаря заместник-министърът за Македония и Тракия Мария Коля-Царуха. \r\n2014 г.  \r\nПроведени са президентски избори в Хондурас, за 55-ти президент на страната е избран Хуан Орландо Ернандес \r\n2012 г.  \r\nДокладчикът на ЕС за ACTA Кадер Ариф е подава оставка в знак на протест, поради липсата на прозрачност при воденето на преговорите и недопускането на обществени организации до обсъждането на законопроекта. Според него споразумението ограничава гражданските свободи. \r\n2001 г.  \r\nВ Индия става земетресение, в резултат на което умират повече от 13 хиляди души. \r\n1990 г.  \r\nБеларуският език е обявен за държавен език на Беларус. Белоруският език (Беларуская мова) е славянски език, говорен от около 8–9 милиона души в Беларус, Източна Полша и Литва. \r\n1983 г.  \r\nВ Япония е открит най-дълбокият в света подводен тунел (54 км). \r\n1980 г.  \r\nОтворена е границата между Израел и Египет. Това става за пръв път от 1948 г. \r\n1973 г.  \r\nВ Париж е подписано Парижкото съглашение за прекратяване на войната и възстановяване на мира във Виетнам. Подписано е между представители на ДРВ (Северен Виетнам), прокомунистическото временно революционно правителство на Република Южен Виетнам и САЩ. Състои се от 9 глави, 23 члена и 7 протокола към него. Със съглашението е прекратено съществуването на независима Република Виетнам. Двете части на Виетнам са обединени. \r\n1967 г.  \r\nИзбухва пожар в американският космически кораб “Аполо 1”. На борда на кораба са тримата астронавти - Върджил Грисъм, Роджър Чафи и Едуард Уайт. Целта на американската космическа програма Аполо е да приземи човек на повърхността на Луната. В 6:30 часа от искра в кораба избухва пожар, при който загива екипажът. Истинската причина за искрата, довела до този пожар, не е установена. След този пожар са направени множество промени в дизайна и изработката на следващите кораби от серията Аполо. Мисиите след Аполо 1 до Аполо 7 са без екипаж. \r\n1967 г.  \r\nСССР, САЩ и Великобритания подписват договор за космоса, който влиза в сила на 10 октомври 1967 г. Договорът определя принципа за свободното използване на космическото пространство и небесните тела за поддържане на международния мир и сигурност върху принципите на сътрудничество и взаимопомощ. Забранява присвояването на космическото пространство и небесните тела, извеждането в орбита около Земята на обекти с оръжие за масово поразяване и разполагането му на Луната и другите небесни тела. \r\n1959 г.  \r\nНАСА избира 110 кандидати, които да бъдат обучавани за първия космически полет. Сред тях е и първият американски астронавт Джон Глен. Джон Глен е роден на 18 юли 1921 г. в Кеймбридж, Охайо, САЩ. Завършва Летателното училище при Авиационно-тренировъчния център на ВМФ в Тексас (1943 г.), след което служи в различни части на ВМФ. През 1954 г. завършва Училището за летци изпитатели на ВМФ в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА. На 20 февруари 1962 г. за първи път в САЩ извършва полет около Земята (5 часа) с космическия кораб \"Меркурий\". \r\n1949 г.  \r\nБлизо до Шанхай се сблъскват два китайски кораба. Загиват 1600 души. \r\n1945 г.  \r\nСъветските войски освобождават задържаните в концлагера Освиенцим. Това е най-големият концлагер (1940-1945 г.), създаден от германските нацисти около гр. Освиенцим (немско име: Аушвиц) до Краков. В концлагера са умъртвени или са загинали от глад и болести около 4 млн. души, предимно евреи и поляци. Впоследствие лагерът е превърнат в музей. Включен е в Списъка на световното наследство на ЮНЕСКО. Датата 27 януари е обявена за Международен ден в памет на жертвите на Холокоста с резолюция на Общото събрание на ООН от 1 ноември 2005 г. \r\n1944 г.  \r\nПо време на Втората световна война (1939-1945 г.) Великобритания, СССР и САЩ отправят предупреждение към България да спре помощта за Германия и да изтегли войските си от Югославия и Гърция, за да не бъде третирана като съюзник на Райха. \r\n1944 г.  \r\nПо време на Втората световна война Ленинград е напълно освободен след 872-дневна германска блокада. Немските войски нахлуват в Съветския съюз през юни 1941 г. и наближават Ленинград от запад и юг, докато финландските съюзници на германците се придвижват от север. До ноември 1941 г. градът е почти напълно обкръжен и комуникациите и линиите за доставки са прекъснати напълно. През 1942 г. 650 000 ленинградчани умират от глад, болести или откъслечни далечни обстрели от немската артилерия. Ограничени доставки на храна и горива достигат до града с шлепове през лятото и с шейни през езерото Ладога през зимата. Доставките поддържат работата на военните заводи на града, докато двата милиона жители едва оцеляват, а един милион деца и болни или възрастни хора са евакуирани. Съветските офанзиви през 1943 г. пробиват частично немската обсада и са последвани през януари 1944 г. с успешна съветска атака, която отблъсква немците на запад от предградията на града, което слага край на обсадата. \r\n1924 г.  \r\nЛенин е положен в Мавзолея на Червения Площад. На 21 януари 1924 г. след неговата смърт са получени над 10 000 съболезнователни телеграми някои от който с предложение за мумифицирането на съветсския лидер. На 23 януари проф. Алексей Ижанович Абрикосовун балсамира тялото на Ленин. В същата вечер е възложено на арх. Алексей Шчусев да конструира и построй мавзилея за полагането на мумията само за 3 дни. \r\n1916 г.  \r\nМанитоба става първата канадска провинция, в която на жените са предоставени избирателни права. \r\n1915 г.  \r\nАмерикански войски окупират Хаити. В следващите десетилетия местните управници се сменят с кървави преврати или са убивани. Американците напускат острова през 1934 г. Едва след това е избран първият тъмнокож президент на Хаити. \r\n1908 г.  \r\nАвстро-Унгария се отказва от реформената акция в Европейска Турция (Мюрцщегските реформи), след като получава концесия за строеж на жп линия през Нови пазар и Македония към Солун. \r\nМюрцщегските реформи са административни реформи, наложени на Османската империя от Великите сили за населението в Македония след Илинденско-Преображенското въстание 1903 г. Те целят въвеждането на подобрения в администрацията, за да се притъпи недоволството на потиснатото население. За провеждането им обаче не е предвиден ефикасен контрол и те остават нереализирани. \r\n1897 г.  \r\nВ Петербург се състои премиерата на балета “Лебедово езеро” на Чайковски. Пьотър Чайковски е руски композитор, професор. Роден е през 1840 г. във Воткинск. Учи право в Петербург, а след това в консерваторията при видния руски композитор и пианист А. Рубинщайн. Първите си творчески опити прави в областта на клавирната пиеса, песента и камерната музика. След завършване на консерваторията се преселва в Москва, където е поканен от директора на новооснованата консерватория Н. Рубинщайн за преподавател. Създава оркестрови, камерни произведения, песни и др. През 1866 г. завършва своята първа симфония: “Зимни мечти”. Скоро изоставя педагогическата дейност и се отдава на творчество; завършва оперите “Войвода” и “Ундина”. През 70-те години създава много произведения, между които някои от първите си шедьоври - увертюрата-фантазия “Ромео и Жулиета”, Първия концерт за пиано и оркестър (1874 г.), операта “Ковачът Вакула”, която по-късно преработва като “Черевички”, както и първия си балет “Лебедово езеро” (1876 г.). През 1877 г. и 1878 г. се появяват 2 от най-значителните негови произведения - Симфония №4 и операта “Евгений Онегин”. Произведенията на Чайковски звучат на концертните подиуми на най-големите музикални центрове. Последните 10 години от живота на композитора са свързани с най-високите постижения в творческата му дейност: Пета и Шеста симфония, оперите “Мазепа”, “Дама пика” и “Йоланта”, балетите “Спящата красавица”, “Лешникотрошачката” и много други. Пьотър Чайковски умира през 1893 г. в Санкт Петербург. \r\n1834 г.  \r\nНа 27 януари 1880 г. Томас Едисон подава молба за регистрация на патент в Съединените щати за лампа с нажежаема жичка. Роден на 11 февруари 1847 г., починал на 18 октомври 1931 г. Американски изобретател и бизнесмен, създал много важни устройства. Той е един от първите изобретатели, приложил принципите на масовото производство при създаване на изобретения. Едисон се счита за един от най-плодотворните изобретатели на своето време, с рекорден брой патенти на свое име – 1093 г. \r\n1756 г.  \r\nВ двореца Уайтхол в Лондон е подписан Уайтхолският договор между Великобритания и Прусия. Той слага началото на политическото прегрупиране в Европа в навечерието на Седемгодишната война (1756-1763 г.). Великобритания търси в лицето на Прусия военен съюзник, способен да се противопостави на Франция. От своя страна Прусия иска с помощта на Великобритания да укрепи позициите си в борбата с Австрия и Русия. По договора страните се задължават с обединени сили да не допуснат нахлуването на чужда държава в германските територии. Отговор на този договор е Френско-австрийски договор, сключен във Версай през май 1756 г., към който през януари 1757 г. се присъединява и Русия. \r\n1671 г.  \r\nОтряд на английския пират Хенри Морган превзема и разграбва град Панама. \r\n1302 г.  \r\nДанте Алигиери е лишен от граждански права и е изпратен в изгнание. Данте Алигиери е италиански поет. От 1295 г. участва активно в политическия живот на Флоренция. От 1302 г. живее в изгнание. Първите му поетични творби са свързани с школата долче стил нуово (\"Нов живот\" - автобиографично произведение в стихове и проза, в което възпява любовта си към Беатриче). Световната си известност дължи на \"Божествена комедия\" (1307-21 г.), съставена от 100 песни в 3 части - \"Ад\", \"Чистилище\" и \"Рай\". Написана в алегоричен стил, поемата съчетава средновековните възгледи с идеите на настъпващия Ренесанс, сочи пътя за моралното и политическото възраждане на човека. Чрез нея се утвърждава тосканското наречие като литературен език на Италия. С философския трактат \"Пир\" поставя началото на художествената проза на италиански език. Пише и трактати на латински език - \"За народната реч\", \"За монархията\". На тази дата са родени: \r\n1844 г.  \r\nРоден е Нюма Дро – швейцарски държавник. През 1881 г. и 1887 г. е президент на Швейцарската конфедерация. Известен е с участието си в дипломатическия конфликт на Швейцария с Германия (1899 г.). Защитава идеята за засилване на централната власт в Швейцарската конфедерация. Въвежда в обръщение термина \"етатизъм\" за характеристика на \"социализма\"; разглежда го като тържество на централизма и държавността над свободата и индивидуалността. \r\n1843 г.  \r\nРоден е Джеймс Уорд – английски психолог и философ. Професор в Кеймбридж от 1897 г. Критикува материализма, натурализма и атомизма като механистични учения за света. Противопоставя на теизма на тези учения “спиритуалистичния монизъм”. Развива идеята за качествените различия между “царствата на природата”. Реалният свят според Уорд е съвкупност от взаимодействащи си “духове”, монади. В областта на психологията се обявява срещу еволюционизма, психофизическия паралелизъм и асоциатизма. \r\n1836 г.  \r\nРоден е Леополд Захер-Мазох – австрийски писател от еврейски произход. Създава сборниците - \"Галицийски разкази\" (т. 1-2, 1871 г.), \"Руски придворни истории\" (т. 1-4, 1873-1874 г.), \"Виенски придворни истории\" (т. 1-2, 1873-1877 г.), \"Еврейски разкази\" (1878 г.), \"Нови еврейски разкази\" (1881 г.), \"Полски истории\" (1887 г.), \"Жестоките жени\" (т. 1-6, 1907 г.). \r\n1826 г.  \r\nРоден е Михаил Салтиков-Шчедрин – руски писател сатирик, публицист. Учи в Московския дворянски институт (1836-1838 г.) и в Александровския (Царскоселски) лицей (1838-1844 г.). Пише и публикува стихове още като ученик. След завършване на лицея работи като чиновник във Военното министерство. Увлича се от утопичния социализъм на Ш. Фурие и Сен-Симон. За своите първи повести “Противоречия” (1847 г.) и “Забъркано дело” (1848 г.) е преследван от властите и е изпратен на служба в уралския гр. Вятка. След смъртта на император Николай I Салтиков е назначен за чиновник за специални поръчения в Министерството на вътрешните работи (1851-1858 г.), след това - за вицегубернатор в гр. Рязан и гр. Твер (1858-1862 г.). След 1868 г. е уволнен от държавна служба и се занимава само с литературна дейност. Заедно с Н. А. Некрасов е един от редакторите на сп. “Отечественние записки”. Най-добрите си творби пише през 70-80-те години на ХIХ в. \r\n1823 г.  \r\nРоден е Едуард Лало – френски композитор, по произход испанец. Учи в Парижката консерватория цигулка при Ф. А. Хабенека. Автор е на \"Испанска симфония\" за цигулка, на голямата пантомима \"Нерон\", балета \"Намуна\", оперите \"Жакерия\" и \"Иският цар\", \"Норвежка рапсодия\" и др. \r\n1775 г.  \r\nРоден е Фридрих Шелинг – германски философ, представител на немския класически идеализъм. Завършва философия и теология в Тюбингенския университет (1790-1795 г.). По това време се сприятелява с Хьолдерлин и Хегел и става техен съмишленик. Защитава магистърска дисертация на тема “Опит за критично и философско тълкуване на най-старата философия за първия произход на злото у човека - Библия, Битие, глава трета” (1792). След завършване на Теологичния факултет защитава дисертация “За подправянето на посланията на Павел от Маркион” (1795 г.). След завършване на университета работи като домашен учител (1795-1796 г.). В първото си натурфилософско съчинение: “Идеи за една философия на природата като увод в изучаването на тази наука” (1797 г.), разработва проблемите на философията в нейната цялост. Според Шелинг философията се проявява в две форми - като чиста и като практическа. Следващите две натурфилософски произведения - “За световната душа, хипотеза на висшата физика за обяснението на общия организъм” (1798 г.) и “Първи проект за една система на натурфилософия” (1799 г.), полагат основите на философската система на Шелинг и определят основната тенденция на неговото философско мислене. В “Система на трансценденталния идеализъм” (1800 г.) прави систематизация и обобщение на философските си търсения. В следващото си произведение “Изложение на моята философска система” (1801 г.) Започва работа като преподавател по философия в Йенския университет (1801-1803 г.), по-късно ръководи катедра по философия във Вюрцбург (1803 г.). \r\n1756 г.  \r\nРоден е Волфганг Амадеус Моцарт - германски композитор, един от най-великите музикални гении на всички времена. Още в детските си години проявява изключителни музикални способности. На 6-годишна възраст той свири удивително добре на клавесин. Баща му решава да предприеме пътуване с него и със сестра му. В Мюнхен и Виена те имат големи успехи. През следващата година посещават Майнц, Франкфурт, Кобленц, Аахен, Брюксел и Париж. Във френската столица младият Моцарт издава първите си 2 композиции. Посещават Англия, Холандия, Швейцария. През 1767 г. Моцарт заминава за Виена, където пише 2 малки опери и тържествена меса. През 1769 г. отива с баща си в Италия, където най-големите артисти и просветените владетели го приемат радушно. В Милано представя операта си “Митридат, цар Понтийски”, която има голям успех. В Залцбург става диригент на капелата на местния архиепископ и създава оратория, операта “Сънят на Сципион”, симфонии, меси, концерти, камерна музика и др. През 1781 г. излиза операта “Идоменей”, която отбелязва преход между първите му творби и зрялото му творчество. Връща се във Виена, където се жени за Констанца Вебер през 1781 г. и същата година представя комичната опера “Отвличане от сарая”. През следващите години композира оперите “Сватбата на Фигаро”, “Дон Жуан”, “Cosi fan tutte” (“Така правят всички”), “Вълшебната флейта”, а в годината, когато умира (на 35 години), създава “Реквием”. Освен опери Волфганг Амадеус Моцарт композира редица симфонии, маршове, танцова музика, серенади, квинтети, квартети, дуети, сонати за цигулка, сонати за пиано и др. На тази дата умират: \r\n1997 г.  \r\nУмира Александър Зархи – руски режисьор и сценарист. През 1927 г. завършва Ленинградския техникум по изкуствата. От 1929 г. е в Ленинградската кинофабрика \"Совкино\" (след това \"Ленфилм\"), където участва в създаването на сценариите на филмите \"Луната отляво\" (1929 г.) и \"Огненият транспорт\" (1930 г.), съвместно с А. Иванов и Й. Хейфиц. Зархи и Хейфиц снимат заедно \"Вятър в лицето\" (1930 г.) и \"Полуден\" (1931 г.). Широка известност на двамата носи комедията \"Горещи пари\" (1935 г.). Те създават още \"Депутатът от Балтика\" (1937 г.), \"Член на правителството\" (1940 г.). През военните години снимат \"Наричаха го Сухе Батор\" (1942 г.), \"Малахов Курган\" (1944 г.), \"Разгромът на Япония\" (1945 г.). През 1947 г. Зархи реализира \"В името на живота\". По-късно поставя \"Павлинка\" (1952 г.). Екранизира класически литературни творби: \"Ана Каренина\" (1968 г.), \"Градове и години\" (1974 г.). Проблемите за творчеството и живота на хората на литературата и изкуството са разработени в \"Повест за неизвестния актьор\" (1977 г.), \"26 дни от живота на Достоевски\" (1981 г.), \"Чичерин\" (1986 г.). \r\n1987 г.  \r\nУмира Норман Макларен – канадски режисьор и аниматор. Завършва художествена школа в Глазгоу. В периода 1933-1937 г. снима експериментални късометражни документални и мултипликационни филми - “От седем до пет”, “Свят без граници”. От 1937 г. сътрудничи на Гриърсън. Използва нова техника – рисувана оптическа фонограма: рисунка, непосредствено върху кинолентата. В годините между 1939-1941 г. е в САЩ и експериментира с цветна лента - “Алегро”, “Звезди и линии”. От 1941 г. по покана на Гриърсън е в Канада като сътрудник на националното киноуправление, в което през 1943 г. създава анимационна секция и снима “Танц на долари” (1943 г.), “Малка фантазия” (1946 г.), “Сега е моментът” (1950 г.), “Съседи” (1953 г.), “Блещукаща пустота” (1954 г.), “Стол” (1957 г.), “Косът” (1958 г.), “Мозайка” (1964 г.). Използва принципа на илюстрация на музикалния ритъм с абстрактни рисунки при създаването на “Вертикални линии” (1960 г.), “Хоризонтални линии” (1962 г.), “Мозайка” (1965 г.). За антивоенния си филм “Съседи” (1953 г.) получава “Оскар”. \r\n1983 г.  \r\nУмира Луи дьо Фюнес - френски филмов и драматичен актьор-комик, киносценарист и кинорежисьор. Роден е на 31 юли 1914 г. в Курбевоа, град-сателит на Париж. Снимал се е в 147 филма, написал е сценариите на 6 и е режисьор на 1 (\"Скъперникът\"). Луи дьо Фюнес е сценарист на филмите: \"Зелева супа\" (1981), \"Замразеният\" (1969), \"Оскар\" (1967) и \"Големият ресторант\" (1967). Режисьор е на \"Скъперникът\", (който има награда \"Сезар\" през 1979 г. за творчество), и където изиграва незабравимата роля на скъперника Арпагон. Скоро след приключването на снимките на \"Полицаят и полицайките\" на 27 януари 1983 г. умира в дома си в Нант от инфаркт. \r\n1949 г.  \r\nУмира Борис Асафиев – руски музиковед и композитор, акад. на АН на СССР (1943 г.). Завършва Историко-филологическия факултет на Петербургския университет (1908 г.) и Петербургската консерватория в класа на А. К. Лядов (1910 г.), след което работи като концертмайстор на балета в Мариинския театър. Публикува музикалнокритични статии в печата (под псевд. Игор Глебов). Работи като музикален консултант на Театъра за опера и балет \"Киров\" и ленинградския Малий театър. Участва в създаването на Ленинградската филхармония. От 1919 г. до 1930 г. е в Института по история на изкуствата в Ленинград. От 1925 г. е професор в Ленинградската консерватория. От 1943 г. живее в Москва, ръководител е на научноизследователския кабинет при Московската консерватория и музикалния отдел при Института за история на изкуствата към АН на СССР. Председател е на Съюза на композиторите на СССР от 1948 г. Прави изследвания върху музикалното наследство на М. И. Глинка, П. И. Чайковски, М. П. Мусоргски. Автор е на статии за творчеството на С. С. Прокофиев, Н. Я. Маяковски, Д. Шостакович, А. К. Хачатурян, В. Я. Шебалин, за видни европейски композитори от ХХ в. Разработва теорията за интонацията като изразително-смислова основа на музиката. Автор е на 28 балета, 11 опери, на музика към театрални спектакли, на 4 симфонични романса и камерни инструментални произведения. \r\n1901 г.  \r\nУмира Джузепе Верди – италиански оперен композитор. Музикалните му способности са открити от селски органист, когато е на 7 години. Учи в Бусето, където продължава музикалните си занимания. Подпомогнат от Баредзи (на когото става зет), прави несполучлив опит да постъпи в Миланската консерватория. Учи при Винченцо Лавиня - композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.). Следват: \"Навуходоносор\" (1842 г.) и 12 нови опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният период от творчеството на Джузепе Верди обхваща оперите \"Аида\", \"Отело\" и \"Фалстаф\". \r\n1850 г.  \r\nУмира Йохан Готфрид Шадов - скулптор, представител на класицизма. Той е роден на 20 май 1764 г. в Берлин. Учи в Берлин и в Рим (1785-1787 г.). Ръководител е на придворното ателие за скулптура в Берлин, от 1805 г. е заместник-директор, а от 1815 г. е директор на Берлинската художествена академия. В творчеството си често използва антични мотиви, създава както строги монументални творби (квадригата с фигурата на победата на Бранденбургската врата в Берлин, мед, 1788-1794 г.), така и камерни композиции- (“Кронпринцеса Луиза и принцеса Фредерика”, мрамор, 1795-1797 г., Национална галерия, Берлин). Изявява се и като график и теоретик на изкуството. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”.", "date": "2019.01.27", "title": "Денят 27 януари в световната история"}
{"url": "http://www.focus-news.net/news/2019/01/27/2616733/sakam-da-kazham-makedoniya-kosovski-zamestnik-ministar-e-zaginal-pri-padane-na-lavina.html", "text": "Заместник-министърът в косовското правителство Ариан Даци загина при лавина, докато караше ски в южната част на страната, потвърди премиерът Рамуш Харадинай, цитиран от македонското електронно издание  „Сакам да кажам“ . \r\nПри инцидента в ски курорта Брезовица в косовската част на Шар Планина, на 80 километра южно от Прищина, заместник-министърът на диаспората Ариан Даци е загинал , а негов приятел е бил ранен. \r\nСпоред информация от правителството, двамата са карали ски извън маркираните писти, когато са били затрупани от лавина. Работници в зимния център са открили тялото на заместник-министъра и са помогнали за спасяването на другия скиор. \r\nКосовските медии описват 40-годишния Дачи като запален скиор и привърженик на  екстремните зимни спортове.  Юлиян Марков", "date": "2019.01.27", "title": "„Сакам да кажам“ (Македония): Косовски заместник-министър е загинал при падане на лавина"}
{"url": "http://www.focus-news.net/news/2019/01/27/2616735/sport-agentite-na-emiliano-sala-sa-organizirali-dopalnitelno-izdirvane-na-futbolista.html", "text": "Официалното търсене на полицията бе прекратено в четвъртък без следи от 28-годишния аржентинец и пилота на самолета. \r\nПарите са събрани чрез платформа за набиране на средства и позволяват на семейството на футболиста да наеме две лодки, които са подновили издирването. \r\nСамолетът с футболиста на борда изчезна над Ла Манша в понеделник вечер. Много футболисти и други спортисти и приятели на футболиста са дарили средства за издирването му.", "date": "2019.01.27", "title": "Спорт: Агентите на Емилиано Сала са организирали допълнително издирване на футболиста"}
{"url": "http://www.focus-news.net/news/2019/01/27/2616737/sport-pier-yug-erber-i-nikola-mayu-sa-shampioni-pri-dvoyki-mazhe-na-otkritoto-parvenstvo-na-avstraliya.html", "text": "Пиер-Юг Ербер и Никола Маю и двамата от Франция са шампиони при двойки-мъже на откритото първенство на Австралия. Те победиха финландеца Хенри Континен и австралиеца Джон Пиърс с 2:0 сета (6:4, 7:6) за 1 час и 40 минути. Двамата спечелиха и Откритото първенство на Франция „Ролан Гарос“ миналата година, „Уимбълдън“ през 2016 и Открито първенство на САЩ през 2015 година. Двамата представяха Франция и на финала на купата „Дейвис“ срещу Хърватия отново на двойки", "date": "2019.01.27", "title": "Спорт: Пиер-Юг Ербер и Никола Маю са шампиони при двойки-мъже на откритото първенство на Австралия"}
{"url": "http://www.focus-news.net/news/2019/01/27/2616736/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-nikolay-v-s-vakarel.html", "text": "В празничния за християните неделен ден, с благословението на Негово светейшество Българския патриарх и Софийски митрополит Неофит, от 09.30 часа Архиерейска света Литургия в храм  \"Св. Николай\" в с. Вакарел, Софийска епархия, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . \r\nНикола ПЕТКОВ", "date": "2019.01.27", "title": "София: Белоградчишкият епископ Поликарп ще оглави архиерейска света Литургия в храм „Св. Николай“ в с. Вакарел"}
{"url": "http://www.focus-news.net/news/2019/01/27/2616734/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "В празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в катедралния  храм \"Св. Богородица\", град Пазарджик на Пловдивска епархия, предаде репортер на  Агенция „Фокус\" . Начало: 09.00 часа.  \r\nНикола ПЕТКОВ", "date": "2019.01.27", "title": "Пазарджик: Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“"}
{"url": "http://www.focus-news.net/news/2019/01/27/2616728/mkd-makedoniya-kakva-e-sledvashtata-stapka-po-izpalnenie-na-dogovora-ot-prespai.html", "text": "Каква е следващата стъпка при изпълнение на Преспанския договор?, пита македонското онлайн издание  МКД . \r\nСлед ратификацията на Договора от Преспа в гръцкия и македонския парламент предстои Атина да изпрати писмо до генералния секретар на НАТО Йенс Столтенберг, с което да го уведоми, че е приключила със задълженията по своята част, за да може Македония да стане член на Алианса. \r\nСледващата стъпка е НАТО да изготви протокол според условията от Вашингтонския договор за присъединяване на новата държава.  \r\nСлед това на ред е процедурата по ратификация на присъединителния протокол от всички 29 държави, членуващи в Северноатлантическия алианс.  \r\nОчаква се тя да приключи до края на 2019 година. Гърция се ангажира първа да го ратифицира.  Ивелина Ватова", "date": "2019.01.27", "title": "МКД (Македония): Каква е следващата стъпка по изпълнение на Договора от Преспа?"}
{"url": "http://www.focus-news.net/news/2019/01/27/2616744/pazardzhik-ogranicheno-za-tovarni-avtomobili-e-dvizhenieto-po-planinskite-otsechki-batak-dospat-i-velingrad-sarnitsa.html", "text": "Ограничено за товарни автомобили, както и за тегленето на ремаркета и полуремаркета, е движението по планинските отсечки Батак-Доспат и Велинград-Сърница, съобщи за  Радио „Фокус“ – Пазарджик  дежурният в Областно пътно управление –Пазарджик. Снежната покривка на места в Родопите надхвърля 1 метър. Пътните настилки са заснежени и заледени, но почистени и опесъчени. Шофьорите да тръгват към планината с подготвени за зимни условия автомобили. \r\nАлбена ЖИЛЕКОВА", "date": "2019.01.27", "title": "Пазарджик: Ограничено за товарни автомобили е движението по планинските отсечки Батак-Доспат и Велинград-Сърница"}
{"url": "http://www.focus-news.net/news/2019/01/27/2616739/pazardzhik-remontni-deynosti-se-izvarshvat-po-dve-patni-otsechki-v-oblastta.html", "text": "Спокоен е трафикът по главните пътища в област Пазарджик. Пътните настилки в равнинната част са преобладаващо сухи, по високите и усойни места са заледени и заснежени, но обработени и опесъчени, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.27", "title": "Пазарджик: Ремонтни дейности се извършват по две пътни отсечки в областта"}
{"url": "http://www.focus-news.net/news/2019/01/27/2616743/dobrich-s-poklonenie-i-podnasyane-na-tsvetya-na-pametnika-na-gen-leytenant-tsimerman-shte-badat-otbelyazani-141-godini-ot-osvobozhdenieto-na-grada-ot-osmansko-vladichestvo.html", "text": "От 11.00 часа ще бъдат отбелязани 141 години от освобождението на Добрич от османско владичество с поклонение и поднасяне на цветя на паметника на ген.-лейтенант А. Е. Цимерман. Това съобщиха от пресцентъра на  Община Добрич . С почетен залп ще се включат Регионален клуб „46-и пехотен Добрички полк“ към Национално дружество „Традиция“, както и регионалните клубове от градовете Шумен, Велико Търново, Велики Преслав, клуб „Миноносец „Дръзки“ - Варна, клуб „Жива история“ - Шумен. \r\nПризнателните граждани могат да поднесат цвете и през целия ден на паметниците на Алея на опълченците във Военно гробище музей, Васил Левски, Христо Ботев, Захари Стоянов, Стефан Караджа, Хайдут Пею Буюклията, Ф. М. Достоевски, Иван хаджи Вълков, Паметник-костница на загинали руски войници и офицери по време на Руско-турската освободителна война 1877-78 г., Паметник на 122-ма незнайни руски воини и на офицерите Петър Усяткин от 18-и Донски казашки полк, Цезар Пташковски от 66-и пехотен Московски полк и Герасим Кузмински от 65-и пехотен морски полк (до костницата на руските воини). \r\nОсигурен е автобус, тръгващ в 10.30 часа от Младежки център „Захари Стоянов“.", "date": "2019.01.27", "title": "Добрич: С поклонение и поднасяне на цветя на паметника на ген.-лейтенант Цимерман ще бъдат отбелязани 141 години от освобождението на града от османско владичество"}
{"url": "http://www.focus-news.net/news/2019/01/27/2616742/burgas-normalno-prohodimi-sa-patishtata-v-oblastta-dvizhenieto-e-spokoyno.html", "text": "Нормално проходими са пътищата в областта. Това съобщиха за  Радио „Фокус“ - Бургас  от Областното пътно управление. Движението е спокойно. Пътната настилка е суха, видимостта е нормална. Временно са въведени няколко ограничения за движение на МПС. Движението е ограничено за МПС над 10т. по път II-19 Банско – Гоце Делчев поради снегопочистване. Срок до 26.01.2019 г. Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. Движението е ограничено за МПС над 10т. по път IІI-198 Гоце Делчев – Катунци поради снегопочистване. Срок до 26.0.2019 г. Спокойно се осъществява и автомобилният трафик в областния център. \r\nДеница ДИМИТРОВА", "date": "2019.01.27", "title": "Бургас: Нормално проходими са пътищата в областта, движението е спокойно"}
{"url": "http://www.focus-news.net/news/2019/01/27/2616740/blagoevgrad-ogranicheno-e-dvizhenieto-na-prohoda-predel-za-tovarni-avtomobili-nad-12-tona.html", "text": "Ограничено е движението на прохода Предел за товарни автомобили над 12 тона. Това съобщиха за  Радио „Фокус“ – Пирин  от Областно пътно управление – Благоевград. Причината за ограничението е снегонавяване и почистване на пътните участъци. През изминалата нощ не е имало регистрирани тежки пътни инциденти. Ограничено е и движението за МПС над 10 т. по път IІI-198 Гоце Делчев – Катунци също поради снегопочистване. Временно не се осъществява преминаване от МПС над 12 тона по третокласен път-108 АМ Струма – село Рибник, поради аварийни ремонтни дейности. Повишена е опасността от падащи камъни в района на Кресненоско дефиле. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са мокри, на по-високите и усойни места заледени. На някои места тази сутрин видимостта може да бъде намалена. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.01.27", "title": "Благоевград: Ограничено е движението на прохода Предел за товарни автомобили над 12 тона"}
{"url": "http://www.focus-news.net/news/2019/01/27/2616720/izvestiya-prezidentat-na-avstriya-razkritikuva-sasht-za-natiska-sreshtu-severen-potok-2.html", "text": "Александър Ван дер Белен, федералният президент на Австрия, разкритикува позицията на САЩ по отношение на газопровода „Северен поток-2“, като отбеляза, че Вашингтон се отнася към Евросъюза „като към колония“, пише вестник  „Известия“ .  \r\n«Американското правителство се отнася към Евросъюза и към отделни негови страни-членки, като към колония“, руският всекидневник цитира австрийския вестник Standard. \r\nСпоред австрийското издание думите на президента Белен се отнасят и да действията на САЩ по въпроса с иранската ядрена сделка. За излизане от договора за ядрената програма на Иран американският президент Доналд Тръмп обяви през май 2018 година, а след това Вашингтон въведе санкции срещу Техеран.   \r\nПротив проекта „Северен поток-2“, с който се цели да се осигури надеждна доставка на газ за Европа, са се обявили страните от Прибалтика, Полша, Украйна, която се страхува да не изгуби възможността за транзит през нейната територия на руското гориво, а също и САЩ, които планират да продават на ЕС своя шистов газ.   \r\nВашингтон призова Европа да се откаже от газопровода и заплаши със санкции фирмите, които участват в проекта по неговото изграждане.   \r\nАвстрия обяви, че САЩ не са способни да спрат строителството на „Северен поток-2“   Ивелина Ватова", "date": "2019.01.27", "title": "„Известия“: Президентът на Австрия разкритикува САЩ за натиска срещу „Северен поток-2“"}
{"url": "http://www.focus-news.net/news/2019/01/27/2616748/burgas-s-premiera-na-postanovkata-svetlonosetsa-zapochva-noviyat-tvorcheski-sezon-na-mladezhkata-teatralna-trupa-valeri-i-priyateli-kam-chitalishte-asen-zlatarov-1940.html", "text": "С премиера на постановката „Светлоносеца“ започва новият творчески сезон на Младежката театрална трупа „Валери и приятели“ към читалище „Асен Златаров 1940“ – Бургас. Пиесата ще бъде представена в салона на Драматичен театър „Адриана Будевска“, от 16.00 и 18.30 часа, съобщиха от пресцентъра на  Община Бургас .  \r\nТова е една „божествена комедия“ създадена от абитуриента от Профилирана гимназия за романски езици „Г. С. Раковски“ Продан Кралев. Пиесата представя Луцифер в една нова и неочаквана светлина. В нея може да откриете отговори на въпросите: Какво е Адът и има ли изход от там? Какви са Ангелите и къде е Бог Билети и за двата спектакъла се продават на касата на Дома на нефтохимика, а от 15.00 часа и във фоайето на Драматичен театър „Адриана Будевска“. Цената на билета е 8 лв., като средствата събрани от премиерата ще послужат за участие на Младежката театрална трупа в няколко младежки театрални фестивала през март, април и май.", "date": "2019.01.27", "title": "Бургас: С премиера на постановката „Светлоносеца“ започва новият творчески сезон на Младежката театрална трупа „Валери и приятели“ към читалище „Асен Златаров 1940“"}
{"url": "http://www.focus-news.net/news/2019/01/27/2616745/sofiya-politsiyata-zadarzha-dvama-19-godishni-mladezhi-za-uvrezhdane-na-avtomobili-v-kv-mladost-2.html", "text": "Сигнал в полицията е подаден тази сутрин около 5.10 часа. По първоначални данни в столичния квартал „Младост 2“ са увредени около 30 автомобила. Задържани са двама 19–годишни, съпричастни към извършеното деяние. Това съобщиха от пресцентъра на  МВР . Работата на полицията по установяването на други участници в проявата продължава.", "date": "2019.01.27", "title": "София: Полицията задържа двама 19-годишни младежи за увреждане на автомобили в кв. \"Младост 2\""}
{"url": "http://www.focus-news.net/news/2019/01/27/2616749/tass-pri-vzriv-do-katolicheska-tsarkva-vav-filipinite-sa-zaginali-27-dushi-a-77-sa-raneni.html", "text": "Най-малко 27 души, включително седем военни и 20 цивилни, са загинали, а други 77 са пострадали в резултат на две експлозии, станали в неделя близо до католическа църква в южната част на Филипините, съобщи филипинската  полиция, цитирана от  ТАСС \r\nВзривовете са избухнали след неделната литургия  в 08:00 часа местно време в (02:00 българско време) в катедралата на град Холо (провинция Сулу). По предварителни данни загиналите са били енориаши на църквата, информира ТАСС.  Юлиян Марков", "date": "2019.01.27", "title": "ТАСС: При взрив до католическа църква във Филипините са загинали 27 души, а 77 са ранени"}
{"url": "http://www.focus-news.net/news/2019/01/27/2616752/varna-dvizhenieto-po-magistrala-cherno-more-sled-varna-se-osashtestvyava-dvuposochno-v-edno-platno.html", "text": "Движението по автомагистрала „Черно море“ след Варна се осъществява двупосочно в едно платно в посока Бургас, предаде репортер на  Радио „Фокус“ – Варна . Организацията е въведена поради продължаващите ремонтни дейности на пътя. Преминаването се осъществява при пълно затваряне на платното за Варна и се пренасочва в срещуположното. Към момента пътната обстановка на територията на областта е спокойна. Времето е облачно, но ясно, пътните настилки са сухи. По пътя Кранево – Варна, при км 83 е ограничено преминаването на моторни превозни средства над 10 тона. Обходният маршрут е през Кичево и Оброчище. На територията на Областното пътно управление няма временно въведени ограничения за движение на моторни превозни средства. Не се извършват и ремонтни дейности. \r\nДиана СТОЕВА", "date": "2019.01.27", "title": "Варна: Движението по магистрала „Черно море“ след Варна се осъществява двупосочно в едно платно"}
{"url": "http://www.focus-news.net/news/2019/01/27/2616750/pss-ostava-visoka-lavinnata-opasnost-v-planinite.html", "text": "Остава висока лавинната опасност в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Висока е опасността от лавини в Пирин. В Рила и Стара планина е значителна, а във Витоша - средна.  \r\nПланинските спасители обясняват, че условията за туризъм са добри в местата, където няма лавинна опасност.  \r\nТемпературите са между минус 5 и 0 градуса. Във високите части на планините е облачно и духа лек вятър. Съоръженията в някои от курортите не работят поради липса на ток. Не работи съоръжението в Добринище, по-късно през деня ще стане ясно дали ще заработи съоръжението в Банско. В Пампорово и на Витоша съоръженията работят. През изминалото денонощие са регистрирани леки инциденти по ски пистите.   \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.01.27", "title": "ПСС: Остава висока лавинната опасност в планините"}
{"url": "http://www.focus-news.net/news/2019/01/27/2616751/sofiya-148-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "148 души са нощували в Кризисния център за настаняване на бездомни хора в кв. \"Захарна фабрика\". Това съобщи за  Агенция „Фокус”  директорът на центъра Йорданка Темелкова. Нощта е преминала спокойно и без проблеми.  \r\nДеница КИТАНОВА", "date": "2019.01.27", "title": "София: 148 души са нощували в Кризисния център за настаняване на бездомни хора в кв. \"Захарна фабрика\""}
{"url": "http://www.focus-news.net/news/2019/01/27/2616753/v-mvnr-shte-bade-daden-brifing-po-povod-mezhdunarodniya-den-v-pamet-na-zhertvite-ot-holokosta.html", "text": "Кратък брифинг на националния координатор за борба с антисемитизма и заместник-министър на външните работи Георг Георгиев ще се проведе от 14:30 часа в зала 101 на МВнР. Това съобщиха от пресцентъра на  Министерството . \r\nБрифингът е по повод отбелязване на Международния ден в памет на жертвите от Холокоста.", "date": "2019.01.27", "title": "В МВнР ще бъде даден брифинг по повод Международния ден в памет на жертвите от Холокоста"}
{"url": "http://www.focus-news.net/news/2019/01/27/2616741/tass-amerikanskite-diplomati-sa-napusnali-posolstvoto-na-sasht-vav-venetsuela.html", "text": "Служители на американското посолство във Венецуела са напуснали дипломатическата мисия,  съобщи в събота Министерството на външните работи на Венецуела, предава  TACC . \r\n\"Информираме ви, че вчера, 25 януари, служителите на американската дипломатическа мисия в Каракас бяха изтеглени в съответствие с определените срокове\", се казва в съобщението. \r\nВъншното министерство също добави, че служителите на венецуелското посолство във Вашингтон \" са започнали да се връщат в Каракас\" в събота. \r\nПрезидентът на Венецуела Николас Мадуро прекрати дипломатическите отношения със САЩ на 23 януари и обяви американските дипломати за \"персона нон грата\", след като лидерът на опозицията и председател на парламента на страната Хуан Гуайдо се провъзгласи за президент и американската администрация го призна за държавен глава на Венецуела.   Юлиян Марков", "date": "2019.01.27", "title": "ТАСС: Американските дипломати са напуснали посолството на САЩ във Венецуела"}
{"url": "http://www.focus-news.net/news/2019/01/27/2616755/blagoevgrad-povishili-sa-se-nivata-na-rekite-v-zapadnobelomorskiya-baseyn-prez-poslednoto-denonoshtie.html", "text": "Регистрираните изменения на речните нива за водосбора на река Струма са от -18 см до +70 см., а за водосбора на река Места от -21 см до +125 см, сочи справка на сайта на  Националния институт по метеорология и хидрология . В резултат на валежи, през последното денонощие нивата на наблюдаваните реки в Западнобеломорския басейн са се повишавали. Днес са вероятни краткотрайни повишения на речните нива на отделни пунктове във водосбора. Утре и през следващите два дни нивата на наблюдаваните реки ще се понижават. Водните количества на реките ще бъдат под праговете за внимание.", "date": "2019.01.27", "title": "Благоевград: Повишили са се нивата на реките в Западнобеломорския басейн през последното денонощие"}
{"url": "http://www.focus-news.net/news/2019/01/27/2616754/prof-evgeniya-kalinova-zhertvite-ot-vsichki-bombardirovki-v-balgariya-nadhvarlyat-1800-dushi-a-nad-2300-sa-ranenite-za-koito-nyama-pametnik-pred-koyto-da-svedem-glava-i-podnesem-tsvetya.html", "text": "Жертвите от всички бомбардировки надхвърлят 1800 души, а над 2300 са ранените, за които няма паметник, пред който да сведем глава и поднесем цветя. Това каза проф. д-р Евгения Калинова, историк и преподавател в Софийски университет „Св. Климент Охридски“ в интервю за  Агенция „Фокус“  по повод 75-годишнината от англо-американските бомбардировки над България. „Бомбардировките през 1944 г. започват от Дупница - 4 януари, а на 24 януари във Враца загиват 124 души, като и в двата града самолетите обстрелват с бордовите картечници хората на улиците и дворовете. Засегнати са и Куманово, Мездра, Панагюрище. Най-ужасяващи са резултатите от дневната и нощната бомбардировка над София на 10 януари 1944 г., когато жертвите са 750, ранените 710, а паниката обхваща столицата и блокира административния и политическия живот. Хората масово напускат столицата, разрушена, тъмна, студена, останала без продоволствие. След кратък период на затишие, в средата на март 1944 г. бомбардировките са подновени. София е атакувана няколко пъти - на 16, 17, 24, 29 март, но особено разрушително – на 30 март, когато загиват и 139 души. За последен път столицата чува звука на сирените на 17 април, а жертвите са 128“, каза проф. Калинова. Тя допълни, че през март-април няколко пъти е бомбардиран Пловдив, както и Девин, Крумово, Хисаря, Асеновград, Куклен, Перущица, Чепеларе. „От май до края на август на връщане от мисии срещу петролните полета край Плоещ съюзнически самолети хвърлят бомби над Калофер, Велико Търново, Русе, Карлово, Казанлък, Сопот и други. През 1944 г. общо са бомбардирани 131 населени места, убитите са 1276, а 1381 са ранени“, обясни още историкът.  Проф. Калинова определи като тежки материалните щети от бомбардировките. „Разрушените сгради са над 12 хиляди – повечето са жилищни - 10 хил. в София, но също и магазини, работилници, предприятия, обществени учреждения. Това се отразява пряко на живота на хората, още повече, че са напълно или частично разрушени и болници, църкви, училища, читалища. Щетите се изчисляват на 24 млрд. лева, а възстановяването ще продължи месеци наред. Едва ли днес ние, живеещите десетилетия наред в мир, бихме могли да си представим другите „щети“ – ужасът от воя на сирените, от падащите наблизо бомби, от горящите сгради, от липсата на транспорт, с който да напуснеш студения и разрушен град“, допълни още тя.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.27", "title": "Проф. Евгения Калинова: Жертвите от всички бомбардировки в България надхвърлят 1800 души, а над 2300 са ранените, за които няма паметник, пред който да сведем глава и поднесем цветя"}
{"url": "http://www.focus-news.net/news/2019/01/27/2616757/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-yanuari.html", "text": "„Софийска вода” временно ще прекъсне водоснабдяването в някои части на столицата на 28 януари. Това съобщиха от пресцентъра на  дружеството . На 28 януари 2019 г. (понеделник), във връзка с изграждане на сградно водопроводно отклонение на бул. „Цар Борис III“ жк. „Хиподрума“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\nул. „Найден Геров“, бул. „Акад. Иван Евстатиев Гешов“, бул. „Цар Борис III”, ул. „Софийски герой“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найден Геров “ ъгъла с ул. „Сотир Андонов“. \r\nНа 28 януари 2019 г. (понеделник), във връзка с подмяна на спирателен кран на ул. „Константин Иречек“ кв. „Крива река“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. „Константин Иречек“, ул. „Св. Иван Рилски“, бул. „Пенчо Славейков“, ул. „Даскал Манол“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с ул. „Крива река“. \r\nНа 28 януари 2019 г. (понеделник), във връзка с подмяна на сградно водопроводно отклонение на ул. „Троянов път“ с. Казичене, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nпо ул. „Троянов път“ от ул. „Липите“ до края на улицата \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянов път“ пред №40. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. \r\n“Софийска вода” АД предварително се извинява на своите клиенти за причинените временни неудобства!", "date": "2019.01.27", "title": "„Софийска вода” временно ще прекъсне водоснабдяването в някои части на столицата на 28 януари"}
{"url": "http://www.focus-news.net/news/2019/01/27/2616758/", "text": "В безпрецедентен ход канадският премиер Джъстин Трюдо заяви в събота, че е уволнил посланикa на страната в Китай, който предизвика политическа буря с коментари относно случая със задържаният финансов директор на китайската компания Huawei в Канада заради искане за екстрадиция от страна на САЩ, предава  Reuters . \r\nДжон Маккалъм беше разкритикувал правителството  на Трюдо, като заявил, че финансовият директор на Huawei Мън Вахджоу може да представи много силни аргументи срещу искането за екстрадиция. \r\nОпозиционните депутати и бивши посланици обвиниха Маккалъм в неприемлива политическа намеса в случая, който сериозно навреди на отношенията между Канада и Китай. \r\nМън, дъщерята на основателя на Huawei, бе арестувана миналия месец във Ванкувър поради предполагаеми нарушения на американските санкции срещу Иран. \r\nВпоследствие Китай задържа двама канадски граждани заради действия срещу национална сигурност. По-късно китайски съд осъди на смърт канадец, задържан за контрабанда на наркотици.  Юлиян Марков", "date": "2019.01.27", "title": "Reuters: Канада уволни посланика си в Китай заради коментари за задържането на финансовия директор на Huawei"}
{"url": "http://www.focus-news.net/news/2019/01/27/2616746/", "text": "Сръбският президент Александър Вучич поздрави министър-председателите Зоран Заев и Алексис Ципрас за ратифицирането на споразумението от Преспа по време на церемонията по откриването на събитието \"Нови Сад-Европейската младежка столица\" тази вечер в Нови Сад, пише македонското електронно издание  “Фокус“ . \r\n„Ние не се месим във вътрешните работи на други страни, когато бъдат постигнати и приети споразумения. Сърбия поздравява Скопие и Атина. Сърбия ще бъде една от първите страни, признали южната си съседка под новото конституционно име. Искаме най-добрите възможни отношения с двете страни и още веднъж поздравявам господата Заев и Ципрас“, каза Вучич, отговаряйки на журналистически въпрос. \r\nСръбският президент е подчертал, че проблемите между Сърбия и Косово са много по-сложни и тяхното решаване няма да бъде лесно.  Юлиян Марков", "date": "2019.01.27", "title": "„Фокус“ (Македония)“:  Сърбия ще е сред първите страни, признали Македониоя под новото име"}
{"url": "http://www.focus-news.net/news/2019/01/27/2616759/prof-evgeniya-kalinova-tselta-na-bombardirovkite-nad-balgariya-e-da-ya-prinudyat-da-skasa-sayuza-s-germaniya-i-da-podtiknat-turtsiya-da-se-vklyuchi-vav-vtorata-svetovna-voyna.html", "text": "Целта на бомбардировките над България е да я принудят да скъса съюза с Германия и да подтикнат Турция да се включи във Втората световна война. Това каза проф. д-р Евгения Калинова, историк и преподавател в Софийски университет „Св. Климент Охридски“ в интервю за  Агенция „Фокус“  по повод 75-годишнината от англо-американските бомбардировки над България. „Първите въздушни нападения над граждански обекти в България са пряк резултат от политическия избор на цар Борис III да направи страната съюзник на Третия райх. Това става на 1 март 1941 г., когато във Виена премиерът проф. Богдан Филов подписва Тристранния пакт. Пропускането на германски войски през българска територия улеснява разгрома на Гърция, подкрепяна от Англия и Югославия. За наказание, през април 1941 г. английски и югославски самолети за първи път бомбардират селища в България. Овациите от постигнатото същия месец присъединяване на Беломорието и Вардарска Македония и вярата в непобедимостта на Райха заглушават тревогата от бомбардировките и жертвите“, коментира проф. Калинова. По думите й следващата стъпка, която ще приближи страната към бомбения ужас, българските управляващи предприемат в края на 1941 г. „Убедени, че изпълняват съюзнически дълг в рамките на Тристранния пакт и за да угодят на Берлин, който настоява България и другите сателити да обявят война на Великобритания и току-що влезлите във войната САЩ, на 13 декември депутатите в Народното събрание послушно изпълняват призива на Богдан Филов „единодушно и с акламации“ да обявят война на двете големи държави. На „великолепното“, по думите на Филов, заседание изобщо не се обсъждат евентуалните последствия от този акт“, разказа историкът. Тя допълни, че очакващи скорошната окончателна победа на Германия, управляващите обясняват, че това ще е една „символична“ война с далечните САЩ и Великобритания. „Независимо от очакванията им, България се нарежда сред легитимните военни цели на Антихитлеристката коалиция и когато в края на 1943 г. страната попада в обсега на съюзническата авиация, Чърчил с аргументацията, че познава българите от 30 години и те са „грешен народ, който заслужава да му бъде преподаден строг урок“, предлага София да бъде „засипана с бомби“, тъй като англичаните не могат да търпят повече „действията на тези български чакали, макар че те се намират под петата на германците“, обясни още проф. Калинова. Тя допълни, че желанието на Чърчил е подкрепено от Рузвелт и от Сталин по време на Техеранската конференция в края на ноември 1943 г. „Така започват интензивните англо-американски бомбардировки над България, превърнали „символичната“ война в жестока реалност“, каза още проф. Калинова. \r\nДеница КИТАНОВА Пълния текст на интервюто четете по-късно в „Мнение”", "date": "2019.01.27", "title": "Проф. Евгения Калинова: Целта на бомбардировките над България е да я принудят да скъса съюза с Германия и да подтикнат Турция да се включи във Втората световна война"}
{"url": "http://www.focus-news.net/news/2019/01/27/2616762/sport-beydar-nokautira-emelyanenko-za-35-sekundi.html", "text": "Райън Бейдър сътвори история в главната битка на „Белатор 214“. Той се изправи срещу легендата Фьодор Емеляненко във финала на турнира в тежка категория. Битката между двамата започна спокойно и всеки чакаше и дебнеше момента. Бейдър успя да вкара силен ляв в брадичката на руснака, който падна на земята, а след това Бейдър го засипа с удари и реферът прекрати срещата, която продължи само 35 секунди. \r\nС тази победа Райън Бейдър печели турнира на „Белатор“ в тежка категория и става новия шампион. Той става първия шампион в историята на „Белатор“, който държи две титли в две различни категории едновременно, защото е шампион на организацията и в полутежка категория. За Емеляненко това е край на серията от 2 поредни победи, като има и 2 загуби за „Белатор“, а всички битки приключват с нокаут в първия рунд.", "date": "2019.01.27", "title": "Спорт: Бейдър нокаутира Емеляненко за 35 секунди"}
{"url": "http://www.focus-news.net/news/2019/01/27/2616764/varna-shofyorite-tryabva-da-vnimavat-v-rayona-na-karting-pistata-kadeto-dnes-se-provezhda-sastezanie.html", "text": "С повече бдителност и съобразена скорост трябва да се преминава в района на Картинг пистата във Варна, където днес се провежда голямо състезание. Това съобщиха за  Радио „Фокус“ – Варна  от \"Пътна полиция\" в града. От там предупредиха, че около мястото се очаква засилен трафик, а шофьорите трябва да бъдат бдителни, тъй като често участници и публика в състезанието спират от двете страни на пътя край пътните банкети. С цел недопускане на инциденти, екипи от КАТ – Варна и от Пето Районно управление ще контролират движението на място. \r\nДиана СТОЕВА", "date": "2019.01.27", "title": "Варна: Шофьорите трябва да внимават в района на Картинг пистата, където днес се провежда състезание"}
{"url": "http://www.focus-news.net/news/2019/01/27/2616738/smolyan-ostava-v-sila-bedstvenoto-polozhenie-v-oblastta-dvizhenieto-prez-prohodite-pamporovo-i-rozhen-se-osashtestvyava-samo-s-verigi.html", "text": "Остава в сила бедственото положение в област Смолян.  Пътят Проглед – Пампорово – Смолян е почистен. Днес продължава разширяването му, но цяла нощ са подавани сигнали за паднали дървета. Това съобщи за  Агенция „Фокус“  кметът на Чепеларе Славка Чакърова. Тя уточни, че участъкът се затваря за кратко за отстраняване на дърветата. „Пътят през Роженския проход също е отворен“, добави Чакърова. Тя уточни, че техниката работи непрекъснато. „Снощи в Пампорово е имало трактори, ротори, най различна техника, която е разчиствала. Хотелиерите също помагат, за да се освободят затрупаните коли“, коментира Славка Чакърова. „Към настоящия момент без ток в община Чепеларе са селата Зорница и Забърдо“, каза още кметът.  \r\nОт Агенция „Пътна инфраструктура“ информират, че движението през проходите Пампорово и Рожен се осъществява само с вериги. През Пампорово е забранено преминаването на всички автомобили над 3,5 т., а през Рожен е забранено за моторни превозни средства над 12 т. както и тегленето на ремаркета и полуремаркета.  Проходът Превала  остава затворен.  \r\nМариела РУСЕВА", "date": "2019.01.27", "title": "Смолян: Остава в сила бедственото положение в областта, движението през проходите Пампорово и Рожен се осъществява само с вериги"}
{"url": "http://www.focus-news.net/news/2019/01/27/2616766/tass-pri-svlachishtata-i-navodneniya-sa-zaginali-68-dushi-a-drugi-47-sa-raneni.html", "text": "Най-малко 68 души са загинали, други 47 са ранени в провинция Централен Сулавеси (Индонезия) в резултат на наводнения и свлачища, заяви официалният представител на Националната агенция за предотвратяване на природни бедствия Сутопо Първо Нугрохо, цитиран от  TACC . \r\nНаводненията са причинени от продължителни валежи, наложило аварийно изпускане на язовир, разположен на около 30 км от столицата на провинцията, град Макасар. Местните власти са отбелязали, че тези мерки били необходими за избягването на по-тежки поражения. Повече от 3 хиляди местни жители са били принудени да напуснат домовете си.  Юлиян Марков", "date": "2019.01.27", "title": "ТАСС: При свлачищата и наводнения са загинали 68 души, а други 47 са ранени"}
{"url": "http://www.focus-news.net/news/2019/01/27/2616747/slavka-chakarova-kmet-na-chepelare-ostava-uslozhnena-obstanovkata-v-pamporovo-patishtata-v-kurorta-se-obrabotvat-i-razshiryavat-neprekasnato.html", "text": "Остава усложнена обстановката в Пампорово, пътищата в курорта се обработват и разширяват непрекъснато. Това съобщи за  Агенция „Фокус“  кметът на Чепеларе Славка Чакърова. „Очаква се до час водата в курорта на бъде пусната. Непрекъснато в курорта работи техника, за да може да придвижването да се осъществява нормално“, допълни Чакърова. \r\nТя уточни, че в община Чепеларе единственото населено място без електрозахранване е село Зорница.  \r\nКметът уточни, че пътищата през проходите Пампорово и Рожен са проходими, но само с вериги. По думите й пътни участъци се затварят за кратко за разчистване на паднали дървета.  \r\nМариела РУСЕВА", "date": "2019.01.27", "title": "Славка Чакърова, кмет на Чепеларе: Остава усложнена обстановката в Пампорово, пътищата в курорта се обработват и разширяват непрекъснато"}
{"url": "http://www.focus-news.net/news/2019/01/27/2616769/vidin-grazhdansko-obedinenie-organizira-protest-v-grada-zaradi-zabavyane-pri-izgrazhdaneto-na-magistralniya-pat-vidin-botevgrad.html", "text": "Гражданско обединение организира протест във Видин заради забавяне изграждането на магистралния път Видин - Ботевград , предаде репортер на  Радио \"Фокус\" - Видин . Организатори на протеста са Гражданско обединение „Единни за промяна“ и Гражданска инициатива за магистрала до Видин и тунел под Петрохан. Преди година бяха организирани протести с искане за изграждане на такъв път. Правителството одобри при през март 2018 г. график за строителството на  пътя Видин - Ботевград. Според организаторите приетите срокове са нарушени и забавянето е от 8 месеца.  \r\nПротестът ще започне от 11.00 часа  с автошествие през Видин и ще продължи до 14.00 ч. Сборният пункт е на бул. „Панония“ на изхода на Видин, пред паметника на „Христо Ботев“ организаторите ще представят своите искания.  \r\nАнна ЛОЗАНОВА", "date": "2019.01.27", "title": "Видин: Гражданско обединение организира протест в града заради забавяне при изграждането на магистралния път Видин – Ботевград"}
{"url": "http://www.focus-news.net/news/2019/01/27/2616763/georgi-ikonomov-kmet-na-bansko-normalizira-se-obstanovkata-v-obshtinata.html", "text": "Нормализира се обстановката в Банско. Това каза за  Радио „Фокус“ - Пирин  Георги Икономов, кмет на Община Банско. По думите му се почистват падналите дървета вследствие на силния вятър и снегонавяване. Той посочи, че се полагат усилия, за да може да се нормализира зимната обстановка. \r\nДенис НИКИФОРОВ", "date": "2019.01.27", "title": "Георги Икономов, кмет на Банско: Нормализира се обстановката в общината"}
{"url": "http://www.focus-news.net/news/2019/01/27/2616765/blagoevgrad-ogranicheno-e-dvizhenieto-za-tovarni-avtomobili-nad-12-tona-i-takiva-s-remarketa-i-poluremarketa-po-patya-gotse-delchev-katuntsi.html", "text": "По пътя Гоце Делчев - Катунци движението на товарни автомобили над 12 тона и такива с ремаркета и полуремаркета е ограничено. Това съобщиха от пресцентъра на  Община Благоевград .", "date": "2019.01.27", "title": "Благоевград: Ограничено е движението за товарни автомобили над 12 тона и такива с ремаркета и полуремаркета по пътя Гоце Делчев - Катунци"}
{"url": "http://www.focus-news.net/news/2019/01/27/2616770/varna-okrazhniyat-sad-reshava-dali-da-dvamata-mladezhi-zadarzhani-za-ubiystvoto-na-80-godishen-mazh-v-beloslav-da-ostanat-v-aresta.html", "text": "Варненският окръжен съд трябва да реши днес дали да остави за постоянно в ареста двамата младежи, задържани за грабеж, придружен с убийството на 80-годишен мъж в Белослав. Това съобщи за  Радио „Фокус“ – Варна  говорителят на Окръжната прокуратура Радослав Лазаров. Заседанието е насрочено за 14.00 часа днес. Искането за постоянно задържане под стража е внесено от наблюдаващия прокурор по делото. „Производството няма да се гледа при закрити врати и според прокуратурата няма основания за такова ограничение на публичността“, уточни говорителят на ОП Варна, Радослав Лазаров. Двамата младежи, които са на 20 и на 23 години, бяха задържани заради престъплението, извършено на 24 януари тази година.", "date": "2019.01.27", "title": "Варна: Окръжният съд решава дали да двамата младежи, задържани за убийството на 80-годишен мъж в Белослав, да останат в ареста"}
{"url": "http://www.focus-news.net/news/2019/01/27/2616761/pazardzhik-selata-nova-mahala-i-fotinovo-sa-bez-elektorzahranvane-vsledstvie-na-obilnite-snegovalezhi.html", "text": "Селата Нова махала и Фотиново в община Батак са без електорзахранване вследствие на обилните снеговалежи, съобщиха от  електроразпраделетелното дружество  в Пазарджик. Аварията там продължава вече второ денонощие. Екипи на дружеството работят по отстраняване на авариите.", "date": "2019.01.27", "title": "Пазарджик: Селата Нова махала и Фотиново са без електорзахранване вследствие на обилните снеговалежи"}
{"url": "http://www.focus-news.net/news/2019/01/27/2616772/chez-razpredelenie-se-vklyuchva-v-izsledovatelski-proekt-za-sazdavane-na-inteligentna-mrezha.html", "text": "ЧЕЗ Разпределение България се включи активно в проект INTERRFACE, в рамките на който ще бъде проектирана, разработена и експлоатирана интергрирана паневропейска архитектура за мрежови услуги. Тя ще действа като интерфейс между енергийната система и клиентите и ще позволи безпроблемна и координирана работа на всички заинтересовани страни. Това съобщиха от пресцентъра на  ЧЕЗ . \r\nОсновната цел на проекта е да се изгради система, чрез която операторите на преносните и разпределителните мрежи, като и пазарът на електроенергия да осъществяват умно управление на мрежата и взаимодействие с клиентите, като успоредно с това се създадат нови правила за нейното ползване. Запасяването на електроенергията, произведена от възобновяеми източници, и употребата ѝ, когато е необходима, е една от възможностите, които умната мрежа трябва да предлага. \r\n„Навлизането на технологиите в енергетиката и във всеки един етап от управлението на мрежата вече се случва. Изграждането и внедряването на умни мрежи ще бъде все по-обвързано с развитието на потребностите на клиентите. Дигиталните технологии и иновациите ще намалят вредните емисии, ще подобрят услугата, която електроразпределителните дружества предлагат и ще осигурят по-добро качество на живота. Вярваме, че ще допринесем много за проекта с нашия опит като най-голямото разпределително дружество в България, което обслужва и една от европейските столици“, каза Ясен Тодоров, директор „Управление на мрежата“ в ЧЕЗ Разпределение България. \r\nСтартът на новия четиригодишен изследователски проект беше даден на 16 януари 2019 г. в Брюксел. Проект INTERRFACE се изпълнява от консорциум от 42 организации (университети, мрежови и пазарни оператори, доставчици на услуги и технологии) от 16 държави и се финансира от европейската програма за научни изследвания и иновации „Хоризонт 2020“.", "date": "2019.01.27", "title": "ЧЕЗ Разпределение се включва в изследователски проект за създаване на интелигентна мрежа"}
{"url": "http://www.focus-news.net/news/2019/01/27/2616773/veliko-tarnovo-s-4-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 4 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 210 см., а температурата на водата 2.3 градуса. Предимно ясно ще е времето над българския участък на Дунав днес. Разкъсването на облачността ще започне още преди обяд и след пладне ще има и слънчеви часове. На изток ще остане облачно през целия ден. Ще духа слаб южен вятър. Максималните температури ще са  между 4° и 7°.", "date": "2019.01.27", "title": "Велико Търново: С 4 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/27/2616760/gl-komisar-nikolay-nikolov-gdpbzn-osnovnite-usiliya-v-smolyansko-sa-nasocheni-kam-otvaryane-na-prohoda-prevala.html", "text": "Основните усилия в Смолянско са насочени към отваряне на прохода Превала. Това съобщи за  Агенция „Фокус“  директорът на ГД \"Пожарна безопасност и защита на населението\" главен комисар Николай Николов. \r\n„Нещата в Смолянско постепенно се успокояват. В момента основните усилия са насочени към отваряне на прохода Превала. Няколко групи работят заедно с колегите от Българската армия – в двете посоки се изсичат дървета и се премахват заедно със роторни снегорини“, заяви комисар Николов. \r\nТой посочи, че продължава и проблемът с електрозахранването. „Екипи на EVN работят усилено и имам уверението, че в ранния следобед ще бъде възстановен токът в голяма част от Община Доспат и в село Борино“, обясни директорът на пожарната. \r\nЦветилена СИМЕОНОВА", "date": "2019.01.27", "title": "Гл. комисар Николай Николов, ГДПБЗН: Основните усилия в Смолянско са насочени към отваряне на прохода Превала"}
{"url": "http://www.focus-news.net/news/2019/01/27/2616775/razgrad-vremenno-e-ogranicheno-dvizhenieto-po-pat-49-razgrad-kubrat-v-rayona-na-s-kichenitsa-poradi-izteglyane-na-katastrofiral-kamion.html", "text": "Временно е ограничено движението по път II-49 Разград – Кубрат  в района на с. Киченица поради изтегляне на катастрофирал тежкотоварен автомобил. Това съобщиха от пресцентъра  Агенция \"Пътна инфраструктура\" . Обходният маршрут е през Кубрат – с.Побит камък – с. Дянково – гр. Разград и обратно през Разград път III-4904 – разклон за с. Дянково – с. Побит камък – гр. Кубрат.", "date": "2019.01.27", "title": "Разград: Временно е ограничено движението по път II-49 Разград – Кубрат в района на с. Киченица поради изтегляне на катастрофирал камион"}
{"url": "http://www.focus-news.net/news/2019/01/27/2616776/plovdiv-golyam-kamak-zatrudnyava-dvizhenieto-po-patya-yugovsko-hanche-laki.html", "text": "Голям камък затруднява движението по пътя Юговско ханче - Лъки. Това съобщи за  Радио „Фокус“- Пловдив  дежурен в Областно пътно управление. Движението не е спряно, но камъкът трябва да се заобикаля. Шофьорите трябва да бъдат внимателни в този участък. „Той е паднал след активизирало се свлачище, което вече е почистено. Камъкът ще бъде разбиван със специална техника утре“, каза дежурният.   \r\nОграничено е движението по пътя Асеновград – Нареченски бани за МПС с височина над 4 м през тунелите, съобщиха още от ОПУ. Обходният маршрут е по пътя Кричим – Девин. Пътят за Смолян на територията на Пловдивска област е напълно проходим, няма сняг.  \r\nДвижението по пътя Белица – Загражден – Давидково, след с. Белица до границата с област Смолян е ограничено за всички МПС до 31.01.2019 г.  \r\nДвижението по общински път Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39 е ограничено  поради ремонт на ж.п. прелез. Обходният маршрут е с. Труд-с. Строево-с. Голям Чардак-с. Неделево. Срокът на ремонта е до 8.12.2018г..  \r\nДвижението по пътя Плодовитово – Първомай, в района на мост над р. Марица, е ограничено за МПС над 5 т поради намален габарит на пътното платно на стоманения мост на р. Марица.  \r\nОбходният маршрут е по пътя Стара Загора – Поповица и път І-8 София – Пловдив – Свиленград. Срокът на ограничението е до 28.12.2019 г.;  \r\nДвижението по пътя Поповица – Болярци е ограничено за МПС над 12 т поради намален габарит на пътното платно на мост в с. Поповица до 02.02.2019 г.;  \r\nОбходният маршрут е по пътя Поповица – Садово – Кочево – Болярци.  \r\nПроходът Троян–Кърнаре остава затворен за всички превозни средства.  \r\nЦветана ТОНЧЕВА", "date": "2019.01.27", "title": "Пловдив: Голям камък затруднява движението по пътя Юговско ханче - Лъки"}
{"url": "http://www.focus-news.net/news/2019/01/27/2616779/varna-sabirat-se-sredstva-za-vazstanovyavaneto-na-ikonite-v-hrama-sv-dimitar-solunski-v-beloslav.html", "text": "Кампания за набиране на средства за възстановяване на иконите в храма „Св. Вмчк. Димитър Солунски“ започна в град Белослав. Това съобщиха за  Радио „Фокус“ – Варна  от Общината. Призивът за събиране на дарения е отправен както към общинските и държавни институции, така и към бизнеса, и към всички православни християни. От храма уверяват, че реставрацията ще се извърши от оторизиран реставратор. За набиране на средствата е разкрита банкова сметка. Сред иконите, които се нуждаят от възстановяване, има две, носещи ликовете на Божията майка и младенеца, както и на Свети Архидякон Стефан, на Свети Архангел Михаил, но и на светеца, чието име носи храмът – Св. Димитър Солунски. \r\nДиана СТОЕВА", "date": "2019.01.27", "title": "Варна: Събират се средства за възстановяването на иконите в храма „Св. Димитър Солунски“ в Белослав"}
{"url": "http://www.focus-news.net/news/2019/01/27/2616756/smolyan-po-patya-kam-pamporovo-se-e-obrazuvala-tapa-ot-chakashti-avtomobili-poradi-vloshenata-zimna-obstanovka.html", "text": "По пътя към Пампорово се е образувала тапа от чакащи автомобили поради влошената зимна обстановка. Това съобщи слушател на  Радио „Фокус“  и добави, че пътищата не са почистени и са заледени. Информация за пътната обстановка можете да ни изпращате на reportes@focus-news.net и на тел. 0882802802.", "date": "2019.01.27", "title": "Смолян: По пътя към Пампорово се е образувала тапа от чакащи автомобили поради влошената зимна обстановка"}
{"url": "http://www.focus-news.net/news/2019/01/27/2616768/inzh-doncho-atanasov-api-nadyavam-se-v-dneshniya-den-da-uspeem-da-otvorim-prohoda-prevala-ekipite-na-vsichki-angazhirani-vedomstva-v-oblastta-sa-na-teren.html", "text": "Надявам се в днешния ден да успеем да отворим прохода Превала, екипите на всички ангажирани ведомства в областта са на терен. Това каза  за  Агенция „Фокус“   инж. Дончо Атанасов, член на Управителния съвет на Агенция „Пътна инфраструктура“ (АПИ). Инж. Атанасов уточни, че в момента в прохода Превала има роторни снегорини. „Вървят групи на „Гражданска защита“ да чистят падналите дървета, защото са изключително много. Ще ги изчистим. Надявам се днешния ден да успеем да го отворим. Зависи от големия брой нападали дървета по пътя. Това е големият проблем, не е проблем само снега“, каза инж. Атанасов и допълни, че много екипи, машини и техника са на терен. „Аз лично съм там“, каза още той.  \r\nДеница КИТАНОВА", "date": "2019.01.27", "title": "Инж. Дончо Атанасов, АПИ: Надявам се в днешния ден да успеем да отворим прохода Превала, екипите на всички ангажирани ведомства в областта са на терен"}
{"url": "http://www.focus-news.net/news/2019/01/27/2616774/nezavisen-makedoniya-v-sdsm-naddelyava-pozitsiyata-sreshtu-predsrochni-parlamentarni-izbori.html", "text": "Позицията срещу извънредни парламентарни избори заедно с президентските натежа на снощното заседание на Централния съвет (ЦС) на СДСМ, според неофициална информация от там, пише скопското издание  “Независен“ \r\nВъпреки това, висш представител на партията е заявил, че все още е твърде рано да се каже какво ще бъде окончателното решение по въпроса. Изпълнителният съвет (ИС) на СДСМ ще вземе окончателно решение за това, но все още не е ясно кога ще се проведе това заседание. Според представителя на партията е възможно да не се провежда заседание на ИС през следващата седмица поради ангажименти на някои от министрите, които са членове на най-висшето партийно ръководство. Окончателното решение, каза той, ще бъде прието до средата на февруари, за да се хванат сроковете от най-много 60 дни от евентуалното разпускане на парламента до евентуалното провеждане на парламентарни избори заедно с втория тур на президентските избори. \r\nСпоред източници на изданието мнозинството от участниците в заседанието на ЦС са заявили, че не трябва да се бърза с предсрочни избори.  \r\nСпоред някои решението за предсрочни парламентарни избори би показало страх от страна на СДСМ от ниска активност на президентските избори.  Юлиян Марков", "date": "2019.01.27", "title": "„Независен“ (Македония): В СДСМ надделява позицията срещу предсрочни парламентарни избори"}
{"url": "http://www.focus-news.net/news/2019/01/27/2616782/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“ , издание на Радио „Фокус“, всяка седмица ви представяме личности, борили се  за освобождението, културното и духовното въздигане на Северозапада. През януари е роден един от най-известните Видински кметове д-р Бърни Бончев за когото ще ви разкажем отново в предаването. Всяка година на 27 януари отбелязваме Международния ден на холокоста. Стрея Пунчева от Видин пази родовата памет на своето семейство и разказва за баща си Майер Алхалел, който в годините на гоненията на евреите е бил в трудов лагер в Беломорието. Разказва за това, че България е спасила своите евреи и във Видин не е имало гонения на евреите – това винаги са ѝ разказвали нейните родители. \r\nВ „Чудесата на Северозапада“ разказваме и за строежа на жп линията до Видин, продължил над 15 години, с труда и на жени, и на пленници, и на доброволци, строеж, минал през няколко войни, при много тежки финансови условия, трудни терени и забавени срокове. Видинчани търпеливо изчакват на 1 юли 1923 г. да бъде открита жп линията от Цар Борис III. Така е орисала съдбата този край – бавно и мъчително да се случват нещата. Предаването „Чудесата на Северозапада“ се излъчва всяка неделя от 13.00 часа до 14.00 часа. Водещ е Анна Лозанова.", "date": "2019.01.27", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/01/27/2616780/prof-evgeniya-kalinova-pri-bombardirovkite-blizo-2000-balgari-zaplashtat-s-zhivota-si-reshenieto-na-togavashnite-upravlyavashti-da-obyavyat-voyna-na-dve-moshtni-darzhavi.html", "text": "Близо две хиляди българи заплащат с живота си решението на управляващите да обявят война на две мощни държави с надеждата, че тя щяла да бъде само „символична“.  Това каза проф. д-р Евгения Калинова, историк и преподавател в Софийски университет „Св. Климент Охридски“ в интервю за  Агенция „Фокус“  по повод 75-годишнината от англо-американските бомбардировки над България. „Годишнините от исторически събития се отбелязват, за да поддържат жива паметта за тях, но и за да ни подсетят да ги осмислим през призмата на натрупания опит. Ако трябва да отговоря по-кратко на Вашия въпрос, изводът от бомбардировките над България през Втората световна война е, че политиците са длъжни да взимат решения, като мислят за рисковете и последствията в дългосрочен план, а не в рамките на непосредствените си интереси и в угода на външния си покровител“, каза проф. Калинова. Тя добави, че бомбардировките над мирно население с цел капитулация на противника са сред най-важните характеристики на Втората световна война.  „През януари 1943 г. по време на конференцията в Казабланка Чърчил и Рузвелт съгласуват програмата „Point Blank“ („Прицел от упор“), която предвижда интензивни бомбардировки над стратегически обекти в Южна Европа. Балканите попадат в обсега на съюзническата авиация през есента на 1943 г., когато след десанта в Сицилия западните войски вече са на италианска територи“, допълни още историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.27", "title": "Проф. Евгения Калинова: При бомбардировките близо 2000 българи заплащат с живота си решението на тогавашните управляващи да обявят война на две мощни държави"}
{"url": "http://www.focus-news.net/news/2019/01/27/2616784/veliko-tarnovo-restavratsiyata-na-300-godishniya-kamenen-most-v-debelets-shte-zapochne-prez-proletta.html", "text": "Реставрация на 300-годишния, емблематичен за Дебелец каменен мост, очакват жителите на града. Дейностите ще започнат през пролетта, а финансирането в размер на 220 хиляди лева бе отпуснато през декември 2018 г. от Министерски съвет, припомни за  Радио „Фокус“ – Велико Търново  Снежана Първанова, кмет на населеното място. Съоръжението бе разрушено през юни 2014 година от близо двуметрова приливна вълна. „Истината е, че за местните хора старият каменен мост над река Белица е емблема на нашия град и много от тях имат силно сантиментално отношение към него. В историята не се е запазило името на строителя на моста, но данни за него можем да намерим в Юбилейната книга за град Дебелец. Според легендата строителството на моста започва през 1678-1679 година. Приема се, че то е извършено от наследниците на Дебелчалъ бей, един от седемте бея, които са се заселили в региона. Навярно със строежа наследниците са искали да напомнят, че във вените им тече българска кръв, защото майките и бабите им са били българки“, разказва още кметицата на града. Интересно е, че още при построяването си съоръжението е сринато от приливна вълна и е издигнато на ново през 1679 година. Проектът за ремонта му предвижда цялостна реставрация и изграждането му в автентичен вид. \r\nЛуиза ТРАНЧЕВА", "date": "2019.01.27", "title": "Велико Търново: Реставрацията на 300-годишния каменен мост в Дебелец ще започне през пролетта"}
{"url": "http://www.focus-news.net/news/2019/01/27/2616767/smolyan-voennosluzheshti-ot-suhopatnite-voyski-prodalzhavat-da-okazvat-pomosht-na-naselenieto-v-oblastta.html", "text": "Двадесет военнослужещи от състава на 101-ви Алпийски полк и днес продължават да оказват помощ на населението в област Смолян. Това съобщиха от пресцентъра на  Министерството на отбраната . В 7.30 ч. сутринта те напуснаха района на военното формирование, за да се включат в действията по разчистването на пътната инфраструктура в зимните условия. След заседанието на кризисния щаб на военнослужещите е възложено да осигурят проходимостта на пътя от гр. Смолян през прохода Превала, където снежната покривка е около 60 см. Те използват роторен снегорин и полева земекопна машина, за да разчистват снежните навявания и падналите дървета. Действията им се ръководят от командира на полка полковник Димитър Кацаров.  \r\nПрез съботния ден до 20.30 ч. военните от Алпийския полк участваха в разчистването на пътя от манастира „Св. Пантелеймон“ край гр. Смолян до автогарата в курортния комплекс Пампорово. Те извличаха закъсали автомобили и разчистваха пътното платно от снега и падналите дървета", "date": "2019.01.27", "title": "Смолян: Военнослужещи от Сухопътните войски продължават да оказват помощ на населението в областта"}
{"url": "http://www.focus-news.net/news/2019/01/27/2616771/inzh-doncho-atanasov-api-normalna-e-obstanovkata-po-patishtata-v-stranata-shofyorite-da-se-saobrazyavat-sas-zimnite-usloviya.html", "text": "Нормална е обстановката по пътищата в страната, шофьорите да се съобразяват със зимните условия. Това каза  за  Агенция „Фокус“  инж. Дончо Атанасов, член на Управителния съвет на Агенция „Пътна инфраструктура“ (АПИ). Той уточни, че пътищата в страната са обработени и проходими при зимни условия. Инж. Атанасов  допълни, че изключение правят затворените проходи Превала и Троян-Кърнаре.  \r\nДеница КИТАНОВА", "date": "2019.01.27", "title": "Инж. Дончо Атанасов, АПИ: Нормална е обстановката по пътищата в страната, шофьорите да се съобразяват със зимните условия"}
{"url": "http://www.focus-news.net/news/2019/01/27/2616787/18-dushi-sa-raneni-pri-katastrofi-prez-izminaloto-denonoshtie-v-stranata.html", "text": "18 души са ранени при катастрофи през изминалото денонощие, съобщиха от пресцентъра на  МВР . В страната са станали 13 пътнотранспортни произшествия, при които има един загинал. На територията на столицата са станали  един тежък и 31 леки пътни инцидента, при които има един загинал двама ранени.", "date": "2019.01.27", "title": "18 души са ранени при катастрофи през изминалото денонощие в страната"}
{"url": "http://www.focus-news.net/news/2019/01/27/2616789/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Спокойно се осъществява движението през ГКПП „Малко Търново“. Това съобщи за  Радио „Фокус“ – Бургас дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.01.27", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/01/27/2616778/", "text": "Полицията и жандармерията са задържали 66 души по време на демонстрация на \"жълтите жилетки\" в събота в Париж, предава  TACC . \r\nТова съобщи в неделя префектурата на полицията на френската столица. Според нея по време на сблъсъци между силите на реда и демонстрантите са ранени осем души, единият от които е полицай. \r\nЕдинадесетата вълна от протести на френските \"жълти жилетки\" събра почти 70 хиляди участници от цялата страна и бе придружена от инциденти в столицата и провинцията. Самите „жълти жилетки“ категорично отхвърлят статистиката на властите. Според техните собствени изчисления, повече от 400 хиляди души са били в колоните на демонстрантите в цяла Франция. \r\nСпоред изчисленията на Министерството на вътрешните работи, от 69 хиляди участници в  цялата страна, 4 хиляди демонстранти са протестирали във  френската столица. Протести е имало и в Бордо, Тулуза, Марсилия, Монпелие, Дижон, Лион , където е имало различен брой простиращи.  Юлиян Марков", "date": "2019.01.27", "title": "ТАСС: При протестите на „жълтите жилетки“ в Париж са задържани 66 души"}
{"url": "http://www.focus-news.net/news/2019/01/27/2616781/blagoevgrad-ostava-visoka-stepenta-na-lavinna-opasnost-v-pirin.html", "text": "Остава висока степента на лавинна опасност в Пирин. Това съобщиха за  Радио „Фокус“ - Пирин  от ПСС - Банско. Не работи съоръжението в Добринище. \r\nЛора КАЛЧЕВА", "date": "2019.01.27", "title": "Благоевград: Остава висока степента на лавинна опасност в Пирин"}
{"url": "http://www.focus-news.net/news/2019/01/27/2616783/ria-novosti-yaponskata-pozitsiya-za-yuzhnite-kurilski-ostrovi-ostava-nepromenena.html", "text": "Японското правителство не е променило позицията си по отношение на принадлежността на Южните Курилски острови, считайки ги за японска територия, заяви заместник-генералният секретар на управляващата Либералдемократическа партия на Япония Коичи Хагиуда за телевизионния канал NHK, цитиран от  РИА Новости .  \r\nВ същото време той е отбелязал, че има \"редица трудности\" в преговорите между Япония и Русия по въпроса за мирен договор и следователно този проблем трябва да бъде решен постепенно. \r\nОтношенията между Русия и Япония в продължение на много години се засенчват от липсата на мирен договор. Япония претендира за островите Кунашир, Шикотан, Итуруп и Хабомай, като се позовава на двустранния трактат за търговията и границите от 1855 г. През 1956 г. СССР и Япония подписаха Съвместна декларация, в която Москва се съгласи да разгледа възможността за прехвърляне на островите Хабомай и Шикотан към Япония след сключването на мирен договор, а съдбата на Кунашир и Итуруп не се обсъжда от руската страна въобще, припомня агенцията.  Юлиян Марков", "date": "2019.01.27", "title": "РИА Новости: Японската позиция за Южните Курилски острови остава непроменена"}
{"url": "http://www.focus-news.net/news/2019/01/27/2616791/dobrich-s-poklonenie-i-podnasyane-na-tsvetya-na-pametnika-na-gen-leytenant-tsimerman-byaha-otbelyazani-141-godini-ot-osvobozhdenieto-na-grada.html", "text": "С поклонение и поднасяне на цветя на паметника на ген.-лейтенант Цимерман бяха отбелязани 141 години от освобождението на Добрич от османско владичество, предаде кореспондентът на  Радио „Фокус” – Варна . През януари 1878 година Добруджа и Добрич завинаги се разделят с османското владичество. Това е време на драматични сражения. 30 000 бойци достига съставът на войсковите подразделения на поробителя. Срещу тях българи, жадували с векове свободата си, и руси, пропътували хиляди километри, загиват в кръвопролитните боеве в дните преди историческия 27 януари. Днес на поколенията е отредено, взирайки се в миналото, да изберат достойния път на осъзнатост и далновидност, за да пребъде във времето името българин. Вече се превърна в традиция участието на Регионален клуб „46-ти пехотен Добрички полк“ към Национално дружество „Традиция“ в този ден на възпоменание и почит. Днес проехтя почетен залп за загиналите за свободата на България. Новото е, че тази година освен добрички възстановчици се включиха и техни съмишленици от други клубове в страната - от Шумен,  Велико Търново, Велики Преслав, клуб „Миноносец „Дръзки“ от град Варна и клуб „Жива история“ от град Шумен. С минута мълчание, на колене и със сведени чела присъстващите отдадоха своята почит. Бяха поднесени венци и цветя за всички, съградили с живота си бъднините на изконната българска земя. От Община град Добрич напомнят, че всеки, който желае в днешния ден би могъл да поднесе цветя на Алеята на опълченците във Военно гробище - музей, на паметниците на Васил Левски, Христо Ботев, Захари Стоянов, Стефан Караджа, Хайдут Пею Буюклията, Достоевски, Иван хаджи Вълков,  паметника-костница на загинали руски войници и офицери по време на Руско-турската освободителна война 1877-78 г., паметник на 122-ма незнайни руски воини и на офицерите Петър Усяткин от 18-ти Донски казашки полк, Цезар Пташковски от 66-ти пехотен Московски полк и Герасим Кузмински от 65-ти пехотен морски полк (до костницата на руските воини).  \r\nЖулиета НИКОЛОВА", "date": "2019.01.27", "title": "Добрич: С поклонение и поднасяне на цветя на паметника на ген.-лейтенант Цимерман бяха отбелязани 141 години от освобождението на града"}
{"url": "http://www.focus-news.net/news/2019/01/27/2616777/milen-belchev-kmet-na-obshtina-banite-svlachishtni-protsesi-ima-v-selata-malka-arda-davidkovo-vishnevo-i-banite.html", "text": "Свлачищни процеси има в селата Малка Арда, Давидково, Вишнево и Баните. Това каза за  Агенция „Фокус“  кметът на община Баните Милен Белчев.   \r\n„Нормализира се обстановката в общината след валежите, които паднаха през последните три дни – в ниските части от дъжд, във високите от сняг. В момента работим по отваряне на затлачени улици“, обясни Белчев и допълни, че някои от общинските и третокласните пътища са отворени частично, колкото да може да премине лека кола. \r\n„Сериозни са свлачищните процеси в с. Малка Арда, има две застрашени къщи. Една от сградите е с компрометирана стена и не можем да работим около нея, защото ако премахнем образувания насип има опасност къщата да падне“, заяви кметът.  „В момента се намирам в с. Давидково, където също има свлачище, което разчистваме с машини. Вчера евакуирахме две възрастни жени от селото. Около техните къщи също разчистваме с машини“, допълни Милен Белчев. \r\n„В с. Вишнево има затрупана кола от паднала подпорна стена. В с. Баните няма засегнати къщи. Има стена – около 15 м дължина и с 4,5 м височина, за нея има опасност да затвори пътя и да засегне жилищна сграда. Следобед ще опитаме с машини да разтоварим насипа над тази стена, за да не падне над къщата“, каза още той.  \r\nБелчев обясни, че все още не може да се говори за щети, защото продължават свлачищните процеси. „Ще назначим комисия, която да ги опише и да видим мерките, които трябва да предприемем“, допълни той. Кметът поясни, че бюджетът на общината е малък и  с него няма как да се покрият щетите. „Ще търсим помощ от Междуведомствената комисия към МС - както винаги ни е подава ръка, надявам се отново да ни“, обясни Милен Белчев.  \r\n„Трето денонощие няма ток в с. Стърница заради обледяване на проводници. Екипи работят за отстраняване на аварията“, коментира кметът.  \r\nМариела РУСЕВА", "date": "2019.01.27", "title": "Милен Белчев, кмет на община Баните: Свлачищни процеси има в селата Малка Арда, Давидково, Вишнево и Баните"}
{"url": "http://www.focus-news.net/news/2019/01/27/2616792/afp-irak-e-izvikal-turskiya-poslanik-zaradi-ubit-ot-turskite-voyski-protestirasht-v-severozapaden-irak.html", "text": "Ирак в неделя заяви, че ще поиска обяснения от турския посланик за смъртта на иракски гражданин от кюрдски произход , след като турски войски откриха огън по протестиращи в северозападната част на страната, предава  AFP . \r\nВ събота вечерта кюрдски протестиращи щурмуваха позиция на турска армия в района на Шиладзех в Северозападен Ирак, за да протестират срещу смъртта на четирима цивилни, за които се твърди, че са били убити миналата седмица в резултат на  турски бомбардировки. \r\nСвидетели заявиха, че турските войски са открили огън по демонстрантите, като няколко души са пострадали. \r\nИракското външно министерство в неделя осъди инцидента, заявявайки, че един човек е бил убит, а няколко други са били ранени, когато турските сили \"откриха огън по гражданите в района на Шиладзех\". \r\n\"Външното министерство ще призове турския посланик и ще му връчи протестна нота за инцидента ще настоява подобни случаи да не се повтарят\", добавят от Министерството. \r\nТурските сили са разположени в северната автономна кюрдска област на Ирак и често извършват нападения и въздушни удари срещу Кюрдската работническа партия (ПКК), разглеждана от Анкара като \"терористична\" група. \r\nВ събота кюрдското регионално правителство заяви, че е \"натъжено\" заради пострадалите и материалните щети в Шиладзех, но говори само за \"инцидент\", без да се споменава Турция или протеста. \r\nКадри, разпространени от активисти  показват, че протестиращите са подпалили турски военни превозни средства по време на протеста.  Юлиян Марков", "date": "2019.01.27", "title": "AFP: Ирак е извикал турския посланик заради убит от турските войски протестиращ в Северозападен Ирак"}
{"url": "http://www.focus-news.net/news/2019/01/27/2616793/sport-kraft-s-vtora-pobeda-v-saporo.html", "text": "Щефан Крафт постигна трета поредна победа в Световната купа по ски скокове, след като спечели тази сутрин състезанието в Сапоро (Япония). \r\nАвстриецът постигна 248.2 точки и завърши с десет пред втория Тими Зайц от Словения. Третото място остана за лидера в генералното класиране Рьою Кобаяши (236.6), който не успя да триумфира пред родна публика във второ поредно състезание.  \r\nТова е втора победа за Крафт в Сапоро, след като ден по-рано триумфира и на голямата шанца. Челната петица допълват Пьотр Жила от Полша и Халвор Егнер Гранеруд от Норвегия.  \r\nВ генералното класиране Кобаяши води убедително пред Крафт и миналогодишния шампион Камил Стох.", "date": "2019.01.27", "title": "Спорт: Крафт с втора победа в Сапоро"}
{"url": "http://www.focus-news.net/news/2019/01/27/2616786/pazardzhik-uvelichenie-v-nivata-na-nyakoi-ot-golemite-reki-v-regiona-se-otchita-prez-poslednoto-denonoshtie.html", "text": "Увеличение в нивата на някои от големите реки се отчита в Пазарджишки регион през последното денонощие. Toва сочи справка на  Националния институт по метеорология и хидрология . В резултат на валежите нивото на река Марица при град Белово се е повишило със 74 см. При град Пазарджик нивото на Марица се покачва с 56 см. Нивото на река Тополница при село Поибрене също се покачва с 22 см, а нивото на река Чепинска при град Велинград остава без промяна. Нивото на канал Паша арк в Пазарджик е повишено с 1 см.", "date": "2019.01.27", "title": "Пазарджик: Увеличение в нивата на някои от големите реки в региона се отчита през последното денонощие"}
{"url": "http://www.focus-news.net/news/2019/01/27/2616795/veliko-tarnovo-s-34-sm-se-e-povishilo-nivoto-na-reka-yantra-pri-selo-karantsi.html", "text": "С 34 см. се е повишило нивото на река Янтра при село Каранци, община Полски Тръмбеш за изминалото денонощие. Това съобщиха за  Радио „Фокус“ – Велико Търново,  от Хидрометеорологичната обсерватория в града. Водният стоеж е 210 см. Нивата на останалите реки в общината спадат. Минус 89 см. са измерени в нивото на Джулюнска река при едноименното лясковско село, където стоежът е 148 см. Този на Янтра при великотърновския кв. „Чолаковци“ е 159 см., понижението е с 22 см.  В нивото на Голяма река при Стражица няма промяна. \r\nПрогнозите са, че през следващите дни речните нива във водосбора ще останат без съществени изменения, като в резултат на оттичане все още повишения ще има в долното течение на основната река. Водните количества ще бъдат под праговете за внимание. \r\nЛуиза ТРАНЧЕВА", "date": "2019.01.27", "title": "Велико Търново: С 34 см се е повишило нивото на река Янтра при село Каранци"}
{"url": "http://www.focus-news.net/news/2019/01/27/2616796/benyamin-netanyahu-izrael-shte-pomni-vinagi-rolyata-na-chervenata-armiya-za-pobedata-nad-natsistka-germaniya.html", "text": "Израел винаги ще помни ролята на Червената армия в победата над Нацистка Германия. Това изявление направи министър-председателят на Израел Бенямин Нетаняху във видео обръщение,  публикувано в неделя по повод Международния ден на жертвите на Холокоста, цитирано от  TACC . \r\n\"Днес е Международният ден на паметта за Холокоста. Холокостът е безпрецедентна трагедия в историята на човечеството, което доказва, че ако не спрете омразата към евреите, фанатизмът се разпръсква, унищожавайки други нации по целия свят”, каза ръководителят на правителството на еврейската държава. \"Никога не забравяме за ролята на Червената армия, не забравяме подвизите на еврейските герои, които се биха в нейните редици, и не забравяме ветераните\", каза Нетаняху. \r\nПремиерът на Израел припомни, че на 9 май 2018 г. по покана на руския президент Владимир Путин, той присъства на парада на Победата в Москва. \"Бях на Червения площад, от паметник на паметник, битките за Курск, за Сталинград, за Ленинград, битката след  битка, кървавата битка след кървава битка\", разказа Нетаняху. „Аз стоях с трепет, знаейки,че победата над нацистите гарантира бъдещето на нашия народ. Всеки, който участва в него, заслужава безкрайна благодарност\". \r\n\"Днес споменаваме мъртвите, но и героите. Героите, които се бориха и дори пожертваха живота си, за да спрат нацисткото чудовище,\" каза Нетаняху и отбеляза, че \"в тези битки в Червената армия евреите са се сражавали рамо до рамо с останалите и са взели участие много евреи. \r\nПремиерът на Израел каза също, че поздравява ветераните, които живеят в Израел. \"Когато се срещна с тях тук в Израел, винаги съм много развълнуван. Виждам техните награди, виждам гордата им осанка - те са на деветдесет години, но са горди с ролята си в историята на еврейския народ и историята на човечеството\" - каза той. – „Днес ви отдавам чест! Бъдете благословени!”, завършва  той.  Юлиян Марков", "date": "2019.01.27", "title": "Бенямин Нетаняху: Израел ще помни винаги ролята на Червената армия за победата над  Нацистка Германия"}
{"url": "http://www.focus-news.net/news/2019/01/27/2616797/kaloyan-pargov-bsp-sofiya-nay-vazhnoto-v-21-vek-e-da-se-borim-protiv-antisemitizma-i-da-dadem-vot-za-po-razlichna-evropa-a-ne-tazi-na-natsionalizma.html", "text": "Най-важното в 21 век е да се борим против антисемитизма и да дадем вот за  по-различна Европа, а не тази на национализма. Това каза за  Агенция „Фокус“  лидерът на  Градския съвет на БСП – София Калоян Паргов.Ние от БСП помним и е наш дълг да пазим паметта на тези, които станаха жертва на най-мракобесния режим през 20 век“, подчерта Паргов. Той обърна внимание на това, което се случва и надигащата се вълна от национализъм последните десетина  години и на предстоящите европейски избори и призова:  „Трябва да дадем вот за една по-различна Европа, а не тази на национализма и връщането към една мракобесна идеология, а на едно общо, мирно съществуване и бъдеще на европейските народи“, каза Паргов. Той заяви, че Градският съвет на БСП – София за поредна година ще се събере и ще се включи в мероприятията в отбелязване на международния ден на Холокоста. „Ще започнем с поднасяне на цветя и венци пред паметника на Съветската армия. Това е денят, в който през 1945 г. Червената армия освобождава малцината оцелели от лагера „Аушвиц“. Това е място на най-масовото убийство на невинни хора в човешката история. Още повече, че миналата година мина под знака на 75 години от спасяване на българските евреи. В тези събития са се включили много представители на тогавашната Българска работническа партия, след това Комунистическа, сега Социалистическа, като част от антифашистката борба и съпротива. Организирали са множество митинги, протести, позиви, свързани със спасяването на своите сънародници“, разказа лидерът на Градския съвет на БСП – София.  \r\nДеница КИТАНОВА", "date": "2019.01.27", "title": "Калоян Паргов, БСП – София: Най-важното в 21 век е да се борим против антисемитизма и да дадем вот за  по-различна Европа, а не тази на национализма"}
{"url": "http://www.focus-news.net/news/2019/01/27/2616799/plovdiv-ne-poveche-ot-20-tina-dushi-se-sabraha-na-protestno-avtoshestvie-v-grada.html", "text": "Не повече от 20-тина души се събраха на протестно автошествие в Пловдив, предаде репортер на  Радио „Фокус“- Пловдив . Според организаторите този протест е срещу унищожаването на България и въвеждане на управление с референдуми.  \r\nАвтошествието тръгна от паркинга на бул. „България“ 115 и премина през бул. „Цар Борис Трети Обединител“ – бул. „Христо Ботев“ – бул. „Менделеев“- бул. „Санкт Петербург“ – бул. „Освобождение“ – бул. „Цариградско шосе“- бул. „Шести септември“- бул.“Васил Априлов“.  \r\nОрганизаторите заявиха, че това е само началото на серия от протести в цялата страна срещу всичко, което се случва в държавата – срещу ниските заплати, високите цени на основни продукти и суровини. Според тях следващите протести ще бъдат по-многобройни, като се очаква освен жители от Пловдив, в тях да се включат недоволни и от Асеновград, Пазарджик, Стара Загора, Чирпан и др.  \r\nЦветана ТОНЧЕВА", "date": "2019.01.27", "title": "Пловдив: Не повече от 20-тина души се събраха на протестно автошествие в града"}
{"url": "http://www.focus-news.net/news/2019/01/27/2616788/handelsblatt-sasht-otnovo-poiskaha-germaniya-da-spre-stroitelstvoto-na-severen-potok-2.html", "text": "САЩ отново поискаха ЕС и Германия да спрат изграждането на газопровода \"Северен поток-2“, пише неделното издание на германския вестник  Handelsblatt , цитиран от TACC.  \r\n\"Сега е моментът за действие\", e заявил представител на американската  администрация за изданието. По думите му ЕС трябва да положи активни усилия, преди Русия да получи възможността да окаже огромно влияние върху европейските си партньори. \"Искаме проектът да бъде спрян\", - отбелязват във Вашингтон. \r\n\"Ако тръбопроводът бъде изграден, Европа ще загуби важно пространство за действие по отношение на Русия,\" са уверени в САЩ. \"Потвърждаваме нашето искане, нашите европейски партньори трябва да предприемат мерки, за да гарантират собствената си енергийна сигурност и да осигурят непрекъсваемо снабдяване с газ през Украйна,\" е заявил за изданието източника от американската администрация. Освен това от там подчертават, че някои мерки в тази посока в САЩ се считат за недостатъчни. \r\nВ същото време събеседникът на вестника е съобщил, че писма с заплахи за санкции, които са изпратени на германски компании от посланика на САЩ в Германия Ричард Гренел, \"не са били предназначени за широката общественост\".  Юлиян Марков", "date": "2019.01.27", "title": "Handelsblatt: САЩ  отново поискаха Германия да спре строителството на „Северен Поток-2“"}
{"url": "http://www.focus-news.net/news/2019/01/27/2616800/kaloyan-pargov-bsp-sofiya-kategorichno-shte-se-protivopostavim-na-lukovmarsh-i-shte-darzhim-stolichniya-kmet-da-ne-dopusne-provezhdaneto-na-tazi-proyava.html", "text": "Категорично ще се противопоставим на Луковмарш и ще държим столичния кмет да не допусне провеждането на тази проява. Това каза за  Агенция „Фокус“  лидерът на  Градския съвет на БСП – София Калоян Паргов. Той подчерта, че групата общински съветници от БСП в Столичния общински съвет ще излязат за пореден път с позиция и декларация. „През месец февруари за пореден път в Общинския съвет и въобще в обществото ще се заговори за така наречения Луковмарш. Отново ще се противопоставят различни политически сили, които за съжаление отстояват едни принципи и идеи, които отдавна човечеството заклейми и забрави“, каза Паргов. По думите му тези сили провеждат и възраждат подобни профашистки прояви като Луковмарш. Той обърна внимание на свастиките, пречупените кръстове по фасадите на немалко столични сгради. Според него най-малкото е странно.  \r\nДеница КИТАНОВА", "date": "2019.01.27", "title": "Калоян Паргов, БСП – София: Категорично ще се противопоставим на Луковмарш и ще държим столичния кмет да не допусне провеждането на тази проява"}
{"url": "http://www.focus-news.net/news/2019/01/27/2616803/veliko-tarnovo-dni-na-otvorenite-vrati-organizira-spetsializiranata-bolnitsa-za-belodrobni-zabolyavaniya-prez-mart.html", "text": "Дни на отворените врати организира Специализираната болница за белодробни заболявания в старата столица през март. Фокусът отново ще е превенцията и промоцията на заболяването туберкулоза, съобщи за  Радио „Фокус“ - Велико Търново  д-р Стела Денчева, управител на лечебното заведение. Кампанията е подкрепена от Министерство на здравеопазването. „Ще продължим да работи в тази област, защото все пак това е едно важно социално-значимо заболяване за българското общество. България си е поставила за цел да спази изискванията на Световната здравна организация за ликвидиране на туберкулозата у нас. Сигурна съм, че правителството, както и структурите, които работят в тази посока, ще направят всичко възможно, за да може това да се случи“, поясни още д-р Денчева. В Дните на отворените врати ще се правят безплатни прегледи и ще се поставят ваксини манту. Освен това на пациентите ще се дават специални анкети, с които да се установи дали симптомите и оплакванията им са от туберкулоза, или не. \r\nЛуиза ТРАНЧЕВА", "date": "2019.01.27", "title": "Велико Търново: Дни на отворените врати организира Специализираната болница за белодробни заболявания през март"}
{"url": "http://www.focus-news.net/news/2019/01/27/2616801/varna-mladi-meditsi-mogat-da-kandidatstvat-za-evrosredstva-za-stipendii-i-plateno-obuchenie-po-proektspetsializatsiya-v-obrazovanieto.html", "text": "До 30 септември 2020 година всички лекари специализанти във Варна могат да кандидатстват за евросредства, с които да покриват разходите си за обучение, както и да ползват стипендии. Това съобщиха за  Радио „Фокус“ – Варна  от Регионалната здравна инспекция (РЗИ). Проектът носи името „Специализация в образованието“ и се реализира от Министерството на здравеопазването, с финансиране по Оперативна програма „Развитие на човешките ресурси” 2014-2020 г. По програмата ще бъдат подкрепени както лекари специализанти, така и лекари по дентална медицина-специализанти. Първите трябва да имат сключен договор за обучение по специалност, различна от „Анестезиология и интензивно лечение“, „Обща и клинична патология“, „Педиатрия“, „Спешна медицина“, „Инфекциозни болести“ и „Неонатология“. Причината е, че за изредените специалности Министерството на здравеопазването заплаща стойността на теоретичното и практическо обучение. Документи могат да подават и медици, които към момента на кандидатстването по проекта, продължават обучението си на място, финансирано от друг източник при условията на отменената Наредба №34 от 2006 г. В обявената процедура за подбор се кандидатства чрез онлайн регистрация. Подава се заявление за кандидатстване за финансиране на обучението за придобиване на специалност в интернет сайта на проекта. С одобрените кандидати от страната ще се сключват петстранни договори за финансиране между здравното ведомство, висше училище по медицина, лечебно или здравно заведение (база за обучение), ръководител на лекаря специализант и от самия лекар специализант. \r\nДиана СТОЕВА", "date": "2019.01.27", "title": "Варна: Млади медици могат да кандидатстват за евросредства за стипендии и платено обучение по проект„Специализация в образованието“"}
{"url": "http://www.focus-news.net/news/2019/01/27/2616790/blagoevgrad-ski-tsentarat-v-bansko-raboti-normalno.html", "text": "Ски центърът работи нормално и има много туристи. Това каза за  Радио „Фокус“ – Пирин  Иван Обрейков, директор на Ски център – Банско. Той посочи, че времето е слънчево, обстановката е нормална и лифтовете работят напълно нормално. „Съжаляваме за вчерашния ден, в който в цялата страна се наблюдаваха сериозни зимни условия, затова и нищо не зависеше от нас. Лифтовете не се пускат, когато има опасни условия за хората“, посочи Иван Обрейков. Той заяви, че в днешния ден много скиори се радват на адреналина от зимните спортове. „Пистите са пълни и времето позволява туристите да използват деня пълноценно в ски зоната“, коментира Иван Обрейков. \r\nДенис НИКИФОРОВ", "date": "2019.01.27", "title": "Благоевград: Ски центърът в Банско работи нормално"}
{"url": "http://www.focus-news.net/news/2019/01/27/2616806/kaloyan-pargov-bsp-sofiya-graf-ignatiev-se-yavi-aysbergat-na-koraba-na-gerb-v-stolitsata-a-bsp-vse-poveche-se-prevrashta-v-alternativa.html", "text": "„Граф Игнатиев“ се яви айсбергът на кораба на ГЕРБ в столицата, а БСП все повече се превръща в алтернатива. Това каза лидерът на Градския съвет на БСП–София Калоян Паргов  в сутрешния блок на  ТВ „Европа“ . „БСП все повече се превръща в една алтернатива. Трябва много малко, за да направим една решаваща крачка. На 26 май е първата крачка, с която ще търсим доверието на всички българи, за да можем да променим България. Тази година е година на едно ново начало, на промяна. Ако колегите от ГЕРБ не проумеят, а се движат само в сухата статистика и макроикономическите показатели, няма да участват в това ново начало“, допълни Паргов.  \r\nПо думите му типът, в който се развива икономиката е вреден. „Трябва да търсим нови посоки, нови подходи“. „Визия за България“, която прие вчера конгресът окончателно, е документ, който поставя основата на един такъв разговор. Той трябва да продължи, защото не зависи само от БСП. Той зависи от всички нас, да осъзнаем в каква посока искаме да отидем и каква държава искаме“, каза още Паргов.  \r\nПопитан дали целта на вчерашния конгрес на БСП е била да сплаши управляващите, Паргов отговори: „Едва ли конгресът е бил най-плашещото за тях. Най-плашещото се случи през миналата година, когато си поставихме за цел да нарасне доверието в нас и в края на годината изпълнихме тази цел“, каза Паргов. Той уточни, че в проучванията разликата между ГЕРБ и БСП е в рамките на статистическата грешка. По думите му данните предвещават оспорвани европейски избори през май. „Проучванията не бива да ни дават криле, те трябва да ни дават отправна точка. Европейските избори са завръзката. Развръзката ще дойде през октомври на местните избори, когато де факт още трябва да излезем от твърдите ядра. Очаква се европейските избори да бъдат битка на твърдите ядра. Местните избори ще бъдат още по-съществени за всички нас и тогава ще се борим за всеки глас и за по-голяма периферия. Разбира се, трябва да минем първо през изпитанието европейски избори“, каза Паргов. По думите му евроизборите са залог и за нещо друго. „Ако се повтори сценарият от президентските избори, в който Румен Радев победи с Илияна Йотова г-жа Цачева – кандидатът на ГЕРБ, това означава, че страната ще тръгне стремглаво към предсрочни парламентарни избори. Това ще е най-важният социологически тест“, подчерта още Паргов.  \r\nВъв връзка с разследването на Елена Йончева, Паргов допълни, че всички ще тръпнат в очакване, гледайки екрана на БСТВ. На въпрос дали вярва, че корабът на управлението потъва и че тези, които го напускат са „Обединени патриоти“, лидерът на Градския съвет на БСП – София каза: „Какво да вярвам, ние го чуваме с ушите си и го виждаме с очите си. Волен Сидеров върви на една страна, Валери Симеонов на друга. Очевидно, че на г-н Каракачанов тази синя каска му стана много тясна. Тепърва ще видим в какъв формат те ще се явят на европейските избори. Няма нищо вярно в това твърдение на премиера, че „ние много добре си работим“. А те за какво спорят? За ланския сняг? За мръсния въздух?“, попита Паргов.  \r\nВъв връзка с вътрешнопартийните теми в БСП и дали Сергей Станишев ще участва в листата за евроизборите, лидерът на Градския съвет на БСП -София допълни, че това ще се види, когато се започне да се подрежда листата в Националния съвет. „Сергей Станишев, както и останалите трима колеги от ЕП получиха добра оценка за своята работа през последните 5 години. Те ще имат своето място в следващата листа, но това къде и как ще преценят всички членове на Националния съвет. Започват от днес номинациите в местните структури“, каза още Паргов. На въпрос кого ще номинира Градският съвет, той отговори: „Предстои да видим“.", "date": "2019.01.27", "title": "Калоян Паргов, БСП-София: „Граф Игнатиев“ се яви айсбергът на кораба на ГЕРБ в столицата, а БСП все повече се превръща в алтернатива"}
{"url": "http://www.focus-news.net/news/2019/01/27/2616807/pregled-na-mezhdunarodnite-novini-do-13-chasa-agentsiya-fokus.html", "text": "Заместник-министърът в косовското правителство Ариан Даци загина при лавина, докато караше ски в южната част на страната, потвърди премиерът Рамуш Харадинай, цитиран от македонското електронно издание  „Сакам да кажам“ . \r\nПри инцидента в ски курорта Брезовица в косовската част на Шар Планина, на 80 километра южно от Прищина, заместник-министърът на диаспората Ариан Даци е загинал , а негов приятел е бил ранен. \r\nСпоред информация от правителството, двамата са карали ски извън маркираните писти, когато са били затрупани от лавина. Работници в зимния център са открили тялото на заместник-министъра и са помогнали за спасяването на другия скиор. \r\nКосовските медии описват 40-годишния Дачи като запален скиор и привърженик на  екстремните зимни спортове. \r\n*** Сръбският президент Александър Вучич поздрави министър-председателите Зоран Заев и Алексис Ципрас за ратифицирането на споразумението от Преспа по време на церемонията по откриването на събитието \"Нови Сад-Европейската младежка столица\" тази вечер в Нови Сад, пише македонското електронно издание  “Фокус“ . \r\n„Ние не се месим във вътрешните работи на други страни, когато бъдат постигнати и приети споразумения. Сърбия поздравява Скопие и Атина. Сърбия ще бъде една от първите страни, признали южната си съседка под новото конституционно име. Искаме най-добрите възможни отношения с двете страни и още веднъж поздравявам господата Заев и Ципрас“, каза Вучич, отговаряйки на журналистически въпрос. \r\nСръбският президент е подчертал, че проблемите между Сърбия и Косово са много по-сложни и тяхното решаване няма да бъде лесно. \r\n*** Най-малко 27 души, включително седем военни и 20 цивилни, са загинали, а други 77 са пострадали в резултат на две експлозии, станали в неделя близо до католическа църква в южната част на Филипините, съобщи филипинската  полиция, цитирана от  ТАСС \r\nВзривовете са избухнали след неделната литургия  в 08:00 часа местно време в (02:00 българско време) в катедралата на град Холо (провинция Сулу). По предварителни данни загиналите са били енориаши на църквата, информира ТАСС. \r\n*** Най-малко 68 души са загинали, други 47 са ранени в провинция Централен Сулавеси (Индонезия) в резултат на наводнения и свлачища, заяви официалният представител на Националната агенция за предотвратяване на природни бедствия Сутопо Първо Нугрохо, цитиран от  TACC . \r\nНаводненията са причинени от продължителни валежи, наложило аварийно изпускане на язовир, разположен на около 30 км от столицата на провинцията, град Макасар. Местните власти са отбелязали, че тези мерки били необходими за избягването на по-тежки поражения. Повече от 3 хиляди местни жители са били принудени да напуснат домовете си. \r\n*** Полицията и жандармерията са задържали 66 души по време на демонстрация на \"жълтите жилетки\" в събота в Париж, предава  TACC . \r\nТова съобщи в неделя префектурата на полицията на френската столица. Според нея по време на сблъсъци между силите на реда и демонстрантите са ранени осем души, единият от които е полицай. \r\nЕдинадесетата вълна от протести на френските \"жълти жилетки\" събра почти 70 хиляди участници от цялата страна и бе придружена от инциденти в столицата и провинцията. Самите „жълти жилетки“ категорично отхвърлят статистиката на властите. Според техните собствени изчисления, повече от 400 хиляди души са били в колоните на демонстрантите в цяла Франция. \r\nСпоред изчисленията на Министерството на вътрешните работи, от 69 хиляди участници в  цялата страна, 4 хиляди демонстранти са протестирали във  френската столица. Протести е имало и в Бордо, Тулуза, Марсилия, Монпелие, Дижон, Лион , където е имало различен брой простиращи. \r\n*** Ирак в неделя заяви, че ще поиска обяснения от турския посланик за смъртта на иракски гражданин от кюрдски произход , след като турски войски откриха огън по протестиращи в северозападната част на страната, предава  AFP . \r\nВ събота вечерта кюрдски протестиращи щурмуваха позиция на турска армия в района на Шиладзех в Северозападен Ирак, за да протестират срещу смъртта на четирима цивилни, за които се твърди, че са били убити миналата седмица в резултат на  турски бомбардировки. \r\nСвидетели заявиха, че турските войски са открили огън по демонстрантите, като няколко души са пострадали. \r\nИракското външно министерство в неделя осъди инцидента, заявявайки, че един човек е бил убит, а няколко други са били ранени, когато турските сили \"откриха огън по гражданите в района на Шиладзех\". \r\n\"Външното министерство ще призове турския посланик и ще му връчи протестна нота за инцидента ще настоява подобни случаи да не се повтарят\", добавят от Министерството. \r\nТурските сили са разположени в северната автономна кюрдска област на Ирак и често извършват нападения и въздушни удари срещу Кюрдската работническа партия (ПКК), разглеждана от Анкара като \"терористична\" група. \r\nВ събота кюрдското регионално правителство заяви, че е \"натъжено\" заради пострадалите и материалните щети в Шиладзех, но говори само за \"инцидент\", без да се споменава Турция или протеста. \r\nКадри, разпространени от активисти  показват, че протестиращите са подпалили турски военни превозни средства по време на протеста. \r\n*** Съединените щати и Венецуела ще проведат преговори за откриването на офиси за взаимни интереси в Каракас и Вашингтон за 30 дни, през което време персоналът на дипломатическите мисии може да запази присъствието си в страните, се казва в изявление на външното министерство на Венецуела, цитирано от  РИА Новости \r\nМинистерството съобщава, че във връзка с решението за прекъсване на дипломатическите отношения на 25 януари дипломатите започват да напускат посолствата на двете страни. \"До вчерашния ден, 25 януари, действителното изтегляне на американския дипломатически персонал в Каракас бе завършено в рамките на определеното време. Също така служителите на венецуелската мисия във Вашингтон започнаха да се връщат в Каракас\", се казва в изявлението. \r\n„Двете правителства се договориха да преговарят за създаването на офиси за взаимни интереси във всяка от столиците, където могат да се осъществяват процедурите за миграция и други въпроси от двустранен интерес при стриктно спазване на международното право в случай на прекъсване на отношенията между страните. ”- се казва в изявление. \r\n\"За да се постигне тази цел, на останалите служители на всяка мисия е било позволено да останат в страните, а през договорения период те все още ще бъдат защитени от дипломатически имунитет, но трябва да съсредоточат дейността си изключително в бившите посолства\", заявиха от външното министерство на Венецуела. \r\nАко не бъде постигнато споразумение в рамките на 30 дни, мисиите ще преустановят дейността си и двете държави ще посочат организациите или страните, на които имат доверие, за да представляват техните интереси. В този случай останалият дипломатически персонал ще трябва да напусне територията на другата държава в рамките на 72 часа.", "date": "2019.01.27", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/27/2616805/pazardzhik-na-yaz-shipoka-polyana-kray-batak-se-provezhda-svetovno-parvenstvo-po-ribolov-na-led.html", "text": "Световното първенство по риболов на лед продължава край Батак, съобщиха за  Радио „Фокус“ – Пазарджик  организаторите на проявата. Надпреварата се провежда на язовир „Широка поляна“, като в нея участват 15 национални отбора. Треньор на българският национален отбор по риболов на лед е Виктор Кисельов. В състезанието участват и отбори от Финландия, Естония, Швеция, Норвегия, Полша, Чехия, Румъния, Монголия и САЩ. Фаворити за титлата са съставите от бившите съветски републики – трикратните шампиони за последните шест години от Украйна, притежателите на две титли за същия период от Русия, както още Литва, Беларус и Латвия. Класирането на финала ще бъде отборно и индивидуално. Във връзка с провеждането на състезанието са взети всички мерки за безопасността на участниците и публиката.", "date": "2019.01.27", "title": "Пазарджик: На яз. „Шипока поляна“ край Батак се провежда Световно първенство по риболов на лед"}
{"url": "http://www.focus-news.net/news/2019/01/27/2616798/blagoevgrad-do-kraya-na-denya-shte-bade-vazstanoveno-elektrozahranvaneto-vav-vsichki-naseleni-mesta-na-oblastta.html", "text": "До края на деня ще бъде възстановено електрозахранването във всички населени места на областта, съобщиха от  електроразпределителното дружество . Повечето проблеми са отстранени, като са работили по възстановяване на 30 електрически стълба и скъсани проводници.", "date": "2019.01.27", "title": "Благоевград: До края на деня ще бъде възстановено електрозахранването във всички населени места на областта"}
{"url": "http://www.focus-news.net/news/2019/01/27/2616808/varna-shte-ima-novi-dati-za-uchenicheskite-olimpiadi-i-sastezaniya-savpadnali-s-gripnata-vakantsiya-v-grada.html", "text": "Всички олимпиади и състезания, чиито дати съвпаднаха с периода на обявената грипна ваканция във Варна, трябва да се проведат след възстановяване на учебния процес. Това съобщиха за  Радио „Фокус“ – Варна  от Регионалната здравна инспекция. Предстои конкретните дати да бъдат съобщени допълнително. Учениците в цяла Варненска област са в грипна ваканция от днес до вторник включително. На 29 януари в Регионалната здравна инспекция в града предстои отново да заседава Областната комисия за борба с грипа. Срещата ще започне от 10.30 часа. След нея ще стане ясно дали учениците ще се върнат отново в клас в сряда. Към този момент на територията на цялата област е забранено провеждането на събития от масов характер. Ограничени са и тържествата в детски колективи в градините и яслите. \r\nДиана СТОЕВА", "date": "2019.01.27", "title": "Варна: Ще има нови дати за ученическите олимпиади и състезания, съвпаднали с грипната ваканция в града"}
{"url": "http://www.focus-news.net/news/2019/01/27/2616804/afp-lider-na-germanskite-evrei-e-poluchila-zaplahi-sled-kato-e-razkritikuvala-alternativa-za-germaniya.html", "text": "Лидер на еврейска общност в Германия съобщи в четвъртък, че е била обект на заплахи и омраза  \"почти минути\", след като критикува крайно дясната партия „Алтернатива за Германия“, предава  AFP . \r\nШарлот Кноблох определи в сряда, в реч за жертвите на Холокоста,“ Алтернатива за Германия“ като заплаха за демокрацията, предизвиквайки оттегляне на регионалните политици от партията, които са присъствали на събитието. \r\nДен по-късно Кноблох, на 86 г., е разказала пред местен вестник, че \"оттогава получава груби словесни обиди и заплахи по електронната поща и по телефона почти всяка минута\". \r\n\"Опасността, която партията и нейните поддръжници представляват за нашата либерална демокрация, стана повече от ясна и това показва повече от всякога, че демократите в нашата страна трябва да се обединят срещу тях,\" каза тя пред вестник Augsburger Allgemaine, цитирана от агенцията.  Юлиян Марков", "date": "2019.01.27", "title": "AFP: Лидер на германските евреи е получила заплахи, след като е разкритикувала „Алтернатива за Германия“"}
{"url": "http://www.focus-news.net/news/2019/01/27/2616809/sport-novak-dzhokovich-specheli-titlata-v-melbarn.html", "text": "Новак Джокович стана най-титулувания състезател в историята на „мейджъра“ в Мелбърн. Титла № 7 в Откритото първенство на Австралия дойде след безкомпромисно представяне и 6:3, 6:2, 6:3 срещу един от най-големите му съперници – Рафаел Надал. Намиращият се на върха на ранглистата постигна пет пробива в мача, по два във втория и третия сет. От другата страна на мрежата световният № 2 много по-трудно стигаше до печеливш удар и допускаше значително повече грешки. \r\nДосега Джокович делеше рекорда за най-много трофеи от турнира с Роджър Федерер и Рой Емерсън, като австралиецът бе спечелил своите преди „Оупън“ ерата. Това е трета поредна титла от Големия шлем и общо петнадесета за сърбина.", "date": "2019.01.27", "title": "Спорт: Новак Джокович спечели титлата в Мелбърн"}
{"url": "http://www.focus-news.net/news/2019/01/27/2616810/sliven-zaradi-derayliral-vlak-patnitsi-na-bdzh-se-prevozvat-s-avtobusi-prez-uchastaka-shivachevo-gavrailovo.html", "text": "Заради дерайлирал влак пътници на БДЖ се превозват с автобуси през участъка Шивачево – Гавраилово. Това съобщиха за  Агенция „Фокус“  от пресцентъра на  БДЖ . Инцидентът е станал на 26 януари от 19.00 ч. От БДЖ уточниха, че става въпрос за товарна композиция на частен оператор. Вследствие на инцидента няма пострадали хора, но са нанесени щети на железопътната инфраструктура. Поради това пътниците по направления Сливен – Карлово се превозват с автобуси през участъка Шивачево – Гавраилово. \r\nДеница КИТАНОВА", "date": "2019.01.27", "title": "Сливен: Заради дерайлирал влак пътници на БДЖ се превозват с автобуси през участъка Шивачево – Гавраилово"}
{"url": "http://www.focus-news.net/news/2019/01/27/2616812/veliko-tarnovo-nad-80-kompanii-ot-it-sektora-veche-imat-firmi-i-filiali-v-grada.html", "text": "Над 80 компании от IT сектора вече имат фирми и филиали в старата столица. Справката е направена от Община Велико Търново, съобщи за  Радио „Фокус“ – Велико Търново  кметът на града Даниел Панов. Той допълни и че с някои от компаниите се работи по проект за превръщане на старата столица в smart град. Освен това предстои и реализацията на проект, който ще осигури безплатен wifi в парковете и общите пространства във Велико Търново. Финансирането за това e в размер на 15 хиляди евро i вече е факт. „Ние работим активно и за решаването на един национален проблем – дигитализацията на културното ни наследство. Община Велико Търново е една от тези с повече възможности в тази насока, тъй като ние имаме в местния архив специален отдел за културното наследство. Затова и имаме по-голям дигитализиран архив, който представяме на Националния институт за културно наследство“, обясни още Даниел Панов. Той допълни и че има много проекти, които могат да се реализират с малко средства и тепърва предстоят много такива, които ще се случат във Велико Търново. \r\nЛуиза ТРАНЧЕВА", "date": "2019.01.27", "title": "Велико Търново: Над 80 компании от IT сектора вече имат фирми и филиали в града"}
{"url": "http://www.focus-news.net/news/2019/01/27/2616811/blagoevgrad-trafikat-na-granichnite-punktove-kulata-i-ilinden-e-normalno-natovaren.html", "text": "Трафикът на граничните пунктове „Кулата“ и „Илинден“ е нормално натоварен. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението също се извършва без забавяния. \r\nЛора КАЛЧЕВА", "date": "2019.01.27", "title": "Благоевград: Трафикът на граничните пунктове „Кулата“ и „Илинден“ е нормално натоварен"}
{"url": "http://www.focus-news.net/news/2019/01/27/2616814/d-r-blagoy-kalpachki-fitnes-instruktor-izgrazhdaneto-na-muskulatura-e-subektiven-izbor.html", "text": "Изграждането на мускулатура е субективен избор. Това каза за  Радио „Фокус“ - Пирин  д-р Благой Калпачки, фитнес инструктор. По думите му повечето хора искат да имат големи и изразени мускули, като техните програми са насочени най-вече към тази реализация. „Това не означава, че тези спортуващи ще имат функционалните възможности да обезпечат всичките сложни двигателни дейности. В своята практика съм виждал трениращи, които нямат сериозен обем и изразени мускули като например 50 сантиметра обем на ръката, но умеят да изпълняват сложни двигателни, кондиционни и координационни действия“, посочи фитнес инструкторът. Той допълни, че докато някои искат големи мускули, други предпочитат изразения релеф. „За постигането на желаните резултати се използват няколко метода“, заяви д-р Благой Калпачки. Той добави, че единият метод е силовият. „При него има по-малко повторения с повече тежести, като рискът при този метод е от неправилното изпълнение на упражненията, което може да се доведе до контузии и травми“, коментира фитнес инструкторът. Д-р Благой Калпачки съобщи, че хората, които искат да постигнат релеф, е необходимо да изпълняват упражненията с повече повторения и по-кратка почивка. \r\nДенис НИКИФОРОВ", "date": "2019.01.27", "title": "Д-р Благой Калпачки, фитнес инструктор: Изграждането на мускулатура е субективен избор"}
{"url": "http://www.focus-news.net/news/2019/01/27/2616816/rumen-petkov-abv-navarshvat-se-75-godini-ot-padaneto-na-blokadata-na-leningrad-praznik-koyto-tsivilizovana-evropa-ne-biva-da-zabravya.html", "text": "Навършват се 75 години от падането на блокадата на Ленинград - празник, който цивилизована Европа не бива да забравя. Това каза председателят на АБВ Румен Петков, съобщиха от пресцентъра на  партията . \"Днес се навършват 75 години от окончателното снемане на блокадата на Ленинград. Епопея, отнела 1 100 000 човешки живота и довела до евакуацията на 1 500 000 мирно население. Само за първите четири месеца на блокадата загиват 360 000 души. За сравнение, толкова са жертвите на Великобритания за цялата война. От тези 1 100 000, близо 630 000 са мирно население, умрели от студ, от глад и болести. Блокада, останала в историята на човечеството като едно от най-жестоките събития, за което най-ярката илюстрация е евакуацията на 2000 деца, с изключение на 20, избити от фашистките изверги по най-циничен и брутален начин\", заяви Петков. \"Днес като че ли някои среди също искат нещо да блокират. Да причинят глад и мизерия. И ако ние, европейците, не си дадем сметка, че без Ленинград нямаше да има Обединена Европа, че без победата над фашизма на 9 май, нямаше да има Обединена Европа, ще продължаваме да съсипваме държави, да нанасяме удари върху невинни хора, да избиваме жени и деца под маската на налагане на демокрация\", заяви Петков и посочи, че днешният ден е празник, който цивилизована Европа не бива да забравя.", "date": "2019.01.27", "title": "Румен Петков, АБВ: Навършват се 75 години от падането на блокадата на Ленинград - празник, който цивилизована Европа не бива да забравя"}
{"url": "http://www.focus-news.net/news/2019/01/27/2616815/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от пресцентъра на ГД „Гранична полиция“. Информацията е към 13.00 часа. Трафикът е нормален по границите със Сърбия, Македония, Гърция, Турция и Румъния.", "date": "2019.01.27", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/27/2616818/pazardzhik-mnogo-dobri-sa-usloviya-za-zimni-sportove-v-mestnostta-starina-kray-yundola.html", "text": "Много добри условия за зимни спортове има в местността „Старина“ край Юндола, предаде репортер на  Радио „Фокус“ – Пазарджик  Мехмед Местан, кмет на планинския курорт. Ски пистата в местността е разположена на 1680 метра надморска височина. Много е удобна за туристите, тъй като се намира на 50 метра вдясно от шосето Юндола – Белмекен и разполага с паркинг. Дължината на пистата е 280 метра, а разликата във височините е 50 метра. Освен удобния път и инфраструктура, вече има ски гардероб, ресторант, конна база и кафене. Предлага се и зимна разходна с понита с помощта на водачи. Цената за 30 мин. язда е 5 лв. Използавнето на ски пистата и влека към нея струват 15 лв. на ден за възрастни и 10 лв за деца. Ски оборудването за възрастни дневно е също 15 лв., 10 лв. за деца. По желание за ски учител се доплащат 10 лв. при минимум пет души. Осигуряването на шейна за децата струва 5 лв. на ден. \r\nАлбена ЖИЛЕКОВА", "date": "2019.01.27", "title": "Пазарджик: Много добри са условия за зимни спортове в местността „Старина“ край Юндола"}
{"url": "http://www.focus-news.net/news/2019/01/27/2616820/sofiya-rakovodstvoto-na-abv-shte-dade-preskonferentsiya-na-28-yanuari.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе утре, 28 януари 2019 г., от 13.30 часа в централата на партията на улица „Врабча“ 23. Темите на пресконференцията ще са позиция на ПП АБВ по ситуацията във Венецуела с предложение пред българските институции и провалените две фази от процедурата Open Season на „Булгартрансгаз“. Участници: Румен Петков – председател на ПП АБВ, и членове на ръководството на партията.", "date": "2019.01.27", "title": "София: Ръководството на АБВ ще даде пресконференция на 28 януари"}
{"url": "http://www.focus-news.net/news/2019/01/27/2616785/smolyan-vazstanoveno-e-elektrozahranvaneto-v-grad-dospat.html", "text": "Всички екипи на Електроразпределение Юг продължават възстановителните дейности за засегнатите населени места в Родопите. Основните аварии са скъсани електропроводи и счупени стълбове от разпределителната мрежа вследствие на множество паднали дървета. Това съобщиха от пресцентъра на  Електроразпределение Юг . \r\nДружеството възстанови електрозахранването за гр. Доспат. Допълнително чрез мобилни агрегати ще бъде подсигурено захранването с вода на Доспат и Борино. В събота, 26.01.2019 г., дружеството успя да възстанови захранването на гр. Сърница чрез мобилни агрегати. Днес ще бъде доставен още един мобилен генератор в града.  \r\nУсложнена остава обстановката за селата в общини Доспат и Борино, като приоритетно се работи по отстраняване на повредите, а където е възможно, се организира включване на мобилни агрегати.  \r\nСъщевременно продължават дейностите в засегнатите села в района на Смолян.  \r\nВ Електроразпределение Юг продължава да функционира Кризисен щаб за по-добра координация на възстановителните дейности.", "date": "2019.01.27", "title": "Смолян: Възстановено е електрозахранването в град Доспат"}
{"url": "http://www.focus-news.net/news/2019/01/27/2616794/georgi-svilenski-bsp-nad-2000-dushi-na-kongresa-zastanaha-zad-elena-yoncheva.html", "text": "„Зад Елена Йончева застава не само ръководството на партията и парламентарната група, но и над 2000 души, които станаха на крака по време на Конгреса на БСП. Обвинението срещу нея е нелепо. Това заяви зам.-председателят на ПГ на „БСП за България“ Георги Свиленски пред БНР, съобщиха от пресцентъра на  партията . „Йончева е депутат от 2 години, а журналист повече от 20. Обвиняват я за случай от 2013 – 2014 г. Т.е. прокуратурата и тези, които подават сигнала, са имали 4 години да я обвинят. Ако са имали данни за престъпление, значи те са го прикривали“, каза още народният представител. Той припомни, че Елена Йончева е изкарала „Кумгейт“, случая с оградата, поискала е проверка на българските магистрали. „Видяхте какъв вой стъпи. Изкараха 1000 машини на улиците да протестират. Защо е този страх, ако всичко е нормално? Защо се притесняват да дойде независима лаборатория и да провери на 10 места българските пътища, за да разберат хората по безопасни пътища ли пътуват, как са изхарчени парите на Европа и България?“, попита той.  \r\nНародният представител подчерта, че КТБ е била банка на годината, а банкерът, който  я представлява, е награден от Цветан Цветанов за банкер на годината. „При „Суджукгейт“ е ясно – дават се тонове суджук за премиера. Това е практиката на управление. Не виждам защо се обиждат, че ги наричат шайка. Това са думи на техен човек, който ги определя. Ние само го цитираме“, коментира Свиленски. Той припомни и че преди две години БСП е поискала имената на всички политици, които са имали досег с КТБ да бъдат извадени. „Защо не ги показват?“, попита народният представител. \r\nЗам.-председателят на ПГ на „БСП за България“ определи като притеснителен  процеса как действат българските правораздавателни органи, когато някой, в случая депутат от БСП и журналист, си позволява да разкрива корупционни схеми в управлението. „Колко сигнала бяха подадени в прокуратурата през годините и бяха скрити от обществото? Затова сигналът, който Елена Йончева ще представи в Българска свободна телевизията, ще покаже на хората доказателства и свидетели, а след това ще бъде подаден в прокуратурата. Ще представи прикриване на корупция от министри“, обясни той.  \r\n„БСП е единствената партия, която вече има предизборна платформа, свързана с европейските избори – „Визия за Европа“, заяви Свиленски. По неговите думи ГЕРБ си правят оперативки, на които са им се накарали да не се самозабравят, но нямат платформа за изборите. „Според мен не са се самозабравили тези, които бяха в залата, а тези, които бяха на трибуната“, коментира той. Народният представител е на мнение, че чрез платформата българското общество ще може да разбере европейска партия ли е БСП, за какво е в Европа и против какво. „Ние сме против плана „Макрон“, против Истанбулската конвенция, Пакта за ООН – неща, които Борисов искаше да прекара тихомълком през България. Искаме българските граждани да разберат посланията ни и това, което искаме да направим в България, и да ни дадат възможност тези неща да се случат“, каза още Георги Свиленски.", "date": "2019.01.27", "title": "Георги Свиленски, БСП: Над 2000 души на Конгреса застанаха зад Елена Йончева"}
{"url": "http://www.focus-news.net/news/2019/01/27/2616821/smolyan-vazstanoveno-e-dvizhenieto-po-pat-iii-8681-rudozem-smilyan.html", "text": "Възстановено е движението по път ІІІ-8681 Рудозем - Смилян. Това съобщиха от пресцентъра на  Агенция \"Пътна инфраструктура\" .", "date": "2019.01.27", "title": "Смолян: Възстановено е движението по път III - 8681 Рудозем - Смилян"}
{"url": "http://www.focus-news.net/news/2019/01/27/2616802/ria-novosti-sasht-i-venetsuela-shte-obsadyat-otvaryaneto-na-predstavitelstva-po-vzaimni-interesi.html", "text": "Съединените щати и Венецуела ще проведат преговори за откриването на офиси за взаимни интереси в Каракас и Вашингтон за 30 дни, през което време персоналът на дипломатическите мисии може да запази присъствието си в страните, се казва в изявление на външното министерство на Венецуела, цитирано от  РИА Новости \r\nМинистерството съобщава, че във връзка с решението за прекъсване на дипломатическите отношения на 25 януари дипломатите започват да напускат посолствата на двете страни. \"До вчерашния ден, 25 януари, действителното изтегляне на американския дипломатически персонал в Каракас бе завършено в рамките на определеното време. Също така служителите на венецуелската мисия във Вашингтон започнаха да се връщат в Каракас\", се казва в изявлението. \r\n„Двете правителства се договориха да преговарят за създаването на офиси за взаимни интереси във всяка от столиците, където могат да се осъществяват процедурите за миграция и други въпроси от двустранен интерес при стриктно спазване на международното право в случай на прекъсване на отношенията между страните. ”- се казва в изявление. \r\n\"За да се постигне тази цел, на останалите служители на всяка мисия е било позволено да останат в страните, а през договорения период те все още ще бъдат защитени от дипломатически имунитет, но трябва да съсредоточат дейността си изключително в бившите посолства\", заявиха от външното министерство на Венецуела. \r\nАко не бъде постигнато споразумение в рамките на 30 дни, мисиите ще преустановят дейността си и двете държави ще посочат организациите или страните, на които имат доверие, за да представляват техните интереси. В този случай останалият дипломатически персонал ще трябва да напусне територията на другата държава в рамките на 72 часа.  Юлиян Марков", "date": "2019.01.27", "title": "РИА Новости: САЩ и Венецуела ще обсъдят отварянето на представителства по взаимни интереси"}
{"url": "http://www.focus-news.net/news/2019/01/27/2616823/afp-rusiya-otbelyaza-75-godini-ot-kraya-na-blokadata-na-leningrad.html", "text": "Русия отбеляза 75 години от края на Блокадата на Ленинград с военен парад и възпоменателни чествания, предава  AFP . \r\nТанкове и ракетни системи за противовъздушна отбрана минаха през сърцето на Санкт Петербург в неделя. Така, известен преди като Ленинград руски град, отбеляза 75-та годишнина от края на Блокадата на града по време  на Втората световна война, която отне живота на повече от 800 000 души. \r\nЗа първи път военна техника и знамена от времето на войната и съвременни военни машини и въоръжения преминаха край Ермитажа, за да отбележат края на обсадата на Ленинград. Президентът Владимир Путин, родом от Санкт Петербург, не присъства на  Парада на покрития със сняг Дворцов площад, но посети мемориалното Пискарьовско гробище и няколко други събития, предава агенцията. \r\nВ парада участваха повече от 2500 военнослужещи в модерни и автентични униформи, включително кожени палта и ботуши при температури от  минус 11 градуса по Целзий, информира AFP.  Юлиян Марков", "date": "2019.01.27", "title": "AFP: Русия отбеляза 75 години от края на Блокадата на Ленинград"}
{"url": "http://www.focus-news.net/news/2019/01/27/2616824/varna-83-godishna-zhena-e-pochinala-pri-pozhar-v-devnya.html", "text": "На 27 януари 2019 г. в 08:58 ч. е съобщено за пожар в къща в Девня, на ул. \"Здравец\" 51. Това съобщиха от  ОДМВР - Варна . На мястото веднага е изпратен противопожарен екип, който е погасил пожара. В една от стаите е намерена починала 83-годишна жена, собственичка на къщата. На мястото в момента тече оглед, образувано е досъдебно производство, в хода на което ще се установява точната причина за възникването на пожара.", "date": "2019.01.27", "title": "Варна: 83-годишна жена е починала при пожар в Девня"}
{"url": "http://www.focus-news.net/news/2019/01/27/2616817/tass-turtsiya-prizova-za-uvazhenie-kam-izbiratelite-glasuvali-za-nikolas-maduro.html", "text": "Турският външен министър Мевлют Чавушоглу призова в неделя да се покаже уважение към избирателите във Венецуела, които на предишните избори са гласували за сегашния президент Николас Мадуро, предава думите му турският телевизионен канал Haber Turk, цитиран от  TACC \r\n\"Проблемът във Венецуела трябва да бъде решен по мирен път, властите в страната са отворени за диалог. Трябва да постигнем мир в страната, всеки трябва да уважава проявената на избори воля на народа\", заяви Чавушоглу. \r\nТой разкритикува държавите, подкрепяща смяната на властта в латиноамериканската страна. \"Държавите, които преподават демокрация на другите, могат да пренебрегнат демокрацията, когато става въпрос за тях самите\", каза министърът. \r\nНа 23 януари лидерът на венецуелската опозиция Хуан Гуайдо, чието назначаване за председател на парламента два дни по-рано,бе анулирано от Върховния съд на страната, се обяви за изпълняващ длъжността президент на Венецуела. Сегашният държавен глава Николас Мадуро характеризира инцидента като опит за преврат и обяви скъсването на дипломатическите отношения със САЩ. \r\nВременният президент Гуайдо вече е признат от страните от групата Лима, с изключение на Мексико, както и от Албания, Грузия, САЩ, Швейцария и Организацията на американските държави. Обратно Русия, Боливия, Иран, Куба, Никарагуа, Ел Салвадор и Турция подкрепиха Мадуро, докато Беларус и Китай призоваха за разрешаване на всички противоречия по мирен начин и се обявиха срещу външната намеса. \r\nВ събота испанският премиер Педро Санчес, френският президент Емануел Макрон, говорителят на германския кабинет Мартина Фриц, както и британският външен министър Джереми Хънт и холандският външен министър Стеф Блок заявиха, че техните държави ще признаят Гуайдо за временен президент на Венецуела, освен ако Мадуро не насрочи избори в рамките на осем дни, припомня агенцията.  Юлиян Марков", "date": "2019.01.27", "title": "ТАСС: Турция призова за уважение към избирателите, гласували за Николас Мадуро"}
{"url": "http://www.focus-news.net/news/2019/01/27/2616825/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването  „Беновска пита“  по „Канал 3”. Нейни събеседници в днешното издание на предаването ще бъдат:  Емил Караниколов, министър на икономиката, Нено Димов, министър на околната среда и водите, Живко Тодоров, член на ИК на ГЕРБ и кмет на Стара Загора, проф. Михаил Константинов, математик и проф. Михаил Мирчев, политолог и социолог и Николина Чакърдъкова, народна певица. \r\nПовторението гледайте по Канал 3 и слушайте по Радио К2 в неделя вечер от 23.15 часа. Пишете на benovskapita@gmail.com", "date": "2019.01.27", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2019/01/27/2616826/snezhana-parvanova-kmet-nadyavam-se-do-kraya-na-godinata-da-zapochne-remontat-na-stomanenobetonniya-most-mezhdu-debelets-i-velikotarnovskiya-kv-cholakovtsi.html", "text": "До края на настоящата година се очаква да започне ремонтът на моста, който свързва индустриалната зона на Дебелец и великотърновския кв. „Чолаквоци“. За него бяха отпуснати 320 хиляди лева с постановление на Министерски съвет, съобщи в ефира на  Радио „Фокус“ – Велико Търново  кметицата на Дебелец Снежана Първанова. Тя поясни, че процедурите по избор на изпълнител на дейностите ще са малко по-продължителни и сложни, но изрази надежда, че всичко ще приключи без проблеми. „За този стоманенобетонен мост над река  Белица нещата са по-сложни. Там са компрометирани основите, на места се виждат арматурата на съоръжението по платното. Сумата е 320 хиляди лева за ремонтните дейности“, посочи още Снежана Първанова. Проектът за ремонта е изготвен от Община Велико Търново, която е и бенефициент на средствата. \r\nЛуиза ТРАНЧЕВА", "date": "2019.01.27", "title": "Снежана Първанова, кмет: Надявам се до края на годината да започне ремонтът на стоманенобетонния мост между Дебелец и великотърновския кв. „Чолаковци“"}
{"url": "http://www.focus-news.net/news/2019/01/27/2616827/benovska-prezident-radev-ako-premierat-borisov-zabrani-dostap-na-zhurnalist-do-ms-prav-li-shte-izvikate-tsenzurai.html", "text": "Президент Радев, ако премиерът Борисов забрани достъп на журналист до МС, пръв ли ще извикате: „Цензура!“? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . „Президент Радев, още преди да станете такъв ви задавах въпроси по важни за обществото теми. Продължих да питам и когато ви избраха за президент. Окуражих се да питам, защото повярвах, че сте страж на свободата на словото, когато заявихте :„...България да бъде изхвърлена от европейската карта що се касае до свободата на медиите?\" / цитирам сайта на президента от 25.04.2018 г. \r\nВ повечето пъти или вие се измъквахте или ваши субекти ви измъкваха от държавнически отговор. Ще се срамувам от вас, като президент, ако това, което получих на мейла си е вашият отговор на моите въпроси: „Вашата акредитация за отразяване на събития на президентската институция е отнета заради поведение, несъвместимо с журналистическата етика.“ \r\nНа 28.1.2019 г. , вие, господин президент Радев, ще направите пред медиите 2-годишния си отчет. Ще ми дадете ли право да  „осветя“ 2-годишният ви отчет? Нали искате „повече светлина“ ? Или моите въпроси ви „осветяват“ не в режисиран от вас спектакъл? \r\nСигурна съм, че ако премиерът Бойко Борисов, председателят на „“ НС Цвета Караянчева, някой министър, политик, индустриалец, медия забрани достъпът на журналист или на когото и да било пръв ще се провикнете:“ Цензура!“ И ще ги сочите с пръст и пред Европа.  \r\nЗадавала съм въпроси на всички президенти на България от 1992 г. Президенството не е ваше собствено ЕООД. Свещеното задължение на Президента на България е да е на светло пред всички българи. Уж, се обявявате за свобода на словото, но проактивно ставате Главният цензур на парламентарната република и то, в нарушение на Конституцията:  \r\nЧл. 39.  (1) Всеки има право да изразява мнение и да го разпространява чрез слово - писмено или устно, чрез звук, изображение или по друг начин.  \r\nЧл. 40.  (1) Печатът и другите средства за масова информация са свободни и не подлежат на цензура.  \r\nЧл. 41.  (1) Всеки има право да търси, получава и разпространява информация.  \r\n(2) Гражданите имат право на информация от държавен орган или учреждение по въпроси, които представляват за тях законен интерес, ако информацията не е държавна или друга защитена от закона тайна или не засяга чужди права.  \r\nПогазвате и Закона за радиото и телевизията  \r\nЧл. 11. (1) Всяко мнение може да бъде изразявано свободно в медийните услуги.  \r\nПитам ви, президент Радев: \r\n1.Вицепрезидентът Илияна Йотова произнасяла ли се е да ми бъде отнета акредитацията ? Защото, вие, сте избрани заедно и тя вие придаде собствения си авторитет, компетенция и избиратели, за да станете президент. \r\n2.В кои президентски документ сте формулирал що е  „поведение, несъвместимо с журналистическата етика“ и съответно, антипода му – „поведение, съвместимо с журналистическата етика“? \r\n3.Какви са наградите ви  за „поведение, съвместимо с журналистическата етика“ :  орден, финансово поощрение, пожизнена акредитация ? \r\nАз съм Беновска. И ще продължа да питам.", "date": "2019.01.27", "title": "Беновска: Президент Радев, ако премиерът Борисов забрани достъп на журналист до МС, пръв ли ще извикате: „Цензура!“?"}
{"url": "http://www.focus-news.net/news/2019/01/27/2616828/vidin-grazhdani-izlyazoha-na-protest-s-iskane-za-uskoreno-izgrazhdane-na-patya-vidin-botevgrad.html", "text": "Граждани протестираха във Видин  за ускорено  изграждане на пътя  Видин – Ботевград, предаде репортер на  Радио „Фокус“ – Видин . Организатори на протеста са Гражданско обединение „Единни за промяна“ и Гражданска инициатива за магистрала до Видин и тунел под Петрохан.  Протестното автошествие тръгна от булевард „Панония“ и спря до паметника на Христо Ботев в града. От Гражданско обединение „Единни за промяна“ посочиха, че процедурите за модернизацията на път I-1 Ботевград Видин са забавени с 8 месеца от Видинската община и настояват виновните за това да бъдат посочени и наказани. Група от протестиращи граждани организираха флашмоб пред кооперацията, в която живее кметът на Община Видин Огнян Ценков. „Днес сме тук, за да обясним защо ние, като граждани на Видин, излизаме отново на протест. И настояваме виновникът за 8-месечното забавяне на процедурите по изграждане на пътя Видин - Монтана да бъде посочен. Виновник, който трябва да понесе отговорност за своето бездействие, незаинтересованост или липса на компетентност“, каза Росица Кирова.  \r\nОще в края на работната седмица кметът на Община Видин Огнян Ценков отговори на обвиненията на двете граждански движения, като заяви, че няма забавяне на сроковете, а с изменения в Закона за устройство на територията от общината са съкратени сроковете по графика за модернизация на път I-1 Видин – Ботевград със 7 месеца. Министърът на регионалното развитие и благоустрйството Петя Аврамова, която посети Видин в края на работната седмица, заяви че причината да се стигне до промени в Закона за устройство на територията е правен казус, какъвто досега не е имало за други отсечки в страната. В края на протеста бе решено следващата седмица протестните прояви да се организират в работен ден.  \r\nАнна ЛОЗАНОВА", "date": "2019.01.27", "title": "Видин: Граждани излязоха на протест с искане за ускорено изграждане на пътя  Видин – Ботевград"}
{"url": "http://www.focus-news.net/news/2019/01/27/2616832/varna-s-praznik-na-vinoto-i-veselieto-oshte-bade-otbelyazan-trifonovden-v-beloslav.html", "text": "Празник на виното и веселието ще се проведе по повод Трифоновден на 1 февруари в Белослав. Това съобщиха за  Радио „Фокус“ – Варна  от градската администрация. Празникът ще започне от 10.00 часа на централния площад. По повод тържеството от Общината организират за поредна година конкурс за най-добро домашно вино. В него могат да участват производители със собствени вина – червено, бяло, розе и пелин. Предложените напитки ще се оценяват от комисия с председател Коста Канариев – сомелиер и познавач на виното. Основните показатели, по които ще бъдат оценявани вината, са цвят, аромат, вкус и послевкус. Във всяка категория ще се определят носители на I, ІІ и ІІІ място. На спечелилите ще се връчи грамота и предметна награда. Всички желаещи да се включат в конкурса за домашно вино трябва да предоставят проби в две бутилки от по 500 мл. от 8.30 ч. до 9.00 ч. във фоайето на читалището. За доброто настроение на всички присъстващи на празника Общината и дарители ще осигурят безплатно вино, както и художествено-музикална програма. \r\nДиана СТОЕВА", "date": "2019.01.27", "title": "Варна: С „Празник на виното и веселието“ още бъде отбелязан Трифоновден в Белослав"}
{"url": "http://www.focus-news.net/news/2019/01/27/2616831/d-r-blagoy-kalpachki-fitnes-instruktor-vazhno-e-sportuvashtite-da-imat-kultura-na-hranene-koyato-da-e-sachetana-s-podhodyashti-uprazhneniya-vav-fitnes-zalata.html", "text": "Важно е спортуващите да имат култура на хранене, която да е съчетана с подходящи упражнения във фитнес залата. Това каза за  Радио „Фокус“ – Пирин  д-р Благой Калпачки, фитнес инструктор. Той посочи, че хранителните добавки, които пият трениращите, нямат нищо общо със стероидите. „Важно е родителите да не се плашат, когато видят, че детето им пие протеин, витамини или минерали“, коментира д-р Благой Калпачки. Той допълни, че е много важно възстановяването след тренировка. „Високите резултати се получават чрез подходящата генетика и най-вече с добър хранителен и тренировъчен режим“, заяви фитнес инструкторът. Той добави, че стресът и външните фактори влияят силно върху здравословното и психологическото ни здраве. „От тези фактори здравето ни се поставя под риск. Балансираното хранене и редовните упражнения са превенция срещу вредните влияния“, съобщи д-р Калпачки. По думите му в съвременния начин на живот спортът се явява като средство за по-добро здравословно състояние. „Масовият спорт е много важен, защото благодарение на него може много да се подобри здравословното ни състояние“, каза още д-р Благой Калпачки. \r\nДенис НИКИФОРОВ", "date": "2019.01.27", "title": "Д-р Благой Калпачки, фитнес инструктор: Важно е спортуващите да имат култура на хранене, която да е съчетана с подходящи упражнения във фитнес залата"}
{"url": "http://www.focus-news.net/news/2019/01/27/2616813/kathimerini-gartsiya-sled-dogovora-ot-prespa.html", "text": "Гърция след Договора от Преспа, е озаглавена водеща редакционна статия в електронното издание на гръцкия вестник  Kathimerini .  Публикуваме статията на Том Елис без редакторска намеса. \r\nВъпреки че предизвика силна конфронтация между политическите партии и болезнено разделение в гръцкото общество, споразумението за името между Гърция и Бившата югославска република Македония в крайна сметка беше одобрено от Парламента. Международната общност приветства институционалния ход на Атина, подобно на начина, по който тя приветства преразглеждането на конституцията в Скопие. \r\nКонфронтацията беше интензивна и придружена с екстремистки сблъсъци . Много протести бяха организирани в знак на несъгласие срещу Договора от Преспа. Активността на тези демонстрации беше голяма. Присъстваха не само крайно десни и фашистки елементи. Голяма част от протестиращите бяха доброжелателни патриоти. Но такива са и хората, които останаха у дома. Те оцениха фактите чрез собствената си призма и решиха да подкрепят споразумението. Тук няма патриоти и предатели. Просто различни оценки и приоритети. \r\nВ този контекст декларацията на опозиционния лидер Кириакос Мицотакис, че няма да нарече някой предател, защото подкрепя Договора, нито ще подкрепи насилието, което видяхме наскоро, беше добре дошла и полезна. \r\nЗа онези от нас, които следят проблема с името на съседната страна от самото начало, от правителството на Константинос Мицотакис и първите посреднически усилия на Сайръс Ванс, с всички пропуснати възможности и значителните щети на националните интереси, Договорът представлява почтен компромис. Това със сигурност прави  отстъпки, някои болезнени, както всяко трудно споразумение, което е продукт на тежки преговори, които в този случай са продължили почти три десетилетия. \r\nМного беше казано по време на продължителния дебат в парламента - включително коментари, които бяха прекалени, прекомерни или откровени фалшиви. Най-интересна бе конфронтацията между двама бивши външни министри Никос Коциас и Дора Бакояни. Въпреки техните лични различия, спорът им остана предимно политически, основан на аргументи и доказателства. Хората бяха в състояние да направят своите собствени заключения. \r\nПоглеждайки назад, би било по-добре, ако премиерът Алексис Ципрас и главният опозиционен лидер Кириакос Мицотакис бяха стигнали до задкулисно разбирателство. Това би помогнало на страната изключително много. Също така, поверителните документи и телеграми на Министерството на външните работи не бива да се оповестяват публично. Но всичко това не може да бъде върнато назад. \r\nСега Гърция е призована да премине към следващия ден. А под Гърция имам предвид всички гърци. Ципрас е премиерът днес, но утре Мицотакис може да е на негово място. Никоя от двете партии не остана настрана от популизма. Гърция не може да си позволи повече от това. \r\nКлючова национална цел трябва да бъде превръщането на отношенията с Бивша югославска република Македония в полза на нашата страна. Това означава укрепване на нашето приятелство и задълбочаване на търговското и икономическото сътрудничество. Освен това трябва дипломатично да се възползваме от факта, че за първи път от десетилетия успяхме да бъдем част от решението, а не от проблем. \r\nКато оставим настрани политиката, Договорът има влияние върху обществото. Обикновените хора бяха разделени по неоправдан начин. Следователно, нова национална цел трябва да бъде лекуването на раните, които този дебат отвори. Това няма да бъде лесна задача. Процесът на изцеление ще отнеме време, но той трябва да започне незабавно. Това е задължение за политиците, интелектуалците и преди всичко за нас в медиите.  Юлиян Марков", "date": "2019.01.27", "title": "Kathimerini: Гърция след Договора от Преспа"}
{"url": "http://www.focus-news.net/news/2019/01/27/2616835/neli-georgieva-upravitel-na-priyut-za-bezstopanstveni-zhivotni-chesto-grazhdani-vrashtat-veche-osinoveni-kucheta.html", "text": "В Приюта за безстопанствени животни във варненското село Каменар не липсват случаи, в които граждани осиновяват куче, но много скоро след това го връщат обратно. Това коментира в интервю за  Радио „Фокус“ – Варна  управителят на приюта Нели Георгиева. По думите ѝ последният случай е от края на миналата година. „Животното беше върнато още на третия ден, защото не удовлетворявало очакванията на осиновителя“, коментира тя. Георгиева призова, когато решат, че искат да вземат животно от приют, хората първо да се възползват от възможността да се срещнат с кучето преди да го осиновят. „Получават се такива ситуации, в които животно няколко пъти сменя стопанина си, налага се да се адаптира към различни условия и навици. И всъщност вследствие на това е твърде вероятно да започне да проявява по-нетипично поведение, което се определя като агресивно“, каза още тя. Георгиева апелира хората да не изхвърлят на улицата питомците си. „По-добрият вариант е да заповядат, да доведат кучетата в приюта. Дори да не са осиновени от там. Могат да попълнят декларация на място, с която отказват да полагат грижи за животното, прилагат и ветеринарен паспорт или други документи, които удостоверяват здравословното състояние на животното“, коментира Нели Георгиева. Според нея проблемът с популацията на улични животни ще се задълбочава, ако хората изоставят животните на улицата, вместо да им намерят дом и нови стопани. „Трябва да се кастрират животните, да се регистрират и да има едно сериозно и отговорно отношение към тях като едни постоянни спътници в нашия живот“, каза още управителят на Приюта за безстопанствени животни в Каменар. \r\nДиана СТОЕВА", "date": "2019.01.27", "title": "Нели Георгиева, управител на приют за безстопанствени животни: Често граждани връщат вече осиновени кучета"}
{"url": "http://www.focus-news.net/news/2019/01/27/2616834/razgrad-vazstanoveno-e-dvizhenieto-po-pat-ii-49-razgrad-kubrat-v-rayona-na-s-kichenitsa.html", "text": "Възстановено е движението по път II-49 Разград – Кубрат  в района на с. Киченица. Това съобщиха от пресцентъра на  Агенция \"Пътна инфраструктура\" .", "date": "2019.01.27", "title": "Разград: Възстановено е движението по път II-49 Разград – Кубрат в района на с. Киченица"}
{"url": "http://www.focus-news.net/news/2019/01/27/2616830/aleksandar-vuchich-mislya-che-e-vreme-da-zashtitim-interesite-da-poluchim-nay-dobroto-za-sarbiya.html", "text": "Мисля, че е време да защитим интересите, да получим най-доброто за Сърбия, заяви президентът на Сърбия, цитиран от македонското електронно издания  “МКД“ .  \r\n„Опитах се да обясня на обществото, че замразеният конфликт не може да остане безкрайно такъв, защото има интереси от различни страни -интересите на албанците, но и на много велики сили. Някои от тях искат да решат проблема, а други искат най-накрая да имат собствена страна и затова ще платят такава цена, каквато е необходима. Винаги питам нашите граждани колко сме готови да платим, ”каза Вучич. \r\nСръбският президент Александър Вучич смята, че Германия ще се погрижи не само за диалога между Белград и Прищина, но и за постигането на компромисни решения. \r\nТой подчерта, че Германия \"също ще осигури компромисни решения\", но зададе въпроса \"Ще може ли Сърбия да направи това, ще може ли да успее или не\". \r\nТой отбеляза също, че Сърбия вече е платила в миналото цената за всички грешни политики. \r\n„Мисля, че е време да започнем да мислим за хората, да пазим интересите си, да получим най-доброто, което можем за Сърбия и хората. Ако хората не искат да го разберат, какво мога да направя , съжалявам за това, но не мога да го променя. Аз  няма да променя политиката, която е рационална, отговорна и носи добро, ”каза сръбският президент, цитиран от изданието.  Юлиян Марков", "date": "2019.01.27", "title": "Александър Вучич: Мисля, че е време да защитим интересите, да получим най-доброто за Сърбия"}
{"url": "http://www.focus-news.net/news/2019/01/27/2616838/stela-semerdzhieva-psiholog-tova-koeto-se-sluchva-po-vreme-na-panik-ataka-e-reaktsiya-na-tyaloto-sreshtu-nyakakva-zaplaha.html", "text": "Това, което се случва по време на паник атака е активирането на един биологичен механизъм, който е наречен „бий се или бягай“. Той представлява реакция на тялото срещу някаква заплаха. Това каза за  Радио „Фокус“ - Бургас  психологът Стела Семерджиева. Според нея е възможно да има само някои от изброените симптоми, а не всичките в съвкупност. „И съответно това е необходимо, за да се дефинира дали става въпрос за ограничен или за истински пристъп на паника“, каза още Семерджиева. По думите ѝ смисълът на този биологичен механизъм е да мобилизира огромно количество енергия в тялото, за да може да се случи адекватна реакция при някаква непосредствена заплаха за живота ни. „За да стане по-ясно, ще дам един пример на д-р Борн. Представете си, че карате кола и минавате през ж.п. прелез и точно когато вече сте върху релсите, автомобилът изгасва и виждате отсреща движещ се към вас влак, а той застрашително приближава. Тогава е напълно нормално да усетим прилив на адреналин, чувство на страх и този вътрешен импулс, който всъщност ни помага да избегнем тази ситуация, за да се спасим“, допълни специалистът. Тя обясни, че в тялото ще започнат да се случват множество реакции, като ускоряване на пулса, учестяване на дишането, стягане на мускулите и уточни, че това е необходимо, за да се осигури оцеляването на човек. „Именно този прилив на кръв към мускулите ни помага всъщност да побегнем. И цялата енергия на тялото е концентрирана към това бягство. Почти всеки човек може да си спомни поне за една ситуация в живота, в която е имал някаква подобна реакция, която всъщност го е спасила“, добави психологът. Според нея когато се случи ситуация, в която няма такива животозастрашаващи фактори, идващи отвън, умът започва да търси причината някъде вътре в човека и започва да си казва, че щом толкова зле се чувства, а наоколо няма нищо, което да го застрашава, то сигурно нещо в него не е наред. От което започва и катастрофалното интерпретиране на симптомите  – задушаване, полудяване и т.н. „Другият симптом може да бъде изтръпване на крайниците, имайки чувството, че може да припадне всеки един момент. И така за всеки един от телесните симптоми човек би могъл нещо да си внуши. И поставени всички тези симптоми съвкупно, човек може да си каже губя контрол, полудявам. И когато започне да мисли по този начин, той още повече засилва тези симптоми, увеличава това преживяване на страх и влиза в един омагьосан кръг“, каза още Семерджиева. Тя обясни, че е важно да се знае, че паник атаката не може да доведе до инфаркт или до полудяване, но е добре да бъде направена консултация с лекар, който да изключи наличието на някакво друго заболяване. „Паник атаките могат да се превърнат в паническо разстройство. За паническо разстройство говорим тогава, когато те започват да ни пречат на всекидневното функциониране и се налага да се лишим от много неща, от нормалния си ритъм на живот, за да се избягваме ситуации, които могат да предизвикат паника“, заяви психологът. \r\nДеница ДИМИТРОВА", "date": "2019.01.27", "title": "Стела Семерджиева, психолог: Това, което се случва по време на паник атака, е реакция на тялото срещу някаква заплаха"}
{"url": "http://www.focus-news.net/news/2019/01/27/2616822/api-vazstanoveno-e-dvizhenieto-po-pat-iii-864-stoykite-pamporovo.html", "text": "Възстановено е движението по път III-864 Стойките – Пампорово. Това съобщиха от пресцентъра на  Агенция \"Пътна инфраструктура\" . Остава ограничено движението на МПС над 12 т. Леките автомобили трябва да се движат задължително с вериги.", "date": "2019.01.27", "title": "АПИ: Възстановено е движението по път III-864 Стойките – Пампорово"}
{"url": "http://www.focus-news.net/news/2019/01/27/2616839/valentin-balabanov-direktor-na-odt-nevena-kokanova-dupnitsa-teatarat-e-na-raba-na-otselyavaneto-kato-funktsionirane.html", "text": "В този театър вече работя около шест години като режисьор. Проблемите му са ми много близки и познати и след като Славчо Пеев пожела по лични причини да се оттегли от директорство - той остана главен художествен ръководител, аз поех администрацията и директорството. Това каза за  Радио „Фокус“ - Пирин  Валентин Балабанов, директор на Общински драматичен театър - Дупница. Той подчерта, че проблемите им са като на всички театри в България. „Имаме прекрасна сцена и зала, която е отоплена. Няма обаче транспорт и се наемат автобуси, като се плащат високи наеми за тях. Щатът ни е доста намален и сме на ръба на оцеляването като функциониране на театъра. Това са възможностите на Община Дупница, която не прави никак малко. Това не е нещо, на което аз се сърдя. Въпреки оскъдното заплащане, ние правим добър театър“, каза още Балабанов. \r\nЛора КАЛЧЕВА", "date": "2019.01.27", "title": "Валентин Балабанов, директор на ОДТ „Невена Коканова“ - Дупница: Театърът е на ръба на оцеляването като функциониране"}
{"url": "http://www.focus-news.net/news/2019/01/27/2616841/varna-sadat-ostavi-za-postoyanno-v-aresta-dvamata-zadarzhani-za-ubiystvoto-na-vazrasten-mazh-v-beloslav.html", "text": "Двамата младежи, които бяха задържани след убийството на 80-годишен мъж в Белослав, ще останат за постоянно в ареста. Това реши днес Окръжният съд в града, като взе предвид тежестта на престъплението и реалната опасност лицата да се укрият или да извършат друго деяние, съобщиха за  Радио „Фокус“ – Варна  от пресцентъра на Варненския окръжен съд. Магистратите разгледаха прокурорско искане за постановяване на постоянна мярка „задържане под стража“ на 20-годишния Диян В. и 23-годишния Митко И. Те са с повдигнати обвинения за грабеж, придружен с убийство. Според Наказателния кодекс,престъплението е тежко умишлено и се наказва с „лишаване от свобода“ от 15 до 20 години, доживотен затвор или доживотен затвор без право за замяна. И двамата млади мъже са неосъждани. Единият – Диян В., има наложено административно наказание глоба за притежание на наркотици. Двамата бяха задържани на 24 януари в Белослав, след като възрастен мъж бе открит мъртъв от брат си, който живее в съседство. От дома на 80-годишния самотно живеещ пенсионер липсвали пари. Назначена е съдебно-медицинска експертиза, която да установи начина, по който е била умъртвена жертвата. \r\nДиана СТОЕВА", "date": "2019.01.27", "title": "Варна: Съдът остави за постоянно в ареста двамата задържани за убийството на възрастен мъж в Белослав"}
{"url": "http://www.focus-news.net/news/2019/01/27/2616842/gabrovo-izlozhba-darenie-na-hudozhnika-doycho-boyadzhiev-shte-bade-otkrita-v-hudozhestvena-galeriya-hristo-tsokev-na-29-yanuari.html", "text": "Изложба – дарение на художника Дойчо Бояджиев подреждат в Художествена галерия „Христо Цокев“ в областния център. Това съобщиха за  Радио „Фокус“ – Велико Търново  от Община Габрово. Експозицията е съвместна между Галерията и Дружество на писателите – Габрово. В нея участват дарени творби и произведения, собственост на семейството на твореца. Публиката ще може да се наслади на градски, планински и морски пейзажи, натюрморт и портрети, рисувани с маслени бои, пастел, молив и  въглен. \r\nДойчо Бояджиев (1941 г. - 2017 г.) е роден година в село Гумошник, Троянско. От 1963 година живее в Габрово. Участва активно в общите художествени изложби  на габровската и ловешка групи на Съюза на българските художници. Автор е  на множество плакати, корици на книги, графични знаци и пространствени оформления на промишлени и търговски експозиции. Има 7 самостоятелни изложби живопис и графика. Негови творби за собственост на на галерии в страната и колекции в Германия, Белгия, Чехия, САЩ и други. \r\nОфициалното откриване на изложбата ще се състои на 29 януари  (вторник) от 17.30 часа в малката зала на  ХГ „Христо Цокев“. \r\nЛуиза ТРАНЧЕВА", "date": "2019.01.27", "title": "Габрово: Изложба – дарение на художника Дойчо Бояджиев ще бъде открита в Художествена галерия „Христо Цокев“ на 29 януари"}
{"url": "http://www.focus-news.net/news/2019/01/27/2616837/bilal-kasami-besa-zoran-zaev-reshi-albanskiya-vapros-v-makedoniya-da-ostane-otvoren.html", "text": "Зоран Заев реши албанският въпрос в Македония да остане отворен, заяви председателят на опозиционното крило на БЕСА Билал Касами пред тиранския информационен портал Ora News, цитиран от македонското електронно издание  “Курир“ .  \r\nКасами заяви, че албанският въпрос в Македония все още не е затворен и няма да бъде затворен, докато албанците не бъдат равноправни на македонците. Според Касами това е прието и от самия премиер Заев. \r\nВъпрос: Наводнихте порталите заради преговорите с премиера Зоран Заев. Какво се опитахте да договорите в това споразумение, за да гласувате за конституционни промени и дали вашата стратегия е била успешна? \r\n„Албанският въпрос в Македония остава отворен въпреки факта, че някои албански партии в правителството, които защитават своите позиции, обявиха албанския въпрос за закрит. Те се опитаха да кажат това от Вашингтон, но успяхме да постигнем споразумение с правителството и да разрешим този въпрос по-нататък. Албанците се третират тук като малцинство... Докато албанският език не влезе в Конституцията, като равен на македонския език, докато албанците не са споменати в Конституцията на Македония като равноправни граждани и като държавотворен народ на Македония, албанският въпрос ще продължи да бъде отворен. Това бе прието от премиера Зоран Заев в документ, който подписахме с него“, заяви Билал Касами.  Юлиян Марков", "date": "2019.01.27", "title": "Билал Касами, БЕСА: Зоран Заев реши албанския въпрос в Македония да остане отворен"}
{"url": "http://www.focus-news.net/news/2019/01/27/2616843/sofiya-ne-raboti-osvetlenieto-v-tunela-trayanovi-vrata-i-v-dvete-posoki.html", "text": "Не работи осветлението в тунела Траянови врата и в двете посоки. Това съобщи слушател на  Радио „Фокус“ , като уточни, че това е предпоставка за ПТП.", "date": "2019.01.27", "title": "София: Не работи осветлението в тунела Траянови врата и в двете посоки"}
{"url": "http://www.focus-news.net/news/2019/01/27/2616844/sport-sidni-krosbi-nay-dobar-igrach-v-macha-na-zvezdite-v-nhl.html", "text": "Сидни Кросби бе избран за най-добър играч в Мача на звездите в Националната хокейна лига на Съединените щати и Канада, който се проведе в \"САП Сентър\" в Сан Хосе.  \r\nВ първия полуфинал „Сентръл“ победи „Пасифик“ с 10:4, а във втория „Метрополитън“ победи „Атлантик“ със 7:4. На финала Столичната дивизия победи Централната дивизия с 10:5. \r\nНад всички в изключително зрелищния мач бе звездата на Питсбърг Сидни Кросби, който бе избран за „Най-полезен играч“. Той се разписа два пъти за победителите, а същото сториха Матю Барзал от Айлендърс и Кам Аткинсън от Калъмбъс. \r\nОтборът-победител прибра 1 милион долара от наградния фонд.", "date": "2019.01.27", "title": "Спорт: Сидни Кросби най-добър играч в Мача на звездите в НХЛ"}
{"url": "http://www.focus-news.net/news/2019/01/27/2616836/api-otpada-ogranichenieto-za-dvizhenie-s-verigi-prez-prohoda-rozhen-ostavat-ogranicheniyata-za-kamioni-nad-12-tona-s-remarketa-i-poluremarketa.html", "text": "Отпада ограничението за движение с вериги през прохода Рожен. Това съобщиха от пресцентъра на  Агенция \"Пътна инфраструктура\" . Остават ограниченията за движение на МПС над 12 т с ремаркета и полуремаркета.", "date": "2019.01.27", "title": "АПИ: Отпада ограничението за движение с вериги през прохода Рожен, остават ограниченията за камиони над 12 тона с ремаркета и полуремаркета"}
{"url": "http://www.focus-news.net/news/2019/01/27/2616833/nikolas-maduro-evropeyskite-strani-tryabva-da-se-otkazhat-ot-ultimatuma-za-predsrochni-izbori.html", "text": "„Европейските страни трябва се откажат от ултиматума, призоваващ за нови избори във Венецуела в рамките на осем дни“. Това заяви президентът Николас Мадуро в интервю за турския телевизионен канал CNN Turk, цитиран от  TACC . \r\n\"Европа отново прави грешка по отношение на Венецуела. Те игнорират нашата история, въпреки нашата 200-годишна свобода. Гордеем се с нашата свобода, кръвта на нашите освободители тече в нашите вени“. - каза Мадуро. \r\nПрезидентът на Венецуела отбеляза, че лидерът на венецуелската опозиция Хуан Гуайдо, който се е обявил за изпълняваш длъжността президент на страната, \"нарушава всички възможни закони и конституцията\". \"Аз не съм съдия, съдът ще реши какви стъпки трябва да се предприемат, за да се гарантира сигурността на нашата страна и нашата конституция,\" каза той. В допълнение, Мадуро припомни, че \"в близко бъдеще ще се проведат парламентарни избори в страната\", а следващите президентски \"избори ще се проведат през 2020 г.\". \r\nМадуро също така каза, че американският президент Доналд Тръмп подценява Венецуела, Латинска Америка и останалия свят. \r\nМадуро каза, че е отворен за диалог, но когато е попитан от кореспондент на CNN Turk за възможна среща с Тръмп, той отговаря, че \"[подобна среща] не е невъзможна, но е малко вероятно да се случи.\" Лидерът на латиноамериканската страна призна, че не е изненадан от телефонния разговор на турския президент Тайип Ердоган, който го подкрепи на фона на събитията във Венецуела. \"Не, за мен това не беше изненада. Господинн Ердоган е смел човек, който уважава ценностите\", каза Мадуро.  Юлиян Марков", "date": "2019.01.27", "title": "Николас Мадуро: Европейските страни трябва да се откажат от ултиматума за предсрочни избори"}
{"url": "http://www.focus-news.net/news/2019/01/27/2616847/d-r-blagoy-kalpachki-fitnes-instruktor-za-kachvane-na-muskulna-masa-tryabva-visok-priem-na-proteini-a-za-relef-po-niski-niva-na-vaglehidrati.html", "text": "Индивидуалният подход е ключов за добрите резултати. Това каза за  Радио „Фокус“ – Пирин  д-р Благой Калпачки, фитнес инструктор. Той посочи, че често комбинира фитнеса с бокса. „По този начин се създава сложна методика, която е необходимо да бъде реализирана и планирана във времето“, допълни д-р Благой Калпачки. По думите му индивидуалният начин на хранене е от голямо значение за постигане на желаните резултати. „След като човек иска да покачва мускулна маса, е необходимо да има висок протеинов прием, а при желание за релеф са необходими по-ниски нива на въглехидрати. При страдащите от инсулинова резистентност е необходимо да се ограничат захарите“, заяви фитнес инструкторът. Той коментира, че характерите и степента на мотивация при спортуващите са различни. „Всеки иска дадени резултати, обаче не всеки полага необходимите усилия за постигането им“, допълни д-р Калпачки. Фитнес инструкторът съобщи, че нередовното посещаване на залата с тежести е един от ключовите фактори за неуспех и за забавяне и проблеми за реализирането на целта, която сме си задали. \r\nДенис НИКИФОРОВ", "date": "2019.01.27", "title": "Д-р Благой Калпачки, фитнес инструктор: За качване на мускулна маса трябва висок прием на протеини, а за релеф - по-ниски нива на въглехидрати"}
{"url": "http://www.focus-news.net/news/2019/01/27/2616819/api-dvizhenieto-po-patishtata-okolo-pamporovo-e-zatrudneno-ot-mnozhestvoto-prevozni-sredstva-koito-sa-parkirani-na-patnoto-platno-dokato-turistite-sa-v-kurorta.html", "text": "Екипите на всички ангажирани ведомства в област Смолян  са на терен и работят за разчистването на пътя през прохода „Превала”. Това каза за  БНР  инж. Дончо Атанасов, член на Управителния съвет на Агенция „Пътна инфраструктура”. Разчистването на пътя се затруднява от множеството паднали от тежкия сняг дървета. Групи на „Гражданска защита“ ги премахват, за да може след това пътят да бъде почистен от снега и движението да бъде възстановено. \r\nПрез прохода „Рожен“ е забранено движението на МПС над 12 т,  както и преминаването с ремаркета и полуремаркета. Леките автомобили задължително трябва да са с вериги. Пътят се уширява, за да може по-късно днес по него да се пътува без ограничение. \r\nДвижението по пътищата около Пампорово е затруднено от множеството превозни средства, които са паркирани на пътното платно докато туристите са в курорта. Поради това са възможни задръствания и по-бавно предвижване от интензивния трафик в края на почивните дни. \r\nПродължава разчистването на падналите дървета и по третокласните пътища около Пампорово, по които движението е ограничено за всички превозни средства. Това са път ІІІ-861 от 31-ви км (граница с област Пловдив) до разклона за Национална астрономическа обсерватория и път III-8631 Момчиловци – Славейно – Момина вода. \r\nАПИ апелира шофьорите, на които им предстои пътуване да тръгват само с автомобили подготвени за движение при зимни условия. Да карат с повишено внимание и съобразена скорост, като не предприемат изпреварване на снегопочистващата техника. Блокирането на движението от автомобили, които не са с подходящи гуми, затруднява работата на снегорините и възпрепятства пътуването на всички останали шофьори.", "date": "2019.01.27", "title": "АПИ: Движението по пътищата около Пампорово е затруднено от множеството превозни средства, които са паркирани на пътното платно, докато туристите са в курорта"}
{"url": "http://www.focus-news.net/news/2019/01/27/2616840/the-sunday-times-velikobritaniya-obmislya-voenno-polozhenie-pri-masovi-bezreditsi-sled-brekzit.html", "text": "Правителството на Обединеното кралство обмисля възможността, в случай на масови безредици, при Брекзит без споразумение, да бъде въведено  военно положение на територията на цялото Обединено Кралство, пише неделното издание на авторитетния вестник  The Times .  \r\nПозовавайки се на информирани източници в секретариата на британския кабинет, публикацията съобщава, че всички възможни сценарии в момента се разработват в правителствените структури, ако Обединеното кралство напусне Европейския съюз на 29 март, без споразумение с Брюксел за условията за по-нататъшно сътрудничество между двете страни. Някои от вариантите предполагат извънредно или дори военно положение в съответствие със  Закона за извънредни ситуации от 2004 г. \r\nТова ще даде възможност на властите да обявят комендантски час, да конфискуват имущество, да налагат забрани за пътуване и да използват войски, когато има заплаха за живота, здравето и безопасността на населението, както и да осигурят непрекъснато снабдяване с вода, храна, енергия и гориво. Спешните мерки, предприети в такива ситуации, могат да противоречат на действащите британски закони, с изключение на Закона за правата на човека. \r\nСпоред един от източниците на вестника властите са най-загрижени за бунтовете в случая с хаотичен Брекзит без споразумение и  че в резултат на размириците проблемите с доставките на храни и наркотици от Европейския съюз към Обединеното кралство могат да се изострят. \r\nВестникът съобщава също, че допълнителни доставки на храна, гориво и боеприпаси са били изпратени на британските военни бази в Кипър, Фолклендските острови и Гибралтар в случай на проблеми с доставките след Брекзит.  Юлиян Марков", "date": "2019.01.27", "title": "The Sunday Times: Великобритания обмисля военно положение при масови безредици след Брекзит"}
{"url": "http://www.focus-news.net/news/2019/01/27/2616846/blagoevgrad-bez-tok-sa-nyakolko-planinski-sela-v-obshtinite-yakoruda-belitsa-gotse-delchev-garmen-kakto-i-vilni-zoni-v-rayona-na-papaz-chair.html", "text": "Все още без ток са няколко планински села в общините Якоруда, Белица, Гоце Делчев, Гърмен, както и вилни зони в района на Папаз чаир. Това съобщиха от  електроразпределителното дружество . Продължава работата на аварийните групи на ЧЕЗ по възстановяване на електрозахранването в някои райони на Благоевградска област. На някои места работата може да продължи и утре.", "date": "2019.01.27", "title": "Благоевград: Без ток са няколко планински села в общините Якоруда, Белица, Гоце Делчев, Гърмен, както и вилни зони в района на Папаз чаир"}
{"url": "http://www.focus-news.net/news/2019/01/27/2616850/afp-mateo-salvini-zaplashi-sas-sad-spasitelite-na-migranti.html", "text": "Италианският вътрешен министър Матео Салвини заяви в неделя, че събира правни доказателства срещу екипажа на спасителен кораб, плаващ под холандски флаг, на фона на нарастването на призивите мигрантите да бъдат допуснати, предава  AFP . \r\n\"Имаме конкретни данни, за да декларираме, че капитанът и екипажът на Sea Watch 3 са изложили на опасност живота на хората на борда, като не се подчинили на точните указания преди няколко дни да ги оставят в най-близкото пристанище, а не в Италия!\" той каза. \r\n\"Доказателствата ще бъдат предадени на съдебните органи\", каза той, обвинявайки капитана и екипаж в \"престъпление и явно желание да използват тези имигранти в политическа битка\". \r\nСалвини отказа да отвори пристанищата за мигрантите, спасени в Средиземно море преди повече от седмица, като каза, че корабът е имал възможност да акостира, докато е плавал през либийски, тунизийски и малтийски води. \r\n\"Министърът на вътрешните работи събира доказателства, за да прецени дали да повдигне обвинения срещу целия екипаж на Sea Watch 3 за фаворизиране на нелегалната имиграция,\" съобщиха от министерството.  Юлиян Марков", "date": "2019.01.27", "title": "AFP: Матео Салвини заплаши със съд спасителите на мигранти"}
{"url": "http://www.focus-news.net/news/2019/01/27/2616849/valentin-balabanov-direktor-na-odt-nevena-kokanova-dupnitsa-na-16-fevruari-shte-predstavim-detskata-piesa-ne-pipay-kufara.html", "text": "На 16 февруари ще представим детската пиеса „Не пипай куфара“. Това каза за  Радио „Фокус“ - Пирин  Валентин Балабанов, директор на Общински драматичен театър - Дупница. „В нея ще има фокуси, песни и танци. Предвидили сме го да бъде доста забавно“, каза още Балабанов. Той подчерта, че за по-големите има достатъчно представления, които са изиграни. „Това са „Хотел между тоя и оня свят“ на Еманюел Шмит, „Аферата в хотел Уестминстър“ на Рей Куни, както и „Господин Балкански“ на Георги Данаилов“, каза още Балабанов. \r\nЛора КАЛЧЕВА", "date": "2019.01.27", "title": "Валентин Балабанов, директор на ОДТ „Невена Коканова“ - Дупница: На 16 февруари ще представим детската пиеса „Не пипай куфара“"}
{"url": "http://www.focus-news.net/news/2019/01/27/2616851/varna-komisiyata-za-zashtita-ot-diskriminatsiya-organizira-priemna-za-grazhdani-v-grad-dolni-chiflik-na-30-yanuari.html", "text": "Приемна на Комисията за защита от дискриминация (КЗД) ще се проведе в Долни чифлик в средата на идната седмица. Това съобщиха за  Радио „Фокус“ – Варна  от Общината. Гражданите могат да се срещнат с регионалния представител на КЗД в Дневния център за стари хора в Долни чифлик. Приемната ще се проведе на 30 януари от 10.30 часа \r\nДиана СТОЕВА", "date": "2019.01.27", "title": "Варна: Комисията за защита от дискриминация организира приемна за граждани в град Долни чифлик на 30 януари"}
{"url": "http://www.focus-news.net/news/2019/01/27/2616852/dostapat-do-elektronnite-uslugi-na-targovskiya-registar-e-vazobnoven.html", "text": "Дейностите по планираното обновяване на информационната система на търговския регистър и регистъра на юридическите лица с нестопанска цел в периода от 25 януари 2019 г. (петък) до 27 януари 2019 г. (неделя) приключиха. Това сочи съобщение, публикувано на сайта на  Агенцията по вписванията . Достъпът до електронните услуги на регистъра е възобновен.", "date": "2019.01.27", "title": "Достъпът до електронните услуги на търговския регистър е възобновен"}
{"url": "http://www.focus-news.net/news/2019/01/27/2616853/tass-v-osvientsim-pochetoha-pametta-na-zhertvite-ot-holokosta.html", "text": "В Освиенцим почетоха паметта на жертвите от Холокоста, предава  TACC . \r\nСлед основната церемония членовете на официалните делегации, бивши затворници и представители на международни организации отидоха до паметника, издигнат в края на релсите, по който затворниците са били довеждани до лагера Аушвиц-Биркенау. Тази жп линия води до глух коловоз и завършва в лагера, който днес символизира стотици хиляди жертви на Холокоста. Пред паметника има 23 табели с надписи на различни езици според броя на страните, чийто поданици са били изпращани  в лагера. На руски език можете да прочетете: \"Нека да бъде вечен викът на отчаяние и предупреждение за човечеството, това е мястото, където нацистите унищожиха около един и половина милиона мъже, жени и деца, предимно евреи от различни европейски страни.\"  Юлиян Марков", "date": "2019.01.27", "title": "ТАСС: В Освиенцим почетоха паметта на жертвите от Холокоста"}
{"url": "http://www.focus-news.net/news/2019/01/27/2616854/stela-semerdzhieva-psiholog-prichinite-za-panik-atakite-tryabva-da-se-tarsyat-individualno-v-zhivota-na-konkretniya-chovek.html", "text": "Психичните причини за паник атаките следва да се търсят много индивидуално в живота на конкретния човек. Това каза за  Радио „Фокус“ - Бургас  психологът Стела Семерджиева. По думите ѝ причините могат да се търсят в невъзможността на човек успешно да прилага в поведението си двата биологични механизма – „бий се“ или „бягай“. Което означава да може да се заявява здраво и съответно да може осъзнато да бяга, да отстъпва, когато това е необходимо. „Да се заявява здраво означава да може да казва категорично „не“ или категорично „да“, да знае какво иска и съответно да може да си го поиска. Да може осъзнато да отстъпва означава например да можеш да помолиш, да се извиниш, да признаеш грешката си и да приемеш спокойно една позиция на слабост, когато си слаб. Това, разбира се ,много често е трудно в съвременното ни общество“, каза още психологът. Според нея често тази позиция на слабост е тълкувана като унижение. „Но тук не говорим за конкретния момент на паник атака, а принципно за живота на човек, когато тези поведенчески модели са били блокирани поради някаква причина било то възпитателна, морална или някаква друга“, заяви Семерджиева. По думите ѝ това положение започва да генерира огромно количество на енергия у човека, която се трупа. И се получава нещо като „тенджерата под налягане“. В един момент тялото започва да върши това, което през поведението ние не сме успели. „Това е много общо казано. Може да има множество отключващи фактори за паник атаките. Такива биха могли да бъдат страх от промяна, която в момента се случва при човека, лична загуба, преживян стрес по-рано и др.“, допълни специалистът. На въпроса увеличава ли се тази тенденция на поява на паник атаки при хората, тя отговори, че лично не е запозната с такова изследване и не разполага с такава статистика. „Съвсем субективното ми мнение е по-скоро, че сега повече и по-свободно се говори за този проблем и е възможно това да създава усещане у хората, че има увеличаване на паник атаките. Но паник атаки е имало и преди, това не е нещо ново“, добави Семерджиева. \r\nДеница ДИМИТРОВА", "date": "2019.01.27", "title": "Стела Семерджиева, психолог: Причините за паник атаките трябва да се търсят индивидуално в живота на конкретния човек"}
{"url": "http://www.focus-news.net/news/2019/01/27/2616856/varna-zhiteli-i-gosti-na-grada-izpolzvaha-pochivnite-dni-da-se-poradvat-na-lebedite-kray-vtora-buna.html", "text": "Въпреки студеното време, десетки жители и гости на Варна използваха почивните дни да се разходят край морския бряг, както и да се порадват на лебедите в района на Втора буна, предаде репортер на  Радио „Фокус“ – Варна . Грациозните птици, които традиционно обитават морето около „Топлата вода“ през зимните месеци, се доближават до хората, а това радва най-много малките деца. Лебедите не се страхуват да приемат храна, но специалисти съветват гражданите да избягват да им дават зърнени гризки, хляб или бисквити, защото тези храни не са подходящи за тях.  \r\nСпоред данни на Националния институт по метеорология и хидрология до края на деня облачността ще се разкъса и условията за разходки край морския бряг ще се подобрят. Вятърът ще е до умерен от северозапад, в следобедните часове ще отслабне и ще се ориентира от юг. По информация на синоптиците, денят ще остане далеч от температурните рекорди, регистрирани на тази дата. Според статистиката, най-студено на 27 януари е било през 1933 година, когато термометрите са отчели -15.7 градуса, а най-топло е било през 1936 година, когато максималната температура на въздуха е била с почти летни стойности – 19.8 градуса. \r\nДиана СТОЕВА", "date": "2019.01.27", "title": "Варна: Жители и гости на града използваха почивните дни да се порадват на лебедите край Втора буна"}
{"url": "http://www.focus-news.net/news/2019/01/27/2616855/d-r-blagoy-kalpachki-fitnes-instruktor-vazhno-e-sportuvashtite-da-izberat-vnimatelno-choveka-koyto-shte-rakovodi-protsesite-sluchvashti-po-vreme-na-trenirovka.html", "text": "Терминът за красиво тяло е доста субективен. Това каза за  Радио „Фокус“ – Пирин  д-р Благой Калпачки, фитнес инструктор. По думите му понятието се разграничава от няколко модела на съвършенство на телосложението. Той допълни, че съществуват различни идеали за телесната маса, симетрията на тялото и различните му характеристики. „Общото между тези идеали за здравословното състояние е между мастните и мускулните тъкани в човешкото тяло, което е символ на красота. Това са малкото килограми телесна маса, които са съчетани с минимални обиколки“, коментира д-р Благой Калпачки. Той добави, че според други мускулната маса е приоритет. „Трети пък възприемат тялото не толкова като физическа материя, а колкото до функционална възможност до осъществяване на двигателни действия“, заяви фитнес инструкторът. По думите му треньорът е необходимо да се съобразява с желанията на трениращия. „Всички спортуващи е важно да изберат внимателно човека, който ще ръководи процесите, които се случват по време на тренировка, а и след това“, посочи д-р Благой Калпачки. Той съобщи, че един треньор е необходимо да бъде добър спортен педагог и да ръководи динамично изменящите се процеси в тялото. „Необходимо е да бъде дори и психолог, както и добър приятел на спортуващия. Важно е да се избере най-здравословната и най-евтината програма“, каза още д-р Благой Калпачки. \r\nДенис НИКИФОРОВ", "date": "2019.01.27", "title": "Д-р Благой Калпачки, фитнес инструктор: Важно е спортуващите да изберат внимателно човека, който ще ръководи процесите, случващи по време на тренировка"}
{"url": "http://www.focus-news.net/news/2019/01/27/2616858/burgas-normalno-prohodimi-pri-zimni-usloviya-sa-patishtata-v-oblastta.html", "text": "Нормално проходими при зимни условия са пътищата в областта, съобщи за  Радио „Фокус“ – Бургас  дежурният от Областното пътно управление. Пътните настилки са мокри на места в районите на Малко търново и Царево. Температурите на въздуха са положителни от 3° до 9°. Временно са въведени и няколко ограничения на движението на моторни превозни средства в областната пътна мрежа. Едното важи за движението в участъка Варна – Бургас в района на с. Баня. То се осъществява при стеснение на едното платно за движение поради ремонт на водосток. Максималната скорост на движение в посочения участък е намалена на 50 км/ч. Ограничено е и движението по пътя Слънчев Бряг – Бургас в участъка при обхода на гр. на Ахелой, където се извършват строително-монтажни работи. Освен това, по пътя в участъка Слънчев бряг – Бургас в района на обход на гр. Поморие се изгражда второ пътно платно и е необходимо водачите да се придвижват с повишено внимание и съобразена скорост.  \r\nНормално натоварено е и движението по централните бургаски улици и булеварди „Христо Ботев“ и „Демокрация“. Както и по булевардите „Сан Стефано“, „Стефан Стамболов“ и „Тодор Александров“, в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“, по-интензивно е движението от и към ж.к. „Меден Рудник“. \r\nДеница ДИМИТРОВА", "date": "2019.01.27", "title": "Бургас: Нормално проходими при зимни условия са пътищата в областта"}
{"url": "http://www.focus-news.net/news/2019/01/27/2616859/pazardzhik-natovareno-e-dvizhenieto-po-patya-belovo-pazardzhik-plovdiv.html", "text": "Натоварено е движението по пътя Белово – Пазарджик – Пловдив, предаде репортер на  Радио „Фокус“ – Пазарджик . Повече автомобили се движат в посока Пазарджик и автомагистрала „Тракия“. Засилено е присъствието на екипи на „Пътна полиция“. Пътни патрули са разположени на входа и изхода на дефилето Велинград – Варвара, на входа на Пазарджик след село Звъничево и на изхода на областния град в посока Пловдив. Пътните настилки са преобладаващо мокри. \r\nАлбена ЖИЛЕКОВА", "date": "2019.01.27", "title": "Пазарджик: Натоварено е движението по пътя Белово – Пазарджик – Пловдив"}
{"url": "http://www.focus-news.net/news/2019/01/27/2616861/veliko-tarnovo.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. От Агенция „Пътна инфраструктура“ уточниха за  Радио „Фокус“ – Велико Търново , че дейностите трябва да приключат до 31 януари. Трафикът в района се  пропуска последователно в двете посоки от регулировчици. Условията за пътуване в областта са нормални за сезона. Времето е ясно, настилките са предимно сухи,  в по-усойните места има и мокри участъци. Движението по главните и второстепенни пътища в региона не е интензивно. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. От КАТ „Пътна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя. \r\nЛуиза ТРАНЧЕВА", "date": "2019.01.27", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2019/01/27/2616857/afp-desetki-hilyadi-se-sabraha-v-bryuksel-pod-mototo-za-klimata.html", "text": "Около 70 000 души излязоха в неделя в Брюксел за Европейския климатичен марш, според данните на местната полиция, предава  AFP .  \r\nШествието, събрало хора от всички възрасти под звуците на фанфари, прекоси града от Северната гара до Европейския парламент. Участниците са се събрали от цялата страна, въпреки студеното и дъждовно време. Железопътната компания е осигурила допълнителни вагони, за да превози желаещите да участват в шествието. \r\n\"Промяната в хората, а не промяна на климата\", е един от основните лозунги, според изображения, излъчвани в социалните мрежи и белгийските медии. \r\nПод ръководството на инициативата \"Да се изправим  за климата\", походът, организиран паралелно с подобни действия във Франция, е проведен в столицата на Европейския съюз с цел  да предупреди  европейските лидери, подчертават организаторите в социалната мрежа „Фейсбук“.  Юлиян Марков", "date": "2019.01.27", "title": "AFP : Десетки хиляди се събраха в Брюксел под мотото „За климата!“"}
{"url": "http://www.focus-news.net/news/2019/01/27/2616864/vitseprezidentat-iliyana-yotova-s-prezidenta-rumen-radev-nyama-da-dopusnem-da-badem-saglashatelskata-institutsiya-koyato-da-podpira-izpalnitelnata-vlast-i-da-y-priglasya.html", "text": "С президента Радев няма да допуснем да бъдем съглашателската институция, която да подпира изпълнителната власт и да й приглася. Това каза вицепрезидентът Илияна Йотова в интервю за предаването „120 минути“ по  бТВ . На въпрос как би описала отношенията между президентството и правителството, Йотова отговори, че това са две институции, които работят спрямо правомощията си. „Това, което няма да допуснем и аз, и президента Радев, е да бъдем съглашателската институция, които да подпира изпълнителната власт и да й приглася. Ние казахме на хората преди две години, че ще слушаме това, което казват, и ще се опитаме да коригираме политики“, заяви Йотова.  \r\nПопитана дали е съгласна с предложението за обвързването на европейските фондове с върховенството на закона, Йотова посочи, че подкрепя тази идея. „И тук не става въпрос само за злоупотреба с фондове. Става въпрос и за държави, в които не се спазва върховенството на закона и от гледна точка на човешки права – това не трябва да се пропуска. Когато една държава става член на Европейския съюз, тя подписва договор и знае какви са нейните права и нейните задължения. След като една страна вече не си изпълнява задълженията и иска само права, естествено е, че ще се задейства някакъв механизъм“, заяви вицепрезидентът. Тя обяви, че не е съгласна с част от текстовете, защото според нея по-реалистично трябва да бъде взимана крайната оценка. „Предполага се участие на Европейската комисия, но да не стане така, че утре този механизъм също да бъде част от злоупотребите с върховенството на закона. Моето категорично мнение е, че последните два мандата на Европейската комисия са изключително политизирани. Затова казвам, че трябваше още малко да се доизкусури текстът“, допълни Илияна Йотова. „Този въпрос пряко кореспондира с други нещо – за мониторинга над България и Румъния. Защото ето го тук двойния стандарт – защо за едни държави ще действа Чл. 7, а пък други ще имат този мониторинг, който загуби всякакъв смисъл след първите две-три години от нашето членство и се превърна в бухалка за вътрешно политическа употреба в зависимост от това кой е на власт“, каза още Йотова. Според нея е крайно време този мониторинг да се премахне. „Ако България има нарушения пред върховенството на закона, тя трябва да бъде изправена пред същата процедура, както сега е Полша“, заяви Йотова.", "date": "2019.01.27", "title": "Вицепрезидентът Илияна Йотова: С президента Румен Радев няма да допуснем да бъдем съглашателската институция, която да подпира изпълнителната власт и да й приглася"}
{"url": "http://www.focus-news.net/news/2019/01/27/2616860/tass-izrael-prizna-huan-guaydo-za-prezident-na-venetsuela.html", "text": "Израелският премиер Бенямин Нетаняху заяви  в неделя, че Израел признава лидера на опозицията Хуан Гуайдо за държавен глава  на Венецуела, предава  TACC . \r\nСпециално видео съобщение от ръководителя на правителството по тази тема беше публикувано в социалната мрежа „Фейсбук“ от неговия офис. \r\n\"Днес Израел се присъединява към Съединените щати, Канада и повечето страни от Латинска Америка и Европа. Днес обявявам, че признаваме новото ръководство на Венецуела\", каза Нетаняху във видеото.  Юлиян Марков", "date": "2019.01.27", "title": "ТАСС: Израел призна Хуан Гуайдо за президент на Венецуела"}
{"url": "http://www.focus-news.net/news/2019/01/27/2616829/smolyan-dvizhenieto-prez-prohoda-prevala-nyama-da-bade-pusnato-dnes-otpada-iziskvaneto-za-dvizhenie-s-verigi-prez-pamporovo-i-rozhen.html", "text": "Движението през прохода Превала няма да бъде пуснато днес. Това съобщи за  Агенция „Фокус“  областният управител на Смолян Недялко Славов. „Има ток в общинските центрове в Доспат и Борино, поетапно се възстановява електрозахранването към останалите населени места в общините. В община Смолян пет населени места са без ток – в Ардинското корито. Ситуацията върви към нормализиране“, обясни той.  „Направена е организация следобед за трафика през проходите и курорта Пампорово. Към момента е затворен проходът „Превала“, като няма да бъде пуснат за движение днес. Ограничението за автомобили с вериги за Пампорово и Рожен са паднали. Очаквам към вечерта ситуацията да се нормализира, но засега остава бедственото положение. Няма бедстващи хора“, каза Недялко Славов.  \r\nТеодора Патронова", "date": "2019.01.27", "title": "Смолян: Движението през прохода Превала няма да бъде пуснато днес, отпада изискването за движение с вериги през Пампорово и Рожен"}
{"url": "http://www.focus-news.net/news/2019/01/27/2616865/d-r-blagoy-kalpachki-fitnes-instruktor-fitnesat-e-edna-zala-s-tezhesti-v-koyato-mogat-da-badat-realizirani-dosta-metodiki.html", "text": "Фитнесът е една зала с тежести, в която могат да бъдат реализирани доста методики. Това каза за  Радио „Фокус“ – Пирин  д-р Благой Калпачки, фитнес инструктор. По думите му бодибилдинга, изграждането на тялото и моделирането на телосложението може да бъде извършено с различни програми и методи. „Повечето хора започват с класическия фитнес като след определен период от време ако не получат желаните резултати губят мотивация“, посочи д-р Благой Калпачки. Той допълни, че има спортуващи, които в даден момент се отказват, след време пак се завръщат в залата и пак спират. „Реализирането на една методика не е само постигането на дадените килограми или изграждането на релеф, а се състои най-вече в задържането и надграждането им“, заяви фитнес инструкторът. Той добави, че процес за запазването на релефното тяло е доста сложен и значителен. „Сложността се крие в това, че хората е необходимо да следват една система на едно постоянно развитие. При даване на почивка за определен период от време и връщането в залата трябва да бъде гарантирано, защото човек ако спре да тренира – ще загуби своите резултати“, коментира д-р Благой Калпачки. \r\nДенис НИКИФОРОВ", "date": "2019.01.27", "title": "Д-р Благой Калпачки, фитнес инструктор: Фитнесът е една зала с тежести, в която могат да бъдат реализирани доста методики"}
{"url": "http://www.focus-news.net/news/2019/01/27/2616867/vitseprezidentat-iliyana-yotova-utre-shte-predstavya-svoyata-kontseptsiya-za-politika-kam-balgarite-v-chuzhbina.html", "text": "Ще ми се на 30-ата година от демократичните промени да имаме по-друга политика към българите в чужбина и утре ще представя своята концепция. Това каза вицепрезидентът Илияна Йотова в предаването „120 минути“ по  бТВ.  Вицепрезидентът обърна внимание, че българите извън страната са над 3 млн. „Желанието ми е да ги опозная лично, да отида при тях, а не да чакам да се върнат тук. Не да правим големи и шумни мероприятия и да събираме в зала 3 на НДК тези млади хора, да им казваме някакви натруфени думички, предварително написани от някой. А да отида при тях, да им чуя личните проблеми. За мен те не са другите българи. Ние сме едно и нямаме никакво право да пилеем повече този потенциал“, заяви Йотова. Вицепрезидентът посочи, че не страда от илюзии, че всички ще се върнат. „Те вече имат своите други отношения, среда - професионална и семейна. В това няма нищо лошо. Живеем в един общ свят“, коментира тя. „Ще ми се на 30-ата година от промените вече да имаме една малко по-друга политика. Моите благодарности към тези, които пазят традициите, пеят нашите народни песни, танцуват нашите фолклорни танци. В 21 век това вече е задължително условие, но не достатъчно“, обяви вицепрезидентът. „Можем да говорим за съвместни бизнес проекти, за лоби на България навън. Защо да не идват хора с български произход тук да работят. Тези хора ще дойдат, има защо да дойдат. И всичко това трябва да бъде една добре помислена политика“, посочи Йотова. „Аз имам своята концепция. Утре по време на общата ни пресконференция с президента Радев ще я представя съвсем накратко. Това не е хвърлена ръкавица, това е нещо точно обратното“, каза още вицепрезидентът. На въпрос дали би работила с правителството, тя посочи, че това е нейно предложение е работа на Народното събрание и правителството. „Всеки, който иска да обогати тази политика, естествено, че може да разчита на моята подадена ръка“, допълни Йотова.", "date": "2019.01.27", "title": "Вицепрезидентът Илияна Йотова: Утре ще представя своята концепция за политика към българите в чужбина"}
{"url": "http://www.focus-news.net/news/2019/01/27/2616869/yens-stoltenberg-prizivat-na-donald-tramp-za-uvelichavane-na-otbranitelnite-razhodi-na-stranite-ot-nato-ima-efekt.html", "text": "Генералният секретар на Организацията на Северноатлантическия договор (НАТО) призна, че президентът на САЩ Доналд Тръмп е насърчил други страни да изразходват повече за отбраната и омаловажи опасенията на критиците, че реториката и действията на президента заплашват да подкопаят съюза, пише американското електронно издание  The Hill   \r\n\"Президентът Тръмп беше много ясен. Той е ангажиран с НАТО ... но в същото време ясно заяви, че съюзниците в НАТО трябва да инвестират повече,\" каза генералният секретар Йенс Столтенберг пред телевизионния канал Fox News, цитиран от изданието. \r\n\"Така че виждаме истински пари и реални резултати и това, че ясното послание на президента Тръмп има влияние\", каза Столтенберг. \"Съюзниците от НАТО чуха президента силно и ясно.\" \r\nВеднага след интервюто президентът Тръмп е цитирал Йенс Столтенберг и подчертал, че действията му са имали положителен ефект, признат от генералния секретар, противно на твърденията на демократите и „фалшивите новини“ \r\nСтраните членки на НАТО се договориха през 2014 г. да изразходват 2% от брутния си вътрешен продукт за отбрана до 2024 г. Но само четири от 29-те държави от Алианса вече са постигнали тази цел. НАТО заяви, че 15 са на път да постигнат целта. \r\nПо-рано медиите разпространиха новината, че Доналд Тръмп може да извади страната от НАТО, тъй като многократно е критикувал организацията. \r\nКонгресът миналата седмица с голямо двупартийно мнозинство прие законодателство, изразяващо подкрепата на Конгреса за НАТО. Демократи и много републиканци изразиха опасения, че реториката на Тръмп към НАТО може да окуражи Русия и други противници.  Юлиян Марков", "date": "2019.01.27", "title": "Йенс Столтенберг: Призивът на Доналд Тръмп за увеличаване на отбранителните разходи на страните от НАТО има ефект"}
{"url": "http://www.focus-news.net/news/2019/01/27/2616862/plyus-info-makedoniya-zapochna-zasedanieto-na-rakovodstvoto-na-vmro-dpmne.html", "text": "Двата най-висши органа на ВМРО-ДПМНЕ провеждат заседания този следобед, обсъждайки настоящата политическа ситуация в страната, президентските избори и искането за провеждане на предсрочни парламентарни избори заедно с президентските избори, пише македонското електронно издание  “Плюс Инфо“ . \r\nСесията на Изпълнителния комитет вече е приключила и в момента се провежда заседание на Централния комитет. \r\nСесиите на най-висшите партийни органи се провеждат след решението на Централния съвет на управляващата партия СДСМ да заеме окончателна позиция относно възможните предсрочни парламентарни избори през следващата седмица. Централният съвет на СДСМ упълномощи висшето ръководство на партията да реши дали предсрочните парламентарни избори да бъдат организирани заедно с президентските избори, а окончателното решение за техния кандидат за президент ще бъде взето на конгреса, който ще се проведе на 3 март. \r\nВсе още тече процедурата по издигане на кандидати за президент  в опозиционната партия ВМРО-ДПМНЕ. Окончателният избор , ще бъде направен на конгрес, който ще се проведе на 16 февруари в Струга, информира изданието.  Юлиян Марков", "date": "2019.01.27", "title": "„Плюс инфо“ (Македония): Започна заседанието на ръководството на ВМРО-ДПМНЕ"}
{"url": "http://www.focus-news.net/news/2019/01/27/2616848/nova-tv-makedoniya-ali-ahmeti-e-izpratil-otvoreno-pismo-na-matyu-nimits.html", "text": "Лидерът на Демократичния съюз за интеграция Али Ахмети е изпратил отворено писмо до дългогодишния посредник в спора за името между Македония и Гърция на ООН американеца Матю Нимиц, в което със задоволство отбелязва, че тежката задача е изпълнена, информира македонският телевизионен канал  “Нова ТВ“ . \r\nВ писмото Ахмети пише, че въпреки че не са се срещали често, те не са загубили фокуса си да \"махнат този тежък камък от раменете, въже около вратовете ни, които ни държаха като заложници в продължение на три десетилетия.\" \r\n„Днес сме тук победители. Може би изморени, но победители. Отдадени през годините и бурите, но скъпи приятелю, тази работа е завършена.“ \r\nКакто казахте, когато бъде постигнат компромис, никой не излиза да танцува, но се чувствам развълнуван от постигнатите резултати и съм убеден, че това историческо споразумение ще постави основите на взаимно доверие и добра воля и ще служи добре на Скопие и Атина по пътя към общо бъдеще ”, пише Ахмети. \r\nТой добавя, че целта на Македония е интегриране на страната в НАТО и Европейския съюз. \r\n„Това е вековно постижение и огромен напредък, но все още има работа пред нас, за да го наречем пълен успех. Ще кажем това, когато застанем рамо до рамо с нашите съюзници в голямото евро-американско семейство на НАТО. Знам, че ще бъдете с нас в този момент и в това достижение ”, пише Ахмети, като благодари на Нимиц за неговата подкрепа и отдаденост, за да завърши този спор.  Юлиян Марков", "date": "2019.01.27", "title": "„Нова ТВ“ (Македония): Али Ахмети е изпратил отворено писмо на Матю Нимиц"}
{"url": "http://www.focus-news.net/news/2019/01/27/2616870/ministar-krasimir-valchev-shte-poseti-uchilishtata-v-oblast-targovishte-na-28-yanuari.html", "text": "Министърът на образованието и науката Красимир Вълчев ще посети на 28 януари Първо ОУ „Христо Ботев“ в Търговище, което е изцяло модернизирано със средства от ОП „Региони в растеж“. Това съобщиха от пресцентъра на  МОН . На тържеството са поканени и представители на медиите, пред които министърът ще направи изявление след 13.00 часа.  \r\nПо-късно Красимир Вълчев ще бъде в ОУ „Христо Ботев“ в село Камбурово, където е ремонтиран физкултурният салон. Той ще посети и Професионалната гимназия по транспорт и лека промишленост в Омуртаг.  \r\nМинистър Вълчев ще проведе работна среща с директори на детски градини и училища, представители на местната власт и на синдикатите от региона.  \r\nПо-рано в понеделник, в 10.00 часа, министър Красимир Вълчев заедно с министъра на здравеопазването Кирил Ананиев ще присъстват на откриването на Център по интервенционална рентгенология в УМБАЛ „Света Марина“ във Варна.", "date": "2019.01.27", "title": "Министър Красимир Вълчев ще посети училищата в област Търговище на 28 януари"}
{"url": "http://www.focus-news.net/news/2019/01/27/2616868/stela-semerdzhieva-psiholog-za-spravyaneto-s-panik-atakata-se-izpolzvat-kombinirani-metodi-kato-relaksatsii-dihatelni-praktiki-progresivna-muskulna-relaksatsiya-i-desensibilizatsiya.html", "text": "Използват се комбинирани методи, които служат за справяне с това състояние като различни видове релаксации, дихателни практики, прогресивна мускулна релаксация и десенсибилизация, което означава стимулиране или привикване към някой телесен симптом на паника в една по-защитена среда, когато човек е малко по-спокоен. Използват се и различни визуализации. Това каза за  Радио „Фокус“ - Бургас  психологът Стела Семерджиева. „Освен практикуването на тези техники е необходимо паралелно с това човек малко по-малко да започне с помощта на психолог да търси дълбоките и нерешени проблеми, които са вътре в него, тези, които са някъде там захвърлени или така да се каже „заметени под килима“, тези които е забравил и очаква да се разрешат от само себе си , т.е. необходимо е едно дълбоко вглеждане и цялостно пренареждане отвътре“, каза още Семерджиева. На въпроса дали могат ли паник атаките да се лекуват с лекарства, тя отговори, че медикаментозното лечение и медикаментите, които са изписани от лекар, са необходими при много тежки прояви на психическо разстройство. Такива, които са съпроводени с ежедневни пристъпи, които не позволяват, както казах, нормалното функциониране на човека. „Но лекарствата могат само да облекчат симптомите“, уточни психологът. По думите й психологическите методи са тези, които дават възможност на човека да изследва дълбоките причини за това състояние и да открие поведенческите модели, които така да се каже го саботират и отключват това състояние. \r\nДеница ДИМИТРОВА", "date": "2019.01.27", "title": "Стела Семерджиева, психолог: За справянето с паник атаката се използват комбинирани методи като релаксации, дихателни практики, прогресивна мускулна релаксация и десенсибилизация"}
{"url": "http://www.focus-news.net/news/2019/01/27/2616873/pregled-na-mezhdunarodnite-novini-do-18-chasa-agentsiya-fokus.html", "text": "Русия отбеляза 75 години от края на Блокадата на Ленинград с военен парад и възпоменателни чествания, предава  AFP . \r\nТанкове и ракетни системи за противовъздушна отбрана минаха през сърцето на Санкт Петербург в неделя. Така, известен преди като Ленинград руски град, отбеляза 75-та годишнина от края на Блокадата на града по време  на Втората световна война, която отне живота на повече от 800 000 души. \r\nЗа първи път военна техника и знамена от времето на войната и съвременни военни машини и въоръжения преминаха край Ермитажа, за да отбележат края на обсадата на Ленинград. Президентът Владимир Путин, родом от Санкт Петербург, не присъства на  Парада на покрития със сняг Дворцов площад, но посети мемориалното Пискарьовско гробище и няколко други събития, предава агенцията. \r\nВ парада участваха повече от 2500 военнослужещи в модерни и автентични униформи, включително кожени палта и ботуши при температури от  минус 11 градуса по Целзий, информира AFP. \r\n*** „Европейските страни трябва се откажат от ултиматума, призоваващ за нови избори във Венецуела в рамките на осем дни“. Това заяви президентът Николас Мадуро в интервю за турския телевизионен канал CNN Turk, цитиран от  TACC . \r\n\"Европа отново прави грешка по отношение на Венецуела. Те игнорират нашата история, въпреки нашата 200-годишна свобода. Гордеем се с нашата свобода, кръвта на нашите освободители тече в нашите вени“. - каза Мадуро. \r\nПрезидентът на Венецуела отбеляза, че лидерът на венецуелската опозиция Хуан Гуайдо, който се е обявил за изпълняваш длъжността президент на страната, \"нарушава всички възможни закони и конституцията\". \"Аз не съм съдия, съдът ще реши какви стъпки трябва да се предприемат, за да се гарантира сигурността на нашата страна и нашата конституция,\" каза той. В допълнение, Мадуро припомни, че \"в близко бъдеще ще се проведат парламентарни избори в страната\", а следващите президентски \"избори ще се проведат през 2020 г.\". \r\nМадуро също така каза, че американският президент Доналд Тръмп подценява Венецуела, Латинска Америка и останалия свят. \r\nМадуро каза, че е отворен за диалог, но когато е попитан от кореспондент на CNN Turk за възможна среща с Тръмп, той отговаря, че \"[подобна среща] не е невъзможна, но е малко вероятно да се случи.\" Лидерът на латиноамериканската страна призна, че не е изненадан от телефонния разговор на турския президент Тайип Ердоган, който го подкрепи на фона на събитията във Венецуела. \"Не, за мен това не беше изненада. Господинн Ердоган е смел човек, който уважава ценностите\", каза Мадуро. \r\n*** Правителството на Обединеното кралство обмисля възможността, в случай на масови безредици, при Брекзит без споразумение, да бъде въведено  военно положение на територията на цялото Обединено Кралство, пише неделното издание на авторитетния вестник  The Times .  \r\nПозовавайки се на информирани източници в секретариата на британския кабинет, публикацията съобщава, че всички възможни сценарии в момента се разработват в правителствените структури, ако Обединеното кралство напусне Европейския съюз на 29 март, без споразумение с Брюксел за условията за по-нататъшно сътрудничество между двете страни. Някои от вариантите предполагат извънредно или дори военно положение в съответствие със  Закона за извънредни ситуации от 2004 г. \r\nТова ще даде възможност на властите да обявят комендантски час, да конфискуват имущество, да налагат забрани за пътуване и да използват войски, когато има заплаха за живота, здравето и безопасността на населението, както и да осигурят непрекъснато снабдяване с вода, храна, енергия и гориво. Спешните мерки, предприети в такива ситуации, могат да противоречат на действащите британски закони, с изключение на Закона за правата на човека. \r\nСпоред един от източниците на вестника властите са най-загрижени за бунтовете в случая с хаотичен Брекзит без споразумение и  че в резултат на размириците проблемите с доставките на храни и наркотици от Европейския съюз към Обединеното кралство могат да се изострят. \r\nВестникът съобщава също, че допълнителни доставки на храна, гориво и боеприпаси са били изпратени на британските военни бази в Кипър, Фолклендските острови и Гибралтар в случай на проблеми с доставките след Брекзит. \r\n*** Италианският вътрешен министър Матео Салвини заяви в неделя, че събира правни доказателства срещу екипажа на спасителен кораб, плаващ под холандски флаг, на фона на нарастването на призивите мигрантите да бъдат допуснати, предава  AFP . \r\n\"Имаме конкретни данни, за да декларираме, че капитанът и екипажът на Sea Watch 3 са изложили на опасност живота на хората на борда, като не се подчинили на точните указания преди няколко дни да ги оставят в най-близкото пристанище, а не в Италия!\" той каза. \r\n\"Доказателствата ще бъдат предадени на съдебните органи\", каза той, обвинявайки капитана и екипаж в \"престъпление и явно желание да използват тези имигранти в политическа битка\". \r\nСалвини отказа да отвори пристанищата за мигрантите, спасени в Средиземно море преди повече от седмица, като каза, че корабът е имал възможност да акостира, докато е плавал през либийски, тунизийски и малтийски води. \r\n\"Министърът на вътрешните работи събира доказателства, за да прецени дали да повдигне обвинения срещу целия екипаж на Sea Watch 3 за фаворизиране на нелегалната имиграция,\" съобщиха от министерството. \r\n*** В Освиенцим почетоха паметта на жертвите от Холокоста, предава  TACC . \r\nСлед основната церемония членовете на официалните делегации, бивши затворници и представители на международни организации отидоха до паметника, издигнат в края на релсите, по който затворниците са били довеждани до лагера Аушвиц-Биркенау. Тази жп линия води до глух коловоз и завършва в лагера, който днес символизира стотици хиляди жертви на Холокоста. Пред паметника има 23 табели с надписи на различни езици според броя на страните, чийто поданици са били изпращани  в лагера. На руски език можете да прочетете: \"Нека да бъде вечен викът на отчаяние и предупреждение за човечеството, това е мястото, където нацистите унищожиха около един и половина милиона мъже, жени и деца, предимно евреи от различни европейски страни.\" \r\n*** Израелският премиер Бенямин Нетаняху заяви  в неделя, че Израел признава лидера на опозицията Хуан Гуайдо за държавен глава  на Венецуела, предава  TACC . \r\nСпециално видео съобщение от ръководителя на правителството по тази тема беше публикувано в социалната мрежа „Фейсбук“ от неговия офис. \r\n\"Днес Израел се присъединява към Съединените щати, Канада и повечето страни от Латинска Америка и Европа. Днес обявявам, че признаваме новото ръководство на Венецуела\", каза Нетаняху във видеото.", "date": "2019.01.27", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/27/2616874/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични контролно-пропусквателни пунктове. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Румъния, Турция, Гърция и Македония трафикът е нормален на всички гранични контролно-пропускателни пунктове.", "date": "2019.01.27", "title": "ГД „Гранична полиция“: Нормален е трафикът на всички гранични  пунктове"}
{"url": "http://www.focus-news.net/news/2019/01/27/2616872/vitseprezidentat-iliyana-yotova-ne-e-vazhno-koy-kolko-deputati-shte-izprati-v-evroparlamenta-a-te-da-znayat-koy-e-obshtiyat-balgarski-interes.html", "text": "Не е важно кой колко евродепутати ще изпрати, а те да знаят кой е общият български интерес. Това каза вицепрезидентът Илияна Йотова в предаването „120 минути“ по  бТВ . „Знаете ли колко много ми липсва думичката съгласие. Прекалено много се намразихме в България. Сега предстоят европейски избори. Много жалко би било, ако допуснем някаква партизанщина да ни завладее. Отново някакви дребни, вътрешни проблемчета. Надскачане между партиите“, коментира тя. „България ще прави четвъртите подред избори за ЕП. Сигурна съм, че има поне 7 точки, в които можем да отидем с еднакви позиции“, посочи вицепрезидентът и обясни, че това може да се постигне независимо от партийните различия. На въпрос каква кампания очаква, Йотова заяви, че не очаква позитивна. „Очаквам кампания, която ще се води повече на национален терен. Не е важно кой колко евродепутати ще изпрати в крайна сметка. Важното е тези хора да знаят кой е общият български интерес. Искам да кажа добра дума за сегашния състав на българската делегация в ЕП. На няколко пъти ние сме били дори повече на висотата, отколкото е националната ни политика“, допълни още вицепрезидентът. „Това е моето пожелание и към колегите, които ще бъдат от май месец нататък тази година в европейските институции“, каза още Йотова и уточни, че българският интерес трябва да бъде съхраняван и развиван.", "date": "2019.01.27", "title": "Вицепрезидентът Илияна Йотова: Не е важно кой колко депутати ще изпрати в европарламента, а те да знаят кой е общият български интерес"}
{"url": "http://www.focus-news.net/news/2019/01/27/2616871/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” (АПИ) .  І. Метеорологична обстановка: \r\nТемпературите са в интервала от - 1° до + 12°. \r\nВремето над страната е предимно ясно. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nВременно е ограничено движението по път III – 108 АМ Струма - с. Рибник от км 0+000 до км 2+500  за МПС над 12 т. поради ремонтни дейности.Участъка е сигнализиран с пътни знаци. Срок до 28.02.2019 г. ІІI.Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Превала“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Предел“ - отворен за всички МПС;  \r\n- „Пампорово“ – задължително с вериги, забранен за всички МПС над 3,5 т. \r\n- „Рожен“ - забранен за МПС над 12 т. както и тегленето на ремаркета и полуремаркета.  \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДвижението по път I-1 от Симитли –  Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асвалтовата настилка. Участакът е сигнализиран с пътни знаци.Водачите да се движат с повишено внимание и съобразена скорост в свободната лента съобразно създадената организация на движение. Срок до 29.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т.  поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 28.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 28.01.2019 г. \r\nПът ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 28.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът III-623:  Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци.  \r\nОбходен маршрут: път I-6 и по път III-6233 Байкалско – Блатешница.  Срок до 28.01.2019 г.      \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът II-861: Временно движението по път ІІІ-861 Юговско ханче - Лъки се осъществява в една лента поради срутена скална маса. Участъка е сигнализиран с пътни знаци. Срок до 28.01.2019 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Път II – 37 Батак – Доспат ограничено движение на МПС с маса над 12 т. с ремаркета и полуремаркета. Срок до 28.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 28.01.2019 г. \r\nПът-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 28.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.27", "title": "Актуална пътна обстановка"}
{"url": "http://www.focus-news.net/news/2019/01/27/2616866/blagoevgrad-ostava-ogranichenieto-za-tovarni-avtomobili-nad-12-tona-na-prohoda-papaiz-chair.html", "text": "Остава ограничението за товарни автомобили над 12 тона на прохода Папаиз чаир. Това съобщиха за  Радио „Фокус“- Пирин  от Областно пътно управление- Благоевград. Причината за ограничението е снегонавяване и почистване на пътните участъци. През деня не е имало регистрирани тежки пътни инциденти. Повишена е опасността от падащи камъни в района на Кресненоско дефиле. В цялата област се наблюдава зимна и снежна обстановка. Пътните настилки са мокри, хлъзгави и заснежени като се обработват. На по-високите и усойни места се наблюдава намалена видимост поради мъгла. На места пътните настилки са заледени и хлъзгави. \r\nЛора КАЛЧЕВА", "date": "2019.01.27", "title": "Благоевград: Остава ограничението за товарни автомобили над 12 тона на прохода Папаиз чаир"}
{"url": "http://www.focus-news.net/news/2019/01/27/2616876/tass-v-haga-vzriv-na-gaz-e-razrushil-tri-zhilishtni-sgradi.html", "text": "В Хага взрив на газ е разрушил три жилищни сгради, съобщава RTL News, цитирана от  ТАСС    \r\nСпоред европейската медия под развалините има затрупани хора, като броят им не се уточнява. Според първоначалните хипотези причината за инцидента е взрив на битов газ.  Юлиян Марков", "date": "2019.01.27", "title": "ТАСС: В Хага взрив на газ  е разрушил три жилищни сгради"}
{"url": "http://www.focus-news.net/news/2019/01/27/2616878/kyustendil-93-e-ravnishteto-na-bezrabotitsa-na-teritoriyata-na-direktsiya-byuro-po-truda.html", "text": "9,3 % е равнището на безработица на територията на Дирекция „Бюро по труда” – Кюстендил. Това съобщи за  Радио „Фокус” – Кюстендил  Юлиан Карпузов, временно изпълняващ длъжността на директор на Дирекция „Бюро по труда” – Кюстендил. Данните сочат, че броят на регистрираните безработни лица от общините Кюстендил, Невестино и Трекляно е 2475 души. 9,2 % е равнището на безработица на територията на община Кюстендил, 14,3 % е безработицата в община Невестино, а в община Трекляно равнището на безработица е 10,6 %. По професионален признак най-висока е безработицата при хората без специалност и професия – 54,2 % от общия брой регистрирани. Следват специалистите и тези с работническа професия. Данните сочат, че хората със средно и специално образование са най-много – 34,7 5 от общия брой регистрирани лица. След тях се нареждат тези с начално образование и хората с основно образование. В дирекцията са регистрирани като безработни лица и 249 души с висше образование, което е 10,1 % от общия брой регистрирани лица, останали без работа, но активно търсещи такава. \r\n„Преработващата промишленост, търговията и хотелиерството търсят най-много персонал в Кюстендил“, посочи Юлиан Карпузов. По думите му сред секторите, предлагащи най-много свободни работни места за безработни лица на територията на общините Кюстендил, Невестино и Трекляно, са социалните и административните дейности, както и образованието. Данните на дирекцията сочат, че в рамките на един месец работа са си намерили 136 души, като над 80 % от тях са наети на първичния трудов пазар, от работодатели. 27 души са започнали работа на места, осигурени чрез Оперативна програма „Развитие на човешките ресурси”. 234 души е входящият поток в Дирекция „Бюро по труда” – Кюстендил за един месец, а изходящият е 230 лица. За месец време са заявени 30 нови свободни работни места, като 7 от тях са по субсидинара заетост. \r\nВенцеслав ИЛЧЕВ", "date": "2019.01.27", "title": "Кюстендил: 9,3% е равнището на безработица на територията на Дирекция „Бюро по труда”"}
{"url": "http://www.focus-news.net/news/2019/01/27/2616879/predstoyashti-mezhdunarodni-sabitiya-za-28-yanuari-agentsiya-fokus.html", "text": "***  Австралийският министър на отбраната ще се обърне пред форума на международния институт за Стратегически изследвания \r\n***  Разпит на двете жени от Северна Корея, обвинени в убийството на полубрата на Ким Чен-ун в Малайзия през 2017 година с нервно-паралитично вещество  \r\n***  Посещение на Агнес Каламард – експерт по правата на човека във връзка  с убийството на саудитския журналист Джамал Хашоги \r\n***  Посещение на либийския премиер Файез ал-Сарадж \r\n***  Посещение на външния министър на Казахстан Бейбут Атамкулов \r\n***  Бразилският президент Жаир Болсонаро постъпва в болница за операция", "date": "2019.01.27", "title": "Предстоящи международни събития за  28 януари  (Агенция \"Фокус\")"}
{"url": "http://www.focus-news.net/news/2019/01/27/2616877/aktsenti-v-sutreshniya-blok-dobro-utro-balgariya-na-radio-fokus-na-28-yanuari.html", "text": "Нормализира ли се обстановката в област Смолян, има ли транспортни ограничения, бедстващи хора и места без електрозахранване, в сутрешния блок на Радио „Фокус“ отговорите ще получим от Славка Чакърова, кмет на община Чепеларе и Николай Мелемов на община Смолян. Какво би било бъдещето на правителството без патриотите, има ли енергия левицата да стане алтернатива на управлението след националния конгрес, как ще се позиционират малките партии преди предстоящите избори, тези и още въпроси ще коментираме с Първан Симеонов, социолог и директор на „Галъп интернешънъл“. За Бюджет 2019 и предстоящите проекти, както и какво следва след отмяната на решението на Министерския съвет за промени в действащия План за управление на Национален парк „Пирин\" от Върховният административен съд, ще разговаряме с кмета на община Банско Георги Икономов. Състезание по нареждане на пъзели ще се проведе в Асеновград. Събитието се организира за първи път в града. Повече за правилата и целите на организаторите, ще научим от репортажа на колегата Тони Михайлов от Радио „Фокус“ – Пловдив. Електронната система за кандидатстване в детските заведения в община Добрич скоро ще бъде отворена за подаване на заявления. С повече информация ще чуем зам.-кмета \"Хуманитарни дейности\" д-р Емилия Баева. Над 3000 деца и ученици от Варна са обхванати от общинските програми за профилактика и рехабилитация на общественото здраве през последната година. Темата допълва Сияна Бухларска, стажант-репортер, РФ Варна. \r\nТези и още теми - в сутрешния блок  „Добро утро, България“ на Радио „Фокус“  от 6.00 до 10.00 часа, с водещ Елеонора Чолакова.", "date": "2019.01.27", "title": "Акценти в сутрешния блок „Добро утро, България“ на Радио „Фокус“ на 28 януари"}
{"url": "http://www.focus-news.net/news/2019/01/27/2616845/smolyan-po-patya-za-studenets-se-e-obrazuvala-golyama-tapa-ot-avtomobili.html", "text": "Тежка е пътната обстановката в участъка Смолян - Пампорово, съобщи слушател на  Радио „Фокус“ . Пътят през прохода Рожен е почистен до асфалт и се преминава спокойно. По пътя за Студенец се е образувала голяма тапа от автомобили.", "date": "2019.01.27", "title": "Смолян: По пътя за Студенец се е образувала голяма тапа от автомобили"}
{"url": "http://www.focus-news.net/news/2019/01/27/2616881/varna-rb-pencho-slaveykov-predlaga-na-chitatelite-vaucheri-s-otstapka-za-gostuvashtiya-balet-nestinarka.html", "text": "Читателите на Регионалната библиотека „Пенчо Славейков“ във Варна, които проявяват интерес към българската литература, могат да ползват ваучери за отстъпка от цената на билета за предстоящото представяне на балета „Нестинарка“. Това съобщи за  Радио „Фокус“ – Варна  главният библиотекар в културната институция Кристиана Димчева. По думите й инициативата се провежда във връзка с гостуващата изложба „Фрески и звуци”, посветена на 110 години от рождението на Марин Големинов и предстоящия спектакъл на Старозагорската опера по едноименното произведение във Варна. Всички жители и гости на града, които имат читателски карти могат да получат ваучерите от заемната служба в библиотеката. С тях може да се ползва отстъпка от пет лева от цената на билетите. Балетът по музика на Марин Големинов „Нестинарка“ ще бъде представен на 30 януари от 19 часа на Основна сцена в Държавната опера. \r\nДиана СТОЕВА", "date": "2019.01.27", "title": "Варна: РБ „Пенчо Славейков“ предлага на читателите ваучери с отстъпка за гостуващия балет „Нестинарка“"}
{"url": "http://www.focus-news.net/news/2019/01/27/2616883/yeni-safak-turtsiya-satelitni-snimki-razkrivat-vazmozhna-sauditska-raketna-programa.html", "text": "Сателитните изображения показват, че Саудитска Арабия тества програма за балистични ракети във военна база разположена във вътрешността на Кралството, съобщават американски медии, цитирани от турския вестник  Yeni Safak . \r\nСнимките показват, че Рияд може не само да тества, но и да произвежда балистични ракети, коментира изданието. \r\nСателитните снимки, публикувани миналия ноември, показват достатъчно големи структури, където може да се призвеждат  балистични ракети. \r\nМиналата година де-факто владетелят на Саудитска Арабия, престолонаследникът Мохамед бин Салман, обеща да разработи ядрени оръжия, ако Иран направи това, припомня вестника. \r\nБалистичните ракети са способни да пренасят ядрени бойни глави до цели, разположени на хиляди километри. \r\nДлъжностни лица в Рияд и саудитското посолство във Вашингтон не са отговорили на искания за коментар, коментират американските медии.  Юлиян Марков", "date": "2019.01.27", "title": "Yeni Safak (Турция): Сателитни снимки разкриват възможна саудитска ракетна програма"}
{"url": "http://www.focus-news.net/news/2019/01/27/2616882/predstoyashti-sabitiya-v-stranata-za-28-yanuari-agentsiya-fokus.html", "text": "***   \r\nОт 10.30 часа президентът Румен Радев и вицепрезидентът Илияна Йотова ще дадат пресконференция по повод втората годишнина от встъпването си в длъжност.  \r\n***   \r\nВ 09.00 часа министърът на здравеопазването Кирил Ананиев ще посети Специализираната болница за активно лечение на онкологични заболявания „Д-р Марко Марков“ – Варна.  От 10.00 часа здравният министър Кирил Ананиев и образователният министър Красимир Вълчев ще присъстват на откриването на Център по интервенционална рентгенология в УМБАЛ „Св. Марина“ – Варна. В 10.45 часа в пресцентъра на УМБАЛ „Св. Марина“ ще се проведе брифинг. \r\n***   \r\nВ 12.30 часа министърът на здравеопазването Кирил Ананиев и министърът на образованието и науката Красимир Вълчев ще присъстват на откриването на реновираното ОУ „Христо Ботев“. Министър Вълчев ще направи изявление след 13.00 часа. По-късно Красимир Вълчев ще бъде в ОУ „Христо Ботев“ в село Камбурово, където е ремонтиран физкултурният салон. Той ще посети и професионалната гимназия по транспорт и лека промишленост в Омуртаг. \r\n***   \r\nОт 13.30 часа ръководството на ПП АБВ ще даде пресконференция в централата на партията на улица „Врабча“ 23. Темите на пресконференцията ще са позицията на ПП АБВ по ситуацията във Венецуела с предложение пред българските институции и провалените две фази от процедурата Open Season на „Булгартрансгаз“.  \r\n***   \r\nОт 14.30 часа в Дома на Европа еврокомисарят Валдис Домбровскис ще проведе диалог с граждани на тема „България по пътя към еврото\". В дискусията ще се включат също министърът на финансите Владислав Горанов, българският евродепутат Ева Майдел и Иван Шрамко, бивш гуверньор на Словашката национална банка. \r\n***   \r\nОт 10.00 часа 5 състав на Специализирания наказателен съд ще гледа делото срещу Петър М., Адам П. , Любомир Д. и др. за безстопанственост в особено големи размери.  \r\n***   \r\nОт 10.00 часа 6 състав на Специализирания наказателен съд ще гледа делото срещу Методи И. за изнудване.  \r\n*** \r\nОт 10.00 часа 8 състав на Софийския градски съд ще гледа делото срещу Николай Ненчев. \r\n*** \r\nОт 10.00 часа 30 състав на Софийския градски съд ще гледа делото срещу бившия дeпутат Илия Илиев и Иван Тодоров за купуване на гласове.  \r\n***   \r\nВ 11.00 часа в конферентната зала на Руския културно-информационен център (3-и етаж, зала 305) ще се състои презентация на програмата, която дава възможност за получаване на безплатно образование в Русия. \r\n*** \r\nОт 11.00 часа 7 състав на Специализирания наказателен съд ще гледа делото срещу Иван И., Христо Г., Ани И. и др. за образуване и ръководене на организирана престъпна група.  \r\n*** \r\nОт 11.00 часа 4 състав на Специализирания наказателен съд ще гледа делото срещу Даниел Б., Илиян С., Мартин С., Михаил С. и Стелиан Л. за образуване и ръководене на организирана престъпна група.  \r\n*** \r\nОт 13.30 часа 16 състав на Специализирания наказателен съд ще гледа делото срещу Добромир М., Георги А., Петър Я. за образуване и ръководене на организирана престъпна група.  \r\n*** \r\nОт 13.30 часа 10 състав на Специализирания наказателен съд ще гледа делото срещу Никола Б., Билян К. и Любомира И. за образуване и ръководене на организирана престъпна група.  \r\n*** \r\nОт 14.30 часа ІV-А въззивен състав на Софийския градски съд ще гледа делото срещу Емил Джасим и ПИК нюз ЕООД. \r\n***   \r\nОт 18.00 часа в галерия „Академия“ в Националната художествена академия ще бъде открита изложба с творби от колекцията на Софийския университет „Св. Климент Охридски”. \r\n***   \r\nОт 18.00 часа  в Мраморно фоайе на Столична библиотека  ще бъде представена стихосбирката „Миг като вечност“.  \r\n*** \r\nОт 19.00 часа в кино „Люмиер Лидл“ ще се състои прожекция на филма „Бохемска рапсодия“. \r\n*** \r\nВ 11.00 часа в сградата на общината кметът д-р Емил Караиванов ще даде редовна пресконференция. \r\n***   \r\nОт 11.00 часа в клуба на ПП ГЕРБ на ул. „Г. Бенковски”, народният представител от Таня Петрова организира приемна за граждани. \r\n***  \r\nОт 10.00 часа в пресклуба на БТА ръководството на Българския лекарски съюз ще даде становище по темата за насилието върху лекарите и ще представи решенията на УС на организацията след провелото се заседание.  \r\n***   \r\nОт 11.00 часа в зала „Царевец“ в хотел „Премиер“ заместник-министърът на труда и социалната политика Зорница Русинова ще открие Информационен ден по процедура „Патронажна грижа за възрастни хора и лица с увреждания – Компонент 2\" на Оперативна програма „Развитие на човешките ресурси“. В 11.45 часа зам.-министър Зорница Русинова ще посети Общностен център за деца и родители „ЦАРЕВГРАД“. По време на посещението зам.-министърът ще представи пред медиите философията на промените чрез Законопроекта за социалните услуги. \r\n***  \r\nОт 14.00 часа в зала 314 на Областна администрация - Велико Търново ще се проведе заседание на Постоянната комисия по заетостта към Областния съвет за развитие. По време на заседанието ще бъдат обсъдени предложенията за държавен план-прием за учебната 2019/2020 г. за училищата в областта.  \r\n*** \r\nОт 11.00 часа официално ще бъде открита обновената сграда на Дирекция „Социално подпомагане\" в Горна Оряховица. \r\n***   \r\nОт 09.00 до 13.30 часа в офиса на ПП ГЕРБ по бул. „25 септември” №3 (срещу „Стара къща”) народният представител Даниела Димитрова ще има приемен ден. От 11.00 часа  Димитрова ще проведе среща с жителите на село Стефан Караджа. \r\n***   \r\nОт 10.00 ди 12.00 часа в офиса на ПП ГЕРБ, ул. „България\" 57, Сити център, партерен етаж, народният представител вицеадмирал Пламен Манушев ще има приемен ден. В разговорите ще участват също общинският ръководител на ГЕРБ-Каварна Йордан Стоянов и общинските съветници от ПП ГЕРБ. \r\n***   \r\nОт 09.30 часа ще се проведе заседание на Общинския съвет, на което на първо четене ще бъде обсъден бюджетът и инвестиционната програма на Общината за 2019 година. \r\n***   \r\nВ 17.00 часа в зала 109 в Дом „Преслав“ ще бъде представена пътуващата изложба „140 години от Учредителното събрание и приемането на Търновската конституция“.  \r\n*** .  \r\nВ 9.30 часа в зала 1 на Апелативния съд ще се проведе заседание по делото, с което 58-годишният И. Р. обжалва присъда от 1 година и 4 месеца лишаване от свобода условно с изпитателен срок от 4 години, както и отнемане на свидетелство за правоуправление на МПС за период от 4 години. Той е признат за виновен, че при управление на лек автомобил по непредпазливост е причинил смъртта на 75-годишна жена. \r\n*** \r\nВ 12.00 часа в офиса на НФСБ на бул. „Шести септември“ пресконференция по актуални градски теми ще направят народният представител от „Обединени патриоти“ Славчо Атанасов, председателят на групата общински съветници на „Патриотичен фронт“ в ОбС – Пловдив Слави Георгиев и председателят на НФСБ – Пловдив и общински съветник Костадин Гаров.  \r\n*** \r\nВ 13.00 часа в зала 1 на Апелативния съд ще се проведе заседание по делото, с което подсъдимият Ц.А./22г./ обжалва пред Апелативен съд – Пловдив 17-годишна присъда за убийство. Пловдивският окръжен съд е признал Ц. А. за виновен в това, че на 22.06.2017 г., в апартамент на ул. „Ландос“ в Пловдив, умишлено е умъртвил баща си, като деянието е извършено по особено мъчителен начин за убития и с особена жестокост.  \r\n*** \r\nВ 17.00 часа в Градската художествена галерия, като заключителна част от изложбата „Необозримо за Кольо К.“, ще бъде представен луксозен, двуезичен каталог, посветен на творбите на Кольо Карамфилов.  \r\n***   \r\nОт 9.30 часа в храм „Св. Николай Чудотворец” ще бъде проведен Празничен водосвет и панихида за загиналите руски войни и български опълченци, по повод Деня на Разград.  \r\n***   \r\nОт 11.00 часа в залата на Общински съвет-Разград ще се състои тържествена сесия, посветена на 28 януари – Ден на Разград.  \r\n***   \r\nОт 17.00 часа в Славейковото училище ще бъде представена изложбата „Няма по – свято от Свободата”.  \r\n***   \r\nОт 13.00 часа в централното фоайе на училището ще се състои церемония \"Официално откриване\" на обновеното I ОУ \"Христо Ботев\".  \r\n***   \r\nОт 16.30 часа на площад „Възраждане” ще се състои ритуалът за поднасяне на венци и цветя „Поклон пред Освободителите“, с празнични илюминации.  \r\n***   \r\nОт 18.00 часа в залата на НЧ „Развитие 1869“ще се проведе церемония  за удостояване със званието „Почетен гражданин на Разград”.  \r\n***  \r\nОт 17.30 часа в салона на ПБНЧ „Еленка и Кирил Д. Аврамови – 1856“ ще се състои официалната церемония по награждаване на най-добрите спортисти на община Свищов за 2018 година.   \r\n***   \r\nОт 11.00 часа в РБ „Захарий Княжески“ ще бъде открита нова зона за младежи.  \r\n***   \r\nОт 18.30 часа в концертна зала  на НЧ „Св. Климент Охридски 1858“ с празничен концерт ще бъдат отбелязани 161 г. от създаването на читалището.  \r\n***   \r\nОт 19.30 часа в бирария „Колобри на бирата\" (адрес: \"Митрополит Методи Кусев №1\", Стара Загора ) ще се проведе поредната беседа от инициативата „Приказки за Стара Загора\".  \r\n***   \r\nОт 09.00 часа в зала 304 ще се състои заседание на ПК „Младежки дейности и спорт”.  \r\n***   \r\nОт 13.30 часа в зала 203 ще се състои заседание на ПК „Европейски проекти, международно сътрудничество и взаимодействие с НПО”.  \r\n***   \r\nОт 14.00 часа в зала 203 ще се състои заседание на ПК „Правна и опазване на обществения ред”.  \r\n***   \r\nОт 16.00 часа в зала 203 ще се състои заседание на ПК „Бюджет и финанси”.  \r\n***   \r\nОт 13.00 часа в Регионалния пресклуб на БТА пресконференция ще дадат делегатите на конгреса на БСП от област Хасково.", "date": "2019.01.27", "title": "Предстоящи събития в страната за 28 януари (Агенция „Фокус“)"}
{"url": "http://www.focus-news.net/news/2019/01/27/2616863/smolyan-situatsiyata-s-elektrozahranvaneto-v-rodopite-postepenno-se-normalizira-vazstanoveno-e-snabdyavaneto-v-golemite-naseleni-mesta.html", "text": "Обстановката с електрозахранването в Смолянска област постепенно се нормализира. Екипи на дружеството продължават работа по отстраняването на повредите - счупени стълбове и проводници от електроразпределителната мрежа вследствие на снеговалежа и множество паднали дървета. Това съобщиха от пресцентъра на  EVN България . Всички по-големи населени места имат електрозахранване. Екипите на Електроразпределение Юг успяха да възстановят електрозахранването за Борино и Доспат. Чрез мобилен агрегат дружеството осигурява и водоподаването за Борино. В Сърница продължават също да функционират 5 броя мобилни генератора. Без захранване към момента остават малки села и махали, основно в труднодостъпни райони.", "date": "2019.01.27", "title": "Смолян: Ситуацията с електрозахранването в Родопите постепенно се нормализира, възстановено е снабдяването в големите населени места"}
{"url": "http://www.focus-news.net/news/2019/01/27/2616886/targovishte-obshtinata-organizira-proyavi-za-chestvaneto-na-141-godini-ot-osvobozhdenieto-na-grada.html", "text": "На 29 януари Община Търговище организира прояви, посветени на 141 години от Освобождението на Търговище. Това съобщиха от  Общината . Честването ще започне в 11.00 часа на площад „Свобода“ с ритуал за издигане на знамената. В 11.15 ч. ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в квартал „Вароша“. В 11.45 часа ще бъде отслужена панихида в храм „Св. Успение на Пресвета Богородица“. В 17.30 часа от централния площад ще тръгне Факелно шествие, което ще премине по ул. „Васил Левски“ и ул. „Шипка“ до Морената. То ще бъде предвождано от ученици от Първо ОУ „Христо Ботев“. Ръководството на Община Търговище призовава всички съграждани да отдадем заедно почит пред подвига на предците ни, борили се и паднали за свободата на града ни.  В проявите ще вземат участие също Духовият оркестър към Община Търговище и Фанфарният оркестър към Първо ОУ „Христо Ботев“.  Очаква се официален гост да бъде генералният консул на Руската федерация в град Русе Андрей Громов. Честванията ще приключат в 18.30 часа, когато небето над Търговище ще бъде осветено от празнична заря.", "date": "2019.01.27", "title": "Търговище: Общината  организира прояви за честването на 141 години от Освобождението на града"}
{"url": "http://www.focus-news.net/news/2019/01/27/2616888/sport-f1-sa-podali-zayavka-za-prava-za-sastezanie-vav-filipinite.html", "text": "Формула 1 се готви за ново състезание в Източна Азия и по-конкретно на Филипините. На 7 януари от Либърти Медия са подали заявка за права върху названията \"Гран при на Филипини\" и \"Гран при на Манила\". Те се отнасят до 7 категории, които включват спортни прояви, излъчване, дрехи и печатни материали. \r\nЯсен е стремежът на американската компания да разширява пазара и популярността на Формула 1, а запазването на търговските марки е първата крачка, въпреки че стартовете не могат да бъдат повече от 25 на година.", "date": "2019.01.27", "title": "Спорт: Ф1 са подали заявка за права за състезание във Филипините"}
{"url": "http://www.focus-news.net/news/2019/01/27/2616887/karanikolov-zlatev-domuschiev-veche-nyama-napadki-ms-e-mediatorat.html", "text": "Златев-Домусчиев, вече няма нападки, МС е медиаторът. Това каза Емил Караниколов, министър на икономиката, в разговор с Илиана Беновска в седмичното обзорно политическо предаване „Беновска пита“ по Канал 3 и Радио К2. Това съобщиха от екипа на  предаването . \r\nИлиана Беновска: И имам удоволствието да поканя първия събеседник в предаването – г-н Караниколов, министър на икономиката.  \r\nЕмил Караниколов: Изключителна чест е за мен \r\nИлиана Беновска: Заповядайте! Настанете се. \r\nЕмил Караниколов: Благодаря Ви. \r\nИлиана Беновска: Г-н Караниколов, всъщност, изправете се. Може ли да ми кажете какво носите в джобовете си? \r\nЕмил Караниколов: Лична карта и лекарства за мигрена, да не споменаваме какъв продукт са. \r\nИлиана Беновска: А къде са Ви откраднатите пари от корупционния сговор, който Корнелия Нинова днес обяви, че има в министерството за прикриване на корупция?  \r\nЕмил Караниколов: Кое министерство?  \r\nИлиана Беновска: В Министерския съвет, добре, поправих се. Къде са Ви парите? Нищо ли нямате?  \r\nЕмил Караниколов: Ами вижте, ако някой има сигнали за корупция, би трябвало да ги предаде в прокуратурата, иначе е съучастник. Разбира се, в наказателното право има изключения, освен ако не му е роднина. \r\nИлиана Беновска: Заповядайте. Казвате го и като юрист, разбира се. Едно изречение само по повод това, че Елена Йончева ще прави разследване на този корупционен сговор, цитирам я буквално Корнелия Нинова, за прикриване на корупцията. \r\nЕмил Караниколов: Това е тяхно право, но още един път казвам, че ако имат такава информация, те са длъжни да я предоставят на компетентните органи.  \r\nИлиана Беновска: И така започнахме от последния сет на темите, които бях обявила – политиката в икономиката. Второто, което излезе от конгреса на БСП Ви е може би познато, защото това е мантра, която се повтаря от доста време. Искам точно да цитирам, г-жа Нинова призова, че сте потъпкали средния и малкия бизнес, а държавата си прехвърля отговорността и те предлагат, БСП, да върнем ролята на държавата в ключовите сектори и искаме, казва тя, в стратегически за държавата предприятия да бъдат забранени за приватизация и концесия. Вашето мнение?  \r\nЕмил Караниколов: Ами, първо, в частта приватизация много сме закъснели. Ние раздържавихме всичко. Ако преди 30 години преди да започне и масовата приватизация, боновата, касовата, всичките форми, имаше политическо решение това да не се прави, да се запазят предприятията. Вероятно това сега щеше да е добре, но задавам въпроса защо тогава го направихме. Тогава аргументите са били, че тези предприятия не могат да издържат на конюнктурата световната и фалират. Спомняте си и Световната банка, и не знам някое правителство, независимо какво е било тогава, СДС, БСП, различни форми, да са били против приватизацията. \r\nИлиана Беновска: Тя тръгна още от другите кабинети, но тука в скоба само да Ви попитам, ако този дълъг тренд от 30 години, който е минал в раздържавяване и въвеждане на пазарната икономика, се опитаме да го върнем назад и да възстановим държавата в икономиката, това нали си представяте, че се получава Трети закон на Нютон? Трябва да си възобновим обратно още 30 години. \r\nЕмил Караниколов: Много точно разбрах въпроса Ви. Изключително права сте. Всъщност ние лесно ще направим дружество, лесно ще направим компанията, стратегически, абсолютно всичко. Как ще пробием на пазарите? Дори да е много добра компанията, на нея й трябват години, години да пробие на пазарите. Затова нека да оставим бизнеса, инвеститорите, малките и средните предприятия да работят и те да пробиват, а държавата – и опозицията, и правителството, и управляващите, да създават необходимите условия те да могат да правят бизнес.  \r\nИлиана Беновска: Вие щадящо пропуснахте едно друго условие. Г-жа Нинова е един от участниците в приватизацията – „Техноимпортекспорт“, тя е оглавявала това дружество след приватизацията му, т.е. няма ли парадокс в нейното желание да се възстанови държавната собственост? И много интересно, така, искам да Ви попитам, леко иносказателно, ако трябва да се възстанови обратно това предприятие „Техноимпортекспорт“, дали не трябва да се възстанови и неговата капиталова адекватност, която е изчезнала по време на управлението на Нинова? \r\nЕмил Караниколов: Вижте, каквото и предприятие да направим в момента, ние трябва да му осигурим ресурс. Това, което казах – ние не можем да пробием веднага на пазара. Добре, правим нова компания, много иновативна, на нас ни трябва време да пробием на пазара. Закъсняла е тази идея.  \r\nИлиана Беновска: Не се хванахте на топката, която Ви подхвърлих. Предложете на г-жа Нинова, тя като има опит в приватизацията, да се пробва да възстанови капитала в „Техноимпортекспорт“ и да го върне на държавата. \r\nЕмил Караниколов: Аз мисля, че Вие по-лесно ще го направите. \r\nИлиана Беновска: Ах, какъв сте. Трети упрек обаче – чуждестранни инвеститори напускат България. Днес беше обявено това, мисля, че не за първи път, но днес гръмко. Четири компании били напуснали България и били оставени 4000 работника без работа. \r\nЕмил Караниколов: Нека първо да кажем, че компании напускат навсякъде. Да, беше споменато, но нека да посочим как са обективните факти. Да уточним, че не са 4 компании, а са 2. Каква е разликата, ще кажа първата. Първата компания се занимава в текстилното производство. Имат няколко фабрики, но все пак работят наистина доста хора там – между 1400 и 1800 човека. Нека обаче да погледнем тази компания още от миналата година, техните отчети. Първо анализът, който показва, че основният им клиент има спад на техните продажби, който не е българска компания, въобще не е в България, т.е. те нямат поръчки. Второто, което е много интересно е, че те пишат, че имат проблем с работната ръка още миналата година, запетайка и с увеличаването на заплатите. Нали това ни е целта – по-високи доходи? \r\nИлиана Беновска: Защо отиват в Румъния?  \r\nЕмил Караниколов: По темата за Румъния само след малко.  \r\nИлиана Беновска: Ето, зад гърба Ви, може и отсреща на сплит да го видим, това е една статия от „Будапешт бизнес журнал“. \r\nЕмил Караниколов: Така, втората компания е компания, която се занимава в промишлено-вкусовата промишленост. Всъщност там интересното е, че тя остава в България, просто закрива едно производство, нека да го кажем един цех. \r\nИлиана Беновска: Това е „Нестле“, ние го виждаме. „Нестле“ остава в България, нали?  \r\nЕмил Караниколов: Разбира се, от 72 човека. \r\nИлиана Беновска: Един цех от 72 човека отива в Румъния?  \r\nЕмил Караниколов: Ами вижте сега, пращането в Румъния не знам от къде дойде, защото, както виждате и отзад, колегите и в Румъния, и в Унгария още в средата на този месец излезнаха с официална информация, че тази компания напуска май месец Румъния. Другата компания, това, което ние знаем е, че те се насочват към Мароко. \r\nИлиана Беновска: Тоест 72-та работника с този цех, какво е този цех?  \r\nЕмил Караниколов: Сладолед. \r\nИлиана Беновска: Така, отиват първо в Румъния?  \r\nЕмил Караниколов: За да закрият там и после да отидат в Унгария. Според мен, сладолед можете ли да правите?  \r\nИлиана Беновска: Ами можем да опитаме. \r\nЕмил Караниколов: Сигурно е прекрасен.  \r\nИлиана Беновска: Но можем и да предложим на г-жа Нинова, тя се слави като добър готвач, да опита да направи. А път 72ма души в БСП ще се намерят.  \r\nЕмил Караниколов: Навсякъде ще се намерят. Въпросът е следното – навсякъде се търсят хора, тъй че има, но няма как ти да задържиш хора със заплати от 500-600 лева при положение, че доходите се вдигат. Тя в момента минималната заплата е 560. Разбира се тук има упреци, бизнесът казва защо вдигнахте минималната работна заплата без да го съгласувате с нас, а само примерно със синдикалните организации. Аз мисля, че програмата на правителството е ясна – до 2021 година минималната работна заплата трябва да е 650 лева. Ние имаме ангажимент към бизнеса, но имаме ангажимент към работниците, които искат да им се увеличават заплатите. Държавата реално в сектора, където се плащат заплати има около 30%. 70% работодател в държавата е бизнесът, на който сме му благодарни за това нещо, което прави. Държавата може да увеличава заплатите и го прави в бюджетната сфера, но държавата няма друг лост, освен да увеличава минималната работна заплата, което и направихме, но това е наше задължение. Но вижте, ние вече не сме бананова република. Тук идват сериозни инвеститори. Да, някои казват, инвестициите са спаднали отпреди 10 години. Приватизация – купуваш нещо за 10 лева, нарязваш го, на другия ден печелиш 100, банкова система, застрахователна система, фотоволтаици. Сега инвестициите са в реалния сектор. Защо не се каза на конгреса. Да, 2 компании, 4 напускат, защо не казахме, че миналата година се откриха заводи, защо дойдоха „Леони“, защо дойдоха „Язаки“, защо дойдоха двете производства за самолетни части, автомобилния сектор. Изключително – около 200 милиона инвестиции само за миналата година, 3200 работни места. Как започна тази година? Във Враца инвестиция за 22 милиона. Очаква се там до края да бъдат назначени 1000 работни места. Видяхте в Димитровград отваряме отново производство, износ, това е изключително важното. Но ние си затваряме очите за хубавите неща. Разбира се, правителството не трябва, това са 1600 човека, 1600 човешки съдби, но това е – ние ще доведем инвеститори, които могат да плащат заплати и да са конкуренция с други инвеститори, за да увеличават доходите. \r\nИлиана Беновска: Упрекват Ви обаче, че инвестиционния процес не върви така, както сте обещали и във, ето виждаме и кадри от откриването в Димитровград, както сте обещали, Вие сте в коалицията с ГЕРБ, излъчен от Обединени патриоти, както сте обещали в общата си програма. \r\nЕмил Караниколов:. Съвсем скоро се надявам, тука до 3 седмици, да обявим едно голямо влизане в България на един изключителен инвеститор изключително имиджово. Разбира се, в началото ще е с научна и развойна дейност. Имаме, в момента водим разговори за… \r\nИлиана Беновска: Стоп за малко. Имаме ли пари за научна и развойна дейност?  \r\nЕмил Караниколов: Бизнесът е този, който дава парите за научна и развойна дейност. За него това е най-необходимо – да се създават нови продукти, иновации, по-лесно да е производството. Тоест бизнесът има пари, да. Бизнесът в България плаща заплатите. Още един път го казвам. \r\nИлиана Беновска: А тайна ли е в какъв отрасъл, ако не искате да кажете името?  \r\nЕмил Караниколов: Към момента нека да изчакаме 3 седмици. Ще има официално, разбира се, пресконференция в Министерството на икономиката. Изключително имиджово е за България. \r\nИлиана Беновска: Но сега се сещам, че Иван Радев, гуверньор на Българска народна банка, каза, че ако икономиката, той отбеляза, че и в световен мащаб има процеси, които не се движат според очакванията, ако икономиката продължава с леко забавен, според него, растеж, ще има рискове за банките. Защото депозитите се увеличават, кредитите стават непровизирани. \r\nЕмил Караниколов: Аз мисля, че бизнесът си е взел урока от преди колко години вече минаха, десет, и от така наречената икономическа криза. В момента за криза не можем да говорим, но говорим определено за спад, което е сериозен знак и ние трябва да му обръщаме внимание, но бизнесът трябва да си е взел поуките, включително и банките. Банки в България чисто търговски държавни няма. Има Българска банка за развитие, но тя не е търговска банка. \r\nИлиана Беновска: Тогава като говорим, за това дали бизнесът трябва да си е взел поука, виждам тук под масата, ще се опитам да я вдигна, макар и да е тежка, не мога да я вдигна, много е тежка. Емил Димитров – Ревизоро донесе и подари на предаването в унисон с остротата на въпросите една мина, разбира се, тя е обезвредена. Заложи ли Ви бизнесът и Емил Димитров – Ревизоро лично на Вас като министър на икономиката, а и на целия Министерски съвет мина със Закона за горивата?  \r\nЕмил Караниколов: Не е такъв човек. Ние сме колеги. Вижте, бизнесът и Емил Димитров, и държавата, и абсолютно всички имат точно ясна позиция – трябва да има Закон за горивата. Защото това е единственият, може би, сектор акцизен и тютюна, и алкохолът имат специален закон, за горивата няма. Питането е защо. Тъй че от тази гледна точка това не е мина. Закон ще има и всички ще трябва да се регистрират, които искат да са в този сектор.  \r\nИлиана Беновска: Но как ще коментирате все пак тоталното несъвпадение на интереси, права и задължения, подчертавам 3те компонента, от двете нива, които засягат този закон. Едното ниво е едрият бизнес, петролната и газова асоциация, а другото ниво е превозвачи, снабдители, как се наричаше таи организация, Сдружение на търговци и превозвачи на горива, извинявам се, че им забравих името. Гостуваха ми миналата неделя. \r\nЕмил Караниколов: Тук ще си позволя една лека корекция, съжалявам за което. \r\nИлиана Беновска: Заповядайте.  \r\nЕмил Караниколов: Не можем да сложим от едната страна едрия бизнес, от другата малкия и средния, защото вижте, първо да не ги делим. Второ, КРИБ, АИКБ, Стопанска камара, Минно-геоложката, Строителната камара, те също казват, че трябва да се отложи закона, т.е. не можем тук да кажем дребните с големите. Не.  \r\nИлиана Беновска: Не, БСК каза, че не трябва да се отлага, недейте така \r\nЕмил Караниколов: Точно така и Асоциацията петролната, т.е. тук имаме разделение въобще на бизнеса без да го делим на малки и на големи. И големи работодателски организации казват „Искаме да има закон, всички трябва да се регистрират, но нека да седнем и да балансираме текстовете.“ \r\nИлиана Беновска: Добре, Николай Вълканов, председателя на Минно-геоложката камара, той послужи на срещата по-миналия петък мисля, че имаше в Министерство на икономиката, за катализатор на това да се разяснят всички проблеми и да се запазят все пак, както казвате Вие, интересите на всички – и на големите, и на малките?  \r\nЕмил Караниколов: В петък беше Националният икономически съвет, на който целта беше да съберем бизнеса и да ги питаме дали те ще работят за конкретизиране на определени текстове и за тяхното подобряване. И на този Национален икономически съвет беше изявено от всички становището, че те ще участват. Разбира се, Асоциацията тогава сподели, и Стопанската камара, че те не са съгласни с предложението на Министерски съвет, което мина в сряда за отлагане на закона, но ще участват във всички дебати, за да има закон. Когато бизнесът иска едно нещо от нас и е обединен, е много лесно. Тогава имаш един субект срещу тебе и съответно държавата. Когато бизнесът е на коренно различно мнение, ние трябва да бъдем медиатори.  \r\nИлиана Беновска: Неслучайно Ви питам за ролята на Минно-геоложката камара и проф. Николай Вълканов, защото това катализира уравновесяване, може би, на напрежението и може би наистина сближаване на позициите и разрешаване на проблемите и на двете страни.  \r\nЕмил Караниколов: Вижте, не е само Минно-геоложката камара. Строителната по-малко ли е?  \r\nИлиана Беновска: Строителната също. Земеделците вече бяха постигнали своя успех.  \r\nЕмил Караниколов: Земеделците имат две организации, мисля, че са две. При едните даже до колкото знам ве1е е получено писмо в Министерство на икономиката, че не искат да участват в този процес. За тях всичко по закона е вече изчистено. Другата организация ще дойде, разбира се. Т.е. наистина има голямо разминаване между бизнеса тук. Работа е на правителството, на Народното събрание, на законодателния орган да намери баланса. Затова апелирах и към Народното събрание да седнем и да работим. Хората искат просто да бъдат чути. И вчера го казах и на т.нар. дребни търговци, няма разделение кой дребен и кой не, че някои от нещата, които предложиха и аз считам, че не са целесъобразни, но ще оставя бизнесът да обсъждат и да намерят най-доброто решение. Ако се наложи, тогава ще се намесим, но ние ще участваме, за да чуем всички страни.  \r\nИлиана Беновска: Добре, но ще успее ли бизнесът да се разбере. Аз миналата седмица, освен, че бяха малките търговци на горива при мен, отправила съм покана и към г-н Златев, председателят на Петролната и газова организация и представител на „Лукойл“ за България, ръководител, отправяла съм неколкократни покани за участие в годините даже, но негово право е да избере. Но аз си позволих да попитам за един факт, защото виждам, че има разправия на високо равнище между бизнеса и изпълнителната власт и на Вас сега се пада тази седмица май нелеката задача, ще отидем до там, да я туширате. Попитах г-н Златев дали Петролната и газова асоциация, големите в нея, не искат да изземат правото на изпълнителната власт, на министерски съвет и Бойко Борисов, да решават законите на България по справедливост. Той май ми се разсърди, но мисля, че ще му мине.  \r\nЕмил Караниколов: Те не могат. Ако влезнат в управлението като политическа партия, тогава да кажем, че могат. В момента, още един път казвам, няма проблем с държавата. Проблемът е между бизнеса. Самият бизнес няма решение за тях си как точно трябва да изглежда закона вероятно защото поради някаква причина не е имало този диалог, който аз считам, че Министерство на икономиката ще им бъде предложен. Вижте, вече почвам да виждам предложенията и на едните, и на другите. Не считам, че ще има проблем. Сигурен съм, че след няколко месеца няма да се сещаме за този проблем.  \r\nИлиана Беновска: Добре, но все пак не мога да премълча, казах, че г-н Златев ми се разсърди и предполагам, че ще му мине, като разбра, че най-принципно съм попитала каква е ролята на бизнеса, отношенията с властта. Но не мога да не попитам дали тези престрелки, които се разиграват по върховете на големия бизнес между Петролната и газовата асоциация и лично г-н Златев и председателя на КРИБ, най-голямата работодателска организация, Кирил Домусчиев, има подозрение, че това е мерене на електорат. Особено за предстоящите евро и местни избори. Ще ме оборите ли?  \r\nЕмил Караниколов: Да. Имаше напрежение между тях двамата, въпреки че те представляват едни организации. Те говорят от името на организацията, не говорят от собствено име. Направи ми впечатление обаче нещо много интересно. В четвъртък отново се излезе с декларация. Забелязахте ли, че нямаше личностни нападки? \r\nИлиана Беновска: В четвъртък ГЕРБ, КРИБ и АИКБ внесоха при Вас и пуснаха публична позиция, че те продължават да настояват за 6 месеца отлагане на закона и да има диалог.  \r\nЕмил Караниколов: Но нямаше личностни нападки.  \r\nИлиана Беновска: Нямаше личностни нападки.  \r\nЕмил Караниколов: Това е най-важното. Мисля, че всички точно и ясно разбираме, че трябва да си дадем шанс. Колкото по-бързо започнем да работим, ще излезем наистина с работещ закон. \r\nИлиана Беновска: Вие дадохте много обширни, много открити изявления след срещата на министър-председателя с представители на Петролната и газова асоциация, което те дълго бяха чакали, но той ги прие, когато вероятно е намерил време. Но той не се появи да говори. Какво се случи на тази среша? Вдигнете малко завесата. \r\nЕмил Караниколов: Те казаха тяхното становище, което и не е тайна. Те и публично го казват. Валентин Златев представлява една организация, но той е пръв след  равни, както е в парламента. Т.е. решенията се взимат не от едно лице там. \r\nИлиана Беновска: Е, никой не е казал, че Валентин Златев взима решения. \r\nЕмил Караниколов: Точно това искам, нека да излезем от този дебат. Дали е г-н Домусчиев, дали е г-н Златев, това са работодателски организации, това е бизнесът.  \r\nИлиана Беновска: Не, питам какво се случи на срещата между Борисов и Петролната и газовата асоциация. \r\nЕмил Караниколов: Още веднъж беше изразена точно и ясно категоричната позиция от тях, че те искат влизането в сила на закона. Колкото по-бързо, толкова по-добре. За тях най-добре е влизането, което е на 28-ми, но са готови да разговарят. \r\nИлиана Беновска: На 28-ми трябваше да влезе… \r\nЕмил Караниколов: То утре мисля, че е 28-ми януари. Днес, утре, вече се обърках. Но всъщност това беше, което се говореше. Нищо друго не е казано. Доказаха ни, че вече водят разговори. Те са започнали тези разговори с Минно-геоложката, със Строителната камара. Вече почти са изчистили текстове, има внесени текстове и в Народното събрание. Тук разминаването дойде от това, че чисто технологично, че да кажем от Минно-геоложката, от Строителната камара се притесняват първо - да влезе закона и след това да бъдат изменени определени текстове, защото те още от първия ден ще са в нарушение. \r\nИлиана Беновска: А говори се, че сред Сдружение на превозвачите и търговците на горива седи един от новите собственици на една нова рафинерия – „Инса Ойл“. Макар че те лично на мой въпрос на пресконференция казаха, че нито са го виждали, даже са му искали среща и той им е отказал категорично, и нямат контакт с него.  \r\nЕмил Караниколов: Аз такъв въпрос не съм им задава.  \r\nИлиана Беновска: Аз им го зададох.  \r\nЕмил Караниколов: Да. Зададох им въпрос колко членуват в организацията. Мисля, че отговорът беше около 130 или 160 предприятия, но не съм ги питал по същество кой е. \r\nИлиана Беновска: Между другото, аз Ви моля и Вие да зададете този въпрос, който и аз зададох на малките и големите промишлености. Бих искала да го зададем и на големите, но в момента нямам още тази възможност да го направя в лично качество. Колко работни места покриват, какви са техните обороти и на малките, и на големите, какви данъци внасят в България? \r\nЕмил Караниколов: Поемам този ангажимент към обществото през Вашата телевизия. \r\nИлиана Беновска: И Радио К2, ако обичате.  \r\nЕмил Караниколов: И радио. \r\nИлиана Беновска: Добре. И понеже говорихме в началото за инвеститори, нека да доизясним и спора по темата дали ще се премахне възможността да се получава българско гражданство на субекти със стопанска, или физически субекти цел, които инвестират големи обеми в България. Опитах се да се изразя по-дипломатично, за да не кажа: Ще остане ли да се купува гражданство с много пари? Айде, да си го кажа направо.  \r\nЕмил Караниколов: Нека да кажем, че има различни видове. Едната възможност е точно тази – с т.нар. „бързи инвестиции“. Т.е. вкарваш една определена сума в ценни книжа, акции или дялове, или пък в доверителни сметки. В този случай се допуска първо право на пребиваване. Забележете обаче, че точно в тази хипотеза се допуска, че ако вкараш още един път тази сума отново в тези неща, вече ти имаш и бърза процедура за гражданство. \r\nИлиана Беновска: Примерно ако ти вкараш един милион лева.  \r\nЕмил Караниколов: Ако е бил един милион лева, ти имаш право на пребиваване и си върви процедура, която трябва да е 5 години. Обаче ако вкараш още един, това ти дава право ти да кандидатстваш и за гражданство/ \r\nИлиана Беновска: Тоест колкото си по-богат, толкова си по-улеснен? Така ли да го разбирам?  \r\nЕмил Караниколов: Вторият инвеститор е този, който създава работни места и прави заводи, предприятия. В този случай законът казва, забележете, че ти имаш право само на пребиваване, но нямаш ускорена процедура. За мен лично по-важни са инвеститорите, които създават работни места. \r\nИлиана Беновска: Ще въведете ли такава цедка?  \r\nЕмил Караниколов: Аз съм категоричен. Мисля, че колегите в Министерски съвет сме категорични. Първият вид инвестиции не води нищо и не е довело нищо за българската икономика, без да искам да обиждам хора, които са дошли с добрата идея да го направят. \r\nИлиана Беновска: Хора, които са дошли с този един милион, за да получат процедура за българско гражданство, даже се твърди от Европейската комисия, която се обърна всъщност с позиция към България и поради това се повдигна този въпрос, е това, че те после си ги изтеглят и няма сила, която да ги задължи. Те депозират ли се под условие?  \r\nЕмил Караниколов: Първо нека да е ясно, че Комисията не посочи само България. Всички държави-членки го правят.  \r\nИлиана Беновска: Това го прави, г-н Караниколов, и Америка. Тя въведе тази практика. Нека да не се заблуждаваме.  \r\nЕмил Караниколов: Точно. Но вижте, много държави са го направили по друг начин – да се инвестира в сектори, които западат, или в имоти. Това в България не знам дали е приложимо. \r\nИлиана Беновска: Досега имало ли е такова условие? \r\nЕмил Караниколов: Не. По нашето законодателство не. Тук Ви казах – пари, държавни цели.  \r\nИлиана Беновска: Само да питам. Влизам с един милион, получавам право на процедура за гражданство. \r\nЕмил Караниколов: Точно така. \r\nИлиана Беновска: Някой следи ли? Тези пари под условия ли са? \r\nЕмил Караниколов: Издават се уверения, проверяват се. \r\nИлиана Беновска: Под условия ли са, че тези пари трябва да са в наличност всичките тези 5 години?  \r\nЕмил Караниколов: Това дали са под условия, или не, това е лесно… Добре. В една ЕСКРОУ сметка ти оставяш едни пари. \r\nИлиана Беновска: Точно така \r\nЕмил Караниколов: Какво е това за икономиката? \r\nИлиана Беновска: Нищо.  \r\nЕмил Караниколов: Това искам да кажа. Защото и преди комисията забележете какво каза комисарката – аз знам, че България го работи, ние започнахме този анализ 15ти февруари миналата година. Много преди ЕК. ЕК анализира всички държави. Ние го започнахме в България много по-рано и самата комисарка го каза, за което й благодаря – България знам, че работи и ще изменят това законодателство. Но още един път казвам, не и за инвеститорите, които реално създават работни места. Защото няма как на един инвеститор да му кажеш „Извинявай, но трябва да ти издам виза за един месец, втори месец, административни тежести“, а неговото предприятие е тук, на него му се налага сега и в момента да е в България. \r\nИлиана Беновска: Три минути за три бързи въпроса. Клати ли се коалицията ОП-ГЕРБ? Вие, както казахме в началото, сте от Обединени патриоти и сте предложен от Атака, нали така?  \r\nЕмил Караниколов: Точно така. \r\nИлиана Беновска: Клати ли се коалицията? Виждате иронични забележки от ръководителите. \r\nЕмил Караниколов: Аз мога да коментирам Министерски съвет.  \r\nИлиана Беновска: Да, как работите Вие?  \r\nЕмил Караниколов: В изключителна кондиция.  \r\nИлиана Беновска: С Каракачанов, с Николова?  \r\nЕмил Караниколов: Целият Министерски съвет работи изключително. Ние сме един екип. Един ако страда, страдат всички. \r\nИлиана Беновска: Добре. Втори въпрос – какво предстои тази седмица? Вие обещахте много активна седмица по Закона за горивата. \r\nЕмил Караниколов: Срещи.  \r\nИлиана Беновска: Планирали ли сте ги вече? \r\nЕмил Караниколов: О, вече има изпратени покани. От понеделник започваме с КРИБ, АИКБ. Вторник продължаваме, едната земеделска организация Ви казах отговаря, другата, след това Асоциацията. Те са понеделник, вторник, сряда. Ще има и брифинги. Поканени сте от сега.  \r\nИлиана Беновска: Точно това щях да Ви попитам. Любопитно ми е ще има ли веднага публични изявления, или ще кажете „дайте ни малко гратисен период от 10 дни“, примерно, не от 100 и няма да Ви говорим. Как преценявате? \r\nЕмил Караниколов: По никакъв начин, защото темата вече е обществено интересна и това е най-ценното за този закон.  \r\nИлиана Беновска: И тя се използва политически от опозицията. \r\nЕмил Караниколов: Няма значение какво казва опозицията. Гласува „въздържал се“. Не казват не, не казват да. Разбира се, има обвинения, не сме били готови с регистри, наредби. Ще си отговоря в парламента във вторник на всичко това. \r\nИлиана Беновска: Защо във вторник. \r\nЕмил Караниколов: Защото има комисия. \r\nИлиана Беновска: А, на комисия. \r\nЕмил Караниколов: Вероятно пак ще зададат въпроси, аз пак ще отговоря на всичко това. Нямаме притеснения.  \r\nИлиана Беновска: Тоест лично Вие гарантирате публично на всеки етап да можем и ние журналистите, и избирателите да сме наясно.  \r\nЕмил Караниколов: Не само избирателите. Всеки от нас, независимо дали е журналист, или избирател, е потребител. \r\nИлиана Беновска: Е, ние също сме избиратели.  \r\nЕмил Караниколов: Точно така. Всеки обаче е потребител – министри, депутати. Всеки за него има интерес тази тема да се реши. И този сив сектор, за който се хвърлят едни цифри, обеми, просто да е ясен и наистина да се борим срещу него.  \r\nИлиана Беновска: Между другото, към този въпрос един подвъпрос на бързичко. Хората вече някак си се наплашиха от поскъпването на горивата, което не е наш патент български. Това се диктува от международните тенденции. И започват да се питат дали да не минават на газ. \r\nЕмил Караниколов: Тя и газта поскъпва. \r\nИлиана Беновска: Още повече, че и там ще се въведат норми. Какво се случва с бутилките с газ? \r\nЕмил Караниколов: За бутилките с газ има предложение от т.нар. малки търговци, от големите асоциации. \r\nИлиана Беновска: Това няма ли да е вторият газов закон. Няма ли да е втората мина? \r\nЕмил Караниколов: Не, не. То пак е в закона. Не считам, че мината е Ваш подарък и е обезопасена. Не е опасна. Аз мисля, че всеки един икономически оператор, който прави бизнес, трябва сам да решава какво количество. Но там, където ги съхраняват трябва да се отговаря на пожарна безопасност, на РИОКОЗ и на всички тези правила и да има контрол. Да са регистрирани, да се знае.  \r\nИлиана Беновска: Тоест, Вие не искате сива икономика? То кой ли я иска. \r\nЕмил Караниколов: Не, не искам, а и те не искат. Илиана Беновска: Кои те? \r\nЕмил Караниколов: Бизнесът.  \r\nИлиана Беновска: Още един въпрос – как гледате на предложението на бизнеса, това не е точно във Вашия патримониум, но косвено го касае, работодателите и работниците да плащат еднакъв размер осигуровки? Това до какво ще доведе? Ще доведе ли до изсветляване на икономиката? \r\nЕмил Караниколов: Не мога да кажа, но да не създаде трудности за работниците. От това най се плаща. И за бизнеса, разбира се. В момента тежестта е в бизнеса, до колкото се сещам.  \r\nИлиана Беновска: Да, пропорционално да.  \r\nЕмил Караниколов: Всички тези промени, радикални, трябва наистина да се направи анализ как ще повлияят. Министерство на финансите е изключително компетентна институция, Българска народна банка. Мисля, че те най-добре могат да се справят с този отговор. Но трябва отново да има баланс.  \r\nИлиана Беновска: Последен въпрос. Съсредоточете се да ми отговорите не толкова предизборно, но все пак. Кое ще бъде най-важното за Вас като мисия тази година в икономиката?  \r\nЕмил Караниколов: Повишаване на доходите. Това е.  \r\nИлиана Беновска: Как?  \r\nЕмил Караниколов: Повече инвеститори, високотехнологични производства, услуги и производства с висока добавена стойност. \r\nИлиана Беновска: Агенцията за чуждестранни инвестиции работи ли активно?  \r\nЕмил Караниколов: Това е един останал, даже българският бизнес и то големи компании все още си мислят, че е за чуждестранни инвестиции и не се сертифицират. Агенцията е за насърчаване на инвестиции.  \r\nИлиана Беновска: Не, в смисъл вдигна ли я в рекламата България и с какво България е примамлива?  \r\nЕмил Караниколов: На времето, когато за и големите милиардни инвестиции, за които говорим, България беше привлекателна с едно нещо, тъй като нямаше инфраструктура – бананова република, евтина работна ръка.  \r\nИлиана Беновска: Разбрах Ви. Министър-председателят направи инфраструктурата, която дава възможност да бъдем по-рекламна дестинация за инвестиции. \r\nЕмил Караниколов: И продължаваме да я правим. Вижте, от големите инвеститори сега имаме запитвания и казват следното нещо: искам инвестицията, където ще правя, да е на 10 км от голям път, магистрала и най-много на 70км от летище. Онзи ден бях в Димитровград и попитах кмета, тъй като вече тръгват Хасково, Димитровград инвестициите и го попитах „Кога дойдоха?“ „С пътя.“ \r\nИлиана Беновска: Разбрах Ви. Този финал е добър. Нека и Вие да продължите по пътя и да решите въпросите за горивата по пътя, ако ме разбирате. \r\nЕмил Караниколов: С помощта на колегите от Министерски съвет и опозицията и всички вас. \r\nИлиана Беновска: Много Ви благодаря. \r\nЕмил Караниколов: Благодаря. \r\nИлиана Беновска: Успех Ви желая в тази мисия. Заповядайте. Разговаряхме за горивата, купуването на гражданство, инвеститори, политиката в икономиката и няколко други подтеми с министъра на икономиката Емил Караниколов.  \r\nТака завърши разговорът между Емил Караниколов и Илиана Беновска в седмичното обзорно политическо предаване \"Беновска пита\" по Канал 3 и Радио К2.", "date": "2019.01.27", "title": "Караниколов: Златев-Домусчиев, вече няма нападки, МС е медиаторът"}
{"url": "http://www.focus-news.net/news/2019/01/27/2616885/afp-vazmozhno-e-novo-bedstvie-v-rayona-porazen-ot-navodnenie-sled-skasvane-na-stena-na-hvostohranilishte-v-braziliya.html", "text": "Населените места, разрушени от срутването на стена на хвостохранилище, при което загинаха   най-малко 37 души, а още около 250 са в неизвестност  в бразилски медодобивен район бяха обезпокоени от ранно сутрешно предупреждение в неделя за възможно скъсване на друга язовирна стена в същия комплекс, предава  AFP . \r\nСпасителните операции са спрени и веднага е разпoредена евакуация  на населените места в близост до хранилището, което съдържа най-малко три милиона кубични метра вода.  \r\nОт агенцията припомнят, че бразилската държава запорира сметките на медодобивното предприятие и назначи разследване.  Юлиян Марков", "date": "2019.01.27", "title": "AFP:  Възможно е ново бедствие в района, поразен от наводнение след скъсване на стена на хвостохранилище в Бразилия"}
{"url": "http://www.focus-news.net/news/2019/01/27/2616889/veliko-tarnovo-kampaniya-v-pomosht-na-bezdomni-i-bedni-samotnozhiveeshti-vazrastni-hora-organizirat-v-grada-i-v-gorna-oryahovitsa.html", "text": "Кампания в помощ на бездомни и бедни самотноживеещи възрастни хора организират във Велико Търново и Горна Оряховица. Идеята е на фондация „Дякония и мисия“, а целта и е събирането на различни трайни хранителни продукти, поясни за  Радио „Фокус“ – Велико Търново  Севдалин Кръстев, един от организаторите.  Инициативата е условно наречена „Имам нужда от теб“. Всеки, който иска да помогне, може да дари консерви, пакетирани сладки, вафли, бисквити, сухи супи, чай, трайни пакетирани колбаси. Те ще бъдат раздадени на бездомни и самотно живеещи възрастни хора от Великотърновски регион. Пунктовете за приемане на дарения са в Православния център „Проф. Тотю Коев“ (11 блок на ВТУ „Св. св. Кирил и Методий“), в работни дни от 09.00 до 17.00 часа; в храм „Възкресение Христово“ (парк „Руски гробища“), в неделя след св. Литургия и храм  „Св. Троица“ (кв. „Света гора“), в неделя след св. Литургия. Събраното ще се раздава един път в месеца, а кампанията ще продължи до края на студения сезон. \r\nОрганизатори на инициативата са фондация „Дякония и мисия“, заедно с Ярослав Матоуш и Севдалин Кръстев – отговорните за акцията „Коледен звън“. \r\nЛуиза ТРАНЧЕВА", "date": "2019.01.27", "title": "Велико Търново: Кампания в помощ на бездомни и бедни самотноживеещи възрастни хора организират в града и в Горна Оряховица"}
{"url": "http://www.focus-news.net/news/2019/01/27/2616905/plovdiv-blizo-14-mln-lv-sa-sabranite-taksi-ot-baseynova-direktsiya-iztochnobelomorski-rayon-prez-2018-g.html", "text": "Общо 13 776 861 лева са събраните такси по Закона за водите от Басейнова дирекция „Източнобеломорски район“ през 2018 година. Това съобщиха за  Радио „Фокус“ – Пловдив  от дирекцията. През миналата година са извършени 3531 проверки, от тях 2444 са по издадени разрешителни за водовземане или ползване на повърхностни и подземни води. В резултат на проверките са дадени 480 предписания за отстраняване на констатирани нарушения на Закона за водите. Съставени са 206 акта за установяване на административни нарушения, като  са издадени 303 наказателни постановления на стойност 170 450 лв. Издадени са и 147 акта за установяване на публични държавни вземания на стойност 5 601 076 лв. \r\nПрез 2018 година Басейнова дирекция „Източнобеломорски район“ е проверила 239 сигнала и жалби от граждани, неправителствени организации и други. При някои от проверките са използвани нови технологии – например при някои инспекции за нерегламентирано изземване на наносни отложения е използван дрон. Извършени са общо 337 проверки по състояние и проводимост на речните легла и на заустващи съоръжения на територията на Източнобеломорски район.  \r\nЗа нарушения на Закона за водите гражданите могат да подават сигнали на телефони (032) 621552, 0885 166 044, на електронен адрес bd_plovdiv@abv.bg  и в деловодството на Басейнова дирекция „Източнобеломорски район“.", "date": "2019.01.27", "title": "Пловдив: Близо 14 млн. лв. са събраните такси от Басейнова дирекция „Източнобеломорски район“ през 2018 г."}
{"url": "http://www.focus-news.net/news/2019/01/27/2616907/evgeniya-trencheva-nu-paisiy-hilendarski-bansko-uchilishteto-razpolaga-s-edna-savremenna-materialno-tehnicheska-baza.html", "text": "НУ „Паисий Хилендарски“ в Банско разполага с една съвременна материално-техническа база. Това каза за  Радио „Фокус“-Пирин  Евгения Тренчева, директор на учебното заведение. „Спокойно мога да кажа, че Община Банско, в лицето на кмета г-н Георги Икономов, полагат изключително големи грижи към подрастващото поколение, не само на града, но и на другите общински училища в други населени места“, заяви тя. Евгения Тренчева подчерта, че училището разполага с модерно оборудване, с нови чинове, с мултумедия във всяка стая и с оборудвани кабинети, което улеснява работата на учителите. Тя посочи, че се отопляват с еко гориво. „Това е един много радостен факт. Получаваме горивото от общинската фирма „Топло“, така че нямаме никакви проблеми с отоплението в класните стаи и по коридорите, което създава един комфорт за работа на учителите, а също така и комфорт за самите деца, които се обучават тук“, каза още директорът на учебното заведение. \r\nНатали СТЕФАНОВА", "date": "2019.01.27", "title": "Евгения Тренчева, НУ „Паисий Хилендарски“ - Банско: Училището разполага с една съвременна материално-техническа база"}
{"url": "http://www.focus-news.net/news/2019/01/27/2616906/kyustendil-52-sa-postapilite-predlozheniya-za-vklyuchvane-na-sabitiya-v-godishniya-sporten-kalendar-na-obshtinata.html", "text": "52 предложения са постъпили за включване на събития в годишния спортен календар на Община Кюстендил. Това каза за  Радио „Фокус” – Кюстендил  Стоян Стоянов, експерт „Спортни дейности” към Община Кюстендил. Във връзка с предстоящото изготвяне на общински спортен календар за 2019 година, Община Кюстендил е изпратила писма до всички спортни клубове на територията на общината, както и на други организации, които ежегодно взимат участие с включване в него на традиционни мероприятия от общинско, национално и международно значение, да представят своите предложения за събитията, които ще организират през годината на територията на общината. „Предложенията се приемаха в Дирекция „Култура, образование, младежки дейности и спорт” в Община Кюстендил или на имейла на отдела. Постъпиха общо 52 предложения за включване в общинския спортен календар, като в сравнение с миналогодишните предложения, тази година са с 6 повече събитията, които ще бъдат разгледани и обсъдени, в зависимост от възможностите на бюджета за 2019 година”, каза Стоян Стоянов. Ежегодни събития за финансиране в спортния ни календар са първенството по футбол на А областна футболна група, като в пролетния му дял ще вземат участие 13 отбора, финансират се още шахматни турнири, международен турнир по карате, първенство по художествена гимнастика, национален отборен турнир по шахмат за хора със зрителни увреждания, традиционният празник „Детство мое” за децата от детските градини, рали планинско „Осогово” и още много други събития. \r\nВенцеслав ИЛЧЕВ", "date": "2019.01.27", "title": "Кюстендил: 52 са постъпилите предложения за включване на събития в годишния спортен календар на общината"}
{"url": "http://www.focus-news.net/news/2019/01/27/2616909/varna-vse-poveche-balgari-proyavyavat-interes-kam-bezplatnite-obikolki-s-ekskurzovod-v-grada.html", "text": "Все повече българи, и дори жители на Варна, проявяват интерес към безплатните туристически обиколки с екскурзовод в града. Това коментира в интервю за  Радио „Фокус“ – Варна  ръководителят на Туристическия информационен център Тихомир Патарински. От пет години звеното организира туровете съвместно с местната структура на Съюза на екскурзоводите. По думите на Тихомир Патарински до месец ще стане ясен и новият график за обиколките през лятото. Вероятно тази година броят на беседите на български, освен тези на английски, ще бъде увеличен. Миналата година от Туристическия информационен център са организирали три тура за българи – на Гергьовден, на Празника на Варна – 15 август и в Деня на Съединението – 6 септември.  Според Тихомир Патарински в някои от разходките на български език са се включили и по над 40 души, при средна запълняемост на групите в останалите дни от 25 участници. Досега безплатните турове се провеждаха четири пъти в седмицата – в дните вторник, сряда, петък и събота. През предстоящото лято, със сигурност от Туристическият център планират да включат още един ден. Средната продължителност на една обиколка е около 3 часа. Разходката обхваща както архитектурни, така и исторически забележителности и Морската градина. \r\nДиана СТОЕВА", "date": "2019.01.27", "title": "Варна: Все повече българи проявяват интерес към безплатните обиколки с екскурзовод в града"}
{"url": "http://www.focus-news.net/news/2019/01/27/2616912/veliko-tarnovo-sas-17-000-leva-pechalba-e-priklyuchilo-2018-godina-obshtinskoto-predpriyatie-obredni-deynosti.html", "text": "Със 17 000 лева печалба е приключило 2018 година Общинското предприятие „Обредни дейности“ – Велико Търново. Това каза за  Радио „Фокус“ – Велико Търново  управителят Методи Петров. Той подчерта, че дружеството е в стабилно финансово състояние. През годината са се придържали стриктно към програмата, утвърдена от Общински съвет – Велико Търново. „За изминалата 2018 година ние сме се придържали към тази одобрена от собственика програма. Спрямо параметрите, които са заложени в нея, и тази година със сигурност няма да има някакви промени и ще отчетен добър финансов резултат. Търговско дружество ще е на печалба, което е една от основните ни цели“, допълни Методи Петров. Той припомни, че за предходната 2017 година дружеството е отчело 18 000 лева в плюс. Тенденцията и тази година се запазва. \r\nНадежда КРЪСТЕВА", "date": "2019.01.27", "title": "Велико Търново: Със 17 000 лева печалба е приключило 2018 година Общинското предприятие „Обредни дейности“"}
{"url": "http://www.focus-news.net/news/2019/01/27/2616910/hristina-arsenova-direktor-na-kuklen-teatar-burgas-prez-nastoyashtata-godina-shte-nasochim-usiliyata-si-za-postigane-na-po-golyam-zritelski-interes-ot-po-golemite-vazrastovi-grupi.html", "text": "През настоящата година ще насочим усилията си за постигане на по-голям зрителски интерес от страна на по-големите възрастови групи. През настоящата година ще изненадаме любителите на театъра със спектакъла „Златната гъска“. Това каза за  Радио „Фокус“ – Бургас  Христина Арсенова, директор на Куклен театър – Бургас. По думите ѝ кукленият театър не би трябвало да се възприема като изключително и само детски, тъй като всеки би могъл да се поучи от него. „През настоящата година ще изненадаме любителите на театъра със спектакъла „Златната гъска“, който ще бъде представен като мюзикъл. Представлението ще включва 7 актьори на сцената, които ще пеят на живо“, отбеляза Арсенова. Тя добави, че освен това през настоящата година предстои да бъде представен и спектакъл по балетна музика. „За шеста поредна година в града през месец август ще се проведе фестивалът „Дни на куклите“. Стараем се през тези дни да каним винаги разнообразни спектакли, които да притежават всички системи кукли и да представляват нови постижения за кукления театър. Надявам се за шести пореден път времето да бъде благосклонно – да не вали, за да можем да си направим една хубава куклена седмица“, допълни още Арсенова. \r\nМария ПОПЧЕВА", "date": "2019.01.27", "title": "Христина Арсенова, директор на Куклен театър – Бургас: През настоящата година ще насочим усилията си за постигане на по-голям зрителски интерес от по-големите възрастови групи"}
{"url": "http://www.focus-news.net/news/2019/01/27/2616914/varna-novata-sistema-za-priem-na-parvoklasnitsi-koyato-shte-vleze-v-sila-prez-predstoyashtata-uchebna-2019-2020-godina-e-publichna.html", "text": "Новата Система от правила за електронен прием в първи клас в общинските училища на територията на община Варна, която ще влезе в сила през предстоящата учебна 2019-2020 година, вече е публична. Това каза за   Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя обясни, че приемането й се налага поради изменения и допълнения на Наредба №10 на Министерство на образованието и науката за организация на дейностите в училищното образование, които внасят промени в критериите за прием в първи клас. В първа група наравно с децата по настоящ адрес с уседналост над 3 години влизат деца, чиито братя или сестри до 12-годишна възраст са ученици в същото училище, независимо от постоянния или настоящия им адрес. Когато каките и батковците са над 12 години, детето, което кандидатства за прием в първи клас, ще получи точки по допълнителен критерий, без промяна на групата, в която попада. Има промени и в допълнителните критерии – точки вече ще получават и децата полусираци, както и малчуганите от многодетни семейства. Допълнителните критерии, както и досега, ще се прилагат в случаите, когато броят на децата-кандидати за едно училище надхвърли броя на свободните места за прием в училището. \r\nОстава в сила класирането на децата по водещ критерий близост до училището по постоянен или настоящ адрес.  Няма промени в районирането на училищата, остава изискването да се кандидатства с адреса на детето, а не на родителя. \r\nМарияна ВАЛЕНТИНОВА", "date": "2019.01.27", "title": "Варна: Новата система за прием на първокласници, която ще влезе в сила през предстоящата учебна 2019-2020 година, е публична"}
{"url": "http://www.focus-news.net/news/2019/01/27/2616875/smolyan-napalno-vazstanoveno-e-dvizhenieto-prez-prohoda-rozhen.html", "text": "Напълно е възстановено движението през прохода Рожен, отпада ограничението за движение на тежкотоварни автомобили.Това съобщиха от пресцентъра на  Агенция \"Пътна инфраструктура\" .", "date": "2019.01.27", "title": "Смолян: Напълно възстановено е движението през прохода Рожен"}
{"url": "http://www.focus-news.net/news/2019/01/27/2616913/dobromir-ganev-natsionalno-sdruzhenie-nedvizhimi-imoti-vav-varna-ima-rast-na-pazara-na-nedvizhimite-imoti-na-godishna-baza.html", "text": "Във Варна има ръст на пазара на недвижимите имоти на годишна база. Това заяви в интервю за  Радио „Фокус“ – Варна  Добромир Ганев, председател на Управителния съвет на Национално сдружение „Недвижими имоти“. Той обясни, че въпреки сведенията от последното тримесечие на 2018 година, които показват спад в обема на сделките, на годишна база данните за пазара на труда са позитивни. „Един тримесечен период показва някаква тенденции, но в крайна сметка нормалният период, който трябва да се анализира в рамките на пазара на недвижимите имоти, е  поне 6-месечен, годишният е най-добър. В рамките на годината имаме по- позитивни данни, само 1 % е спадът за годината за цялата страна. Във Варна спрямо 2017 година има ръст, тъй като едно от тримесечията беше много силно“, заяви експертът и допълни, че ръстът на сделките във Варна за годината е 7%. Добромир Ганев посочи, че в София не се отчита ръст, а в Бургас има спад на годишна база. В Пловдив ръстът е от 1%. „Виждате, че ръстовете се забавят. Това  е  в  рамките на логичното, след няколко годишен постоянен подем на пазара може би вече преминахме пика“, посочи Добромир Ганев.", "date": "2019.01.27", "title": "Добромир Ганев, Национално сдружение „Недвижими имоти“: Във Варна има ръст на пазара на недвижимите имоти на годишна база"}
{"url": "http://www.focus-news.net/news/2019/01/27/2616917/sport-rezultati-ot-italianskata-seriya-a.html", "text": "В неделя имаше шест срещи от програмата на 21-вия кръг в италианското футболно първенство. В момента се играе мачът между Лацио и Ювентус.  \r\nЕто резултатите от останалите срещи: \r\nКиево-Фиорентина 3:4 \r\nАталанта-Рома 3:3 \r\nБолоня-Фрозиноне 0:4 \r\nПарма-Спал 2:3 \r\nТорино-Интер 1:0", "date": "2019.01.27", "title": "Спорт: Резултати от италианската Серия А"}
{"url": "http://www.focus-news.net/news/2019/01/27/2616916/veliko-tarnovo-202-svatbeni-rituala-sa-izvarsheni-v-grada-prez-2018-godina.html", "text": "202 сватбени ритуала са извършени във Велико Търново през 2018 година. Това каза за  Радио „Фокус“ – Велико Търново  управителят на Общинско предприятие „Обредни дейности” Методи Петров. Отчита се спад в броя на щастливите събития, тъй като сватбите през предходната 2017 година са били 247. Половината от сватбените ритуали са проведени в Ритуалната зала на Община Велико Търново, а другата са били изнесени. Четири от тях са се състояли на паметника „Асеневци“. Толкова са се провели и на ВИП площадката за наблюдение на Аудио-визуалния спектакъл „Царевград Търнов – звук и светлина“. Методи Петров припомни, че Общинското предприятие предлага провеждане на изнесени ритуали и в обектите, стопанисвани от Регионалния исторически музей във Велико Търново, но през изминалата 2018 година такива не са се състояли. Нито една двойка не е пожелала да си каже „да“ в крепостта Царевец. През изминалата година е имало бум на подписванията на 18.08.2018 година. По думите  на Методи Петров датата е съвпаднала с почивен ден и поради тази причина 10двойки са предпочели да сключат граждански брак на този ден. Той допълни, че предпочитаният период за сватби е през втората половина от годината. От месец юни до месец декември броят на извършените ритуали е бил 149. Най-силни са месеците август и септември. \r\nНадежда КРЪСТЕВА", "date": "2019.01.27", "title": "Велико Търново: 202 сватбени ритуала са извършени в града през 2018 година"}
{"url": "http://www.focus-news.net/news/2019/01/27/2616908/the-times-of-israel-izrael-prizna-opozitsionniya-lider-vav-venetsuela.html", "text": "В неделя Израел официално призна временното управление на венецуелския опозиционен лидер Хуан Гуайдо. Решението е взето, за да се угоди на американското правителство, но може да причини проблеми на местната еврейска общност в латиноамериканската държава, пише  The Times of Israel .   \r\nВ краткото изявление на премиера Бенямин Нетаняху се казва: “Израел се присъединява към САЩ, Канада, повече държави в Латинска Америка и страни от Европа и признава новото ръководство във Венецуела“. \r\nПрез отминалата седмица администрацията на президента Доналд Тръмп, както се говори, се обърна към Израел публично да подкрепи опитите на Вашингтон за ускоряване на оставката на венецуелския президент Николас Мадуро и за подкрепа на Гуайдо, който се бе обявил за временен президент на държавата, информира  The Times of Israel .   \r\nЙерусалим изчака поради безпокойство дали режимът на Мадуро няма да отговори, като предприеме мерки срещу еврейската общност в страната, която е и най-голяма в цяла Южна Америка.   \r\nВ края на седмицата израелски официални висши лица са заявили за новините на американския Channel 13, че в четвъртък от Държавния департамент е отправена молба към посолството във Вашингтон и към други американски съюзници, които все още не са обявили позицията си, да направят изявления в подкрепа на Гуайдо.  \r\nИзявлението, направено в неделя, незабавно бе посрещнато с одобрение от американския посланик в Израел Дейвид Фийдман с думите, „Еврейската държава застава до народа на Венецуела и силите на свободата и демокрацията..”  Ивелина Ватова", "date": "2019.01.27", "title": "The Times of Israel: Израел призна опозиционния лидер във Венецуела"}
{"url": "http://www.focus-news.net/news/2019/01/27/2616915/tass-venetsuela-izrazi-sazhalenie-che-es-ne-mozhe-da-se-protivopostavi-na-natiska-na-sasht.html", "text": "В неделя властите в Каракас  са изразили съжаление, че страни, членки на Европейския съюз, са се подали на натиска, упражнен от САЩ, които не признават легитимно избраното правителство на Боливарската република, предава  ТАСС .   \r\nВ събота премиерът на Испания Педро Санчес, президентът на Франция Еманюел Макрон, представителя на правителството на Германия Мартина Фитц, както и външните министри на Великобритания и Нидерландия, съответно Джеръми Хант и Стеф Блок, заявиха, че страните им признават лидера на опозицията Хуан Гуайдо за временен президент. В същия ден Върховният комисар на ЕС по международните въпроси и политиката за сигурност Федерика Могерини заяви, че ЕС ще признае Хуан Гуайдо за временен президент на Венецуела, ако Каракас не обяви извънредни избори съгласни член 233 от конституцията на Боливарската република.   \r\n\"Венецуела решително не приема декларацията на ЕС от 26 януари, която свидетелства за неговото решение да се присъедини към заговор, организиран от правителството на САЩ, тъй като се отчита опитът да се предявява ултиматум към Венецуела в стила на колониалните държави“, се казва в изявление, публикувано на сайта на венецуелското външно министерство. „Венецуела съжалява, че Европейският съюз не намери смелост да се противопостави на натиска от страна на правителството на САЩ \". \r\nВластите в Каракас припомнят, че „легитимността и конституционността на изборния процес, на институциите и на властта във Венецуела в никакъв случай не зависят от признанията, разсъжденията и позицията на което и да е чуждо правителство, затова и подобни високомерни искания няма да имат никакъв ефект“.   Ивелина Ватова", "date": "2019.01.27", "title": "ТАСС: Венецуела изрази съжаление, че ЕС не може да се противопостави на натиска на САЩ"}
{"url": "http://www.focus-news.net/news/2019/01/27/2616920/sport-rezultati-ot-ispanskata-laliga.html", "text": "Приключиха четири от петте срещи в програмата на 21-вия кръг от испанското първенство. \r\nВалядолид-Селта Виго 2:1 \r\nЖирона-Барселона 0:2 \r\nАтлетико Билбао-Бетис 1:0 \r\nРеал Сосиедад-Уеска 0:0. \r\nВ момента се играе мачът между Еспаньол и Реал Мадрид.", "date": "2019.01.27", "title": "Спорт. Резултати от испанската ЛаЛига"}
{"url": "http://www.focus-news.net/news/2019/01/27/2616919/afp-islyamska-darzhava-poe-otgovornostta-za-bombeniya-atentat-vav-filipinite.html", "text": "Групировката „Ислямска държава“ е поела отговорността за двойната бомбена атака срещу католическа църква в южнофилипински остров, предава  AFP .  \r\nСлед нападението има поне 18 убити, по данни от SITE Intelligence Group, американска компания, занимаваща се мониторинг на активностите на джихадистите.  \r\nСпоред съобщение на групировката двама камикадзета с експлозивни колани в неделя са се взривил в църквата и на паркинга й в една от крепостите на ислямистките бойци в страната.  \r\nМнозинството от населението на Филипините изповядва католическата вяра.    Ивелина Ватова", "date": "2019.01.27", "title": "AFP:  „ Ислямска държава“ пое отговорността за бомбения атентат във Филипините"}
{"url": "http://www.focus-news.net/news/2019/01/27/2616884/ministerstvo-na-turizma-nyama-bedstvashti-turisti-v-zimnite-kurorti-obstanovkata-postepenno-se-normalizira.html", "text": "Министерството на туризма е в непрекъсната връзка с кметовете и областните управители във връзка с усложнената зимна обстановка в курортите. По последна информация няма бедстващи туристи в зимните курорти и ситуацията постепенно се нормализира след обилните валежи в последните дни. Това съобщиха от пресцентъра на  министерството . В Смолянска област част от пътищата вече са отворени и туристите могат да се придвижват. По информация на местните власти в Чепеларе проблеми няма. Пистите и съоръженията в ски зоната в Банско днес работят нормално. Данните на местната власт са, че условията са подходящи и туристите могат да практикуват зимни спортове. В Боровец съоръженията работят, увериха от фирмата концесионер. Министерството на туризма е в постоянна връзка и с всички компетентни институции. Сигнали по Закона за туризма могат да се подават на дежурен телефон 02/9046895.", "date": "2019.01.27", "title": "Министерство на туризма: Няма бедстващи туристи в зимните курорти, обстановката постепенно се нормализира"}
{"url": "http://www.focus-news.net/news/2019/01/27/2616918/ria-novosti-kremal-nazova-glavnata-tsel-na-pregovorite-s-yaponiya.html", "text": "Прессекретарят на руския президент Дмитрий Песков обяви главната цел в преговорите с Япония, предава агенция  РИА Новости .   \r\n\"Основната ни задача е не какво да дадем или какво да получим, а да подпишем мирен договор \". Това Песков е обявил в неделната програма \"Москва. Кремль. Путин\" на телевизионния канал „Русия1\". Така ще се сложи край на Втората световна война. Песков е определил Япония като много важен партньор. \r\nСпоред него едно от най-съществените препятствия в преговорите е подкрепата от японска страна на антируските санкции. В същото време обаче Кремъл отчита и големия скок в развитието на двустранните отношения между Русия и Япония.  \r\nПреди това японските медии съобщиха, че по думите на премиера Шиндзо Абе възможно е мирното съглашение с Русия да се подпише, ако Кремъл се съгласи да предаде на Токио островите Хабомаи и Шикотан. Абе е заявил, че Япония претендира за Южните Курили, но той самият възнамерява да предложи на Русия двете страни взаимно да се откажат от компенсации. \r\nСлед това изказване на Шиндзо Абе в руското външно ведомство са извикали японския посланик Тоехису Кодзуки и са му напомнили, че подобни изявления грубо изкривяват постигнатите между Москва и Токио договорености.   \r\nДиалогът между Москва и Токио е помрачен от липсата на мирен договор.   \r\nЯпония претендира за четирите острова от Южните Курили, като се позовава на двустранния Трактат за търговията и границите от 1855 година. При това Токио настоява връщането им да се превърне в условие за подписване на мирния договор, който двете държави не са сключили след края на Втораната световна война.   \r\nПрез 1956 година СССР и Япония подписват Съвместна декларация, в която Москва се съгласява да разглежда възможността за предаване на два от островите, но след сключване на мирен договор. Така СССР разчита с документа да сложи край на спора, докато Япония вижда в него само част от цялостното разрешаване на проблема. Преговорите, които се водят след това, завършват без успех.   \r\nМосква настоява да се отчита фактът, че Южните Курили влизат в състава на СССР след Втората световна война и никой не може да подлага на съмнение руския суверенитет над тях, тъй като той има и съответната международно-правна рамка.   \r\nПрез ноември 2018-та сред срещата Путин-Абе двете страни се обявиха за ускоряване на преговорите по мирния договор и по въпроса с Курилите. Като основа те пиреха Декларацията от 1956 година, което беше оценено като сериозна отстъпка от страна на Токио.    Ивелина Ватова", "date": "2019.01.27", "title": "РИА Новости: Кремъл назова главната цел на преговорите с Япония"}
{"url": "http://www.focus-news.net/news/2019/01/27/2616911/tass-peskov-oproverga-informatsiyata-che-rusiya-e-sadeystvala-za-ohranata-na-maduro.html", "text": "С думите „ очите на страха са големи“, в телевизионната програма „Москва. Кремль. Путин“ прес-секретарят на руския президент Дмитрий Песков опроверга информацията, че Русия е изпратила във Венецуела хора, които да се грижат за охраната на президента на страната Николас Мадуро, предава  ТАСС .   \r\n\"Разбира се, че не \", е отговорът на Песков, когато журналистите са го попитали дали потвърждава изпращането на „руски бойци“ във Венецуела за охраната на Мадуро, нещо, което по-рано бяха съобщили редица медии.  \"   Ивелина Ватова", "date": "2019.01.27", "title": "ТАСС: Песков опроверга информацията, че Русия е съдействала за охраната на Мадуро"}
{"url": "http://www.focus-news.net/news/2019/01/27/2616921/izvestiya-v-edno-ot-pristanishtata-v-blizost-do-karakas-izbuhna-vzriv.html", "text": "Взрив е избухнал в пристанище Ла Гуайра, на север от венецуелската столица Каракас. За това пише руския вестник  „Известия“ , като се позовава на информация от неделното издание на вестник El Nacional. \r\nПожарникари вече гасят избухналия след взрива огън.  \r\nДо момента причините за инцидента остават неизвестни. Няма информация и за пострадали.    Ивелина Ватова", "date": "2019.01.27", "title": "„Известия“ : В едно от пристанищата в близост до Каракас избухна взрив"}
{"url": "http://www.focus-news.net/news/2019/01/27/2616880/obstanovkata-v-smolyansko-se-normalizira-obzor.html", "text": "Остава в сила бедственото положение в Смолянска област, но постепенно обстановката след падналите през последните дни обилни валежи се нормализира. Напълно е възстановено движението през прохода Рожен. Там отпада ограничението за движение на тежкотоварни автомобили. Движението през прохода Превала няма да бъде пуснато в рамките на днешния ден. Затруднения създават падащите дървета, като се налага затваряне на движението за определени интервали, за да могат екипите да ги отстраняват. На Превала снежната покривка е около 60 см. Автомобилите към Пампорово и прохода Рожен вече се движат без вериги. Улиците в курорта Пампорово се разчистват и разширяват непрекъснато, за да може да се осигури безпроблемно придвижване на автомобилите. На терен в цялата област са служители на АПИ, пожарната, местните структури, доброволци, както и двадесет военнослужещи от състава на 101-ви Алпийски полк. Нормализира се обстановката и в община Баните, която е засегната от свлачищни процеси в селата Малка Арда, Давидково, Вишнево и Баните. В някои населени места в областта все още няма електрозахранване, като екипи работят на терен по отстраняване на авариите, сред които скъсани електропроводи и счупени стълбове от разпределителната мрежа вследствие на множество паднали дървета. Възстановено беше електрозахранването в Доспат. Всички по-големи населени места имат електрозахранване. Екипите на Електроразпределение Юг успяха да възстановят електрозахранването за Борино и Доспат. Чрез мобилен агрегат дружеството осигурява и водоподаването за Борино. В Сърница продължават също да функционират 5 броя мобилни генератора. Без захранване към момента остават малки села и махали, основно в труднодостъпни райони.  \r\nБиляна ИВАНОВА", "date": "2019.01.27", "title": "Обстановката в Смолянско се нормализира (ОБЗОР)"}
