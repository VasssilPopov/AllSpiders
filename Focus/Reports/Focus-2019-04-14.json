{"url": "http://www.focus-news.net/news/2019/04/14/2646590/yorgos-katrugalos-ot-septemvri-severna-makedoniya-shte-ima-novi-uchebnitsi-osvobodeni-ot-iredentizam.html", "text": "От септември Северна Македония ще има нови учебници, освободени от иредентизъм, заяви външният министър на Гърция  в интервю за гръцкия вестник Ethnos, цитирано от македонското електронно издание  “МКД“ . \r\n„Договорът от Преспа е честен компромис, отговаря на националните интереси на двете страни и веднъж завинаги премахва отровата на взаимното подозрение“, подчерта министърът на външните работи на Гърция. \r\nНа въпрос дали преди изборите правителството ще успее да убеди всички, които критикуват ползите от споразумението,  Катругалос заяви, че \"той не се съмнява.\" \r\n„Бавно, постепенно се разбира значението на договора като честен компромис, който удовлетворява същността на националните интереси от двете страни, като премахва веднъж завинаги отровата на взаимното подозрение. И с течение на времето икономическите ползи за страната, и особено за гръцка Македония, ще бъдат очевидни с промяната на икономическата сфера на Балканите“, казва ръководителят на гръцката дипломация. \r\nЩо се отнася до комисиите по учебниците и търговските марки, външният министър на Гърция обяснява, че първата  вече е създадена и \"от септември новите учебници в Северна Македония ще бъдат освободени от всякакъв вид иредентизъм\". \r\n\"Комисията за търговските марки ще бъде сформирана до средата на май, с участието на представители на съответните министерства на външните работи, икономиката и развитието,  селското стопанство, както и на международни експерти. За да се подготвят, бяха проведени систематични консултации с бизнесмени и камари на Северна Гърция и други, ”обяснява Катругалос.  Юлиян Марков", "date": "2019.04.14", "title": "Йоргос Катругалос: От септември Северна Македония ще има нови учебници, освободени от иредентизъм"}
{"url": "http://www.focus-news.net/news/2019/04/14/2646558/kyustendil-turisticheskoto-druzhestvo-v-grada-organizira-pochitane-na-pametta-na-alpinista-lyudmil-yankov.html", "text": "Туристическото дружество в града организира почитане на паметта на алпиниста Людмил Янков. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. Отдаването на почит към алпиниста ще се състои на 17 април от 11.00 часа пред възпоменателния паметник в града. Людмил Янков загива на 17 април 1988 година, по време на тренировъчен лагер на националния отбор по алпинизъм под връх „Камилата”. „Пред паметния знак туристи, ученици и приятели ще се съберем, за отдадем почит към паметта на  героя от Еверест, поета Людмил Янков. Паметта трябва да е жива”, каза Силвия Михова. \r\nВенцеслав ИЛЧЕВ", "date": "2019.04.14", "title": "Кюстендил: Туристическото дружество в града организира почитане на паметта на алпиниста Людмил Янков"}
{"url": "http://www.focus-news.net/news/2019/04/14/2646561/varna-sbaloz-provezhda-kampaniya-za-bezplatni-dispanserni-pregledi-na-hora-s-onkologichni-zabolyavaniya.html", "text": "Специализираната болница за лечение на онкологични заболявания (СБАЛОЗ) провежда кампания за безплатни диспансерни прегледи на хора с онкологични заболявания. Това съобщават от пресцентъра на  лечебното заведение . Специализираната болница за лечение на онкологични заболявания „Д-р Марко А. Марков – Варна“ осъществява кампания за информиране на пациенти с доброкачествени и злокачествени онкологични заболявания, които имат право на безплатен диспансерен преглед. \r\nНа диспансерно наблюдение подлежат всички пациенти, които са приключили лечението си – хирургично, чрез химиотерапия или лъчетерапия. Прегледите се поемат от здравната каса и са безплатни за пациентите. \r\nПрез първата година след края на лечението болните, с доброкачествени и злокачествени заболявания, имат право на 4 безплатни прегледа в рамките на годината в СБАЛОЗ – Варна. Те се провеждат на 3 месеца. През втората и третата година след лечението, пациентите имат право да двукратни диспансерни прегледи на година – през 6 месеца. От четвъртата година нататък наблюдението е веднъж годишно. Тези прегледи са важни за проследяване на възстановяването на пациентите след предприетото лечение, за откриване своевременно на усложнения или рецидиви, категорични са специалистите на СБАЛОЗ – Варна. Данните показват, че много малко от всички регистрирани 19 730 болни от Варна и 6386 от Добрич, се възползват от това си право. \r\nБроят на пациентите, които са минали поне един диспансерен преглед през 2018 г. е 6350. В същото време тези, които имат право на това (не са на химио или лъчетерапия в момента) са 22 625. На диспансерно наблюдение подлежат и пациентите с доброкачествени заболявания, припомнят от болницата. \r\nВсички пациенти, които имат право на безплатен преглед, могат да си запишат час на място в регистратурата на СБАЛОЗ – Варна на бул. „Цар Освободител“ 100 или на телефон 052/975 840.", "date": "2019.04.14", "title": "Варна: СБАЛОЗ провежда кампания за безплатни диспансерни прегледи на хора с онкологични заболявания"}
{"url": "http://www.focus-news.net/news/2019/04/14/2646563/d-r-veselina-kabakchieva-hirurg-lavinoobrazno-narastvat-patsientite-s-trudno-zazdravyavashti-rani.html", "text": "Пациентите с трудно заздравяващи рани нарастват лавинообразно в последно време. Това заяви пред за  Радио „Фокус” – Пловдив   д-р Веселина Кабакчиева, хирург в Център за лечение на хронични рани в града. Според нея, случаите се увеличават, защото болните не провеждат съвременно лечение, не търсят консултации със специалист и разчитат, че ще се справят с йодасепт и кислородна вода. Много от пациентите не си дават изобщо сметка, че трудно зарастващите язви са доста опасни, особено когато са в резултат на диабет и могат да доведат дори до ампутация на крайниците. \r\nЗа хронични рани се говори, когато язвите са с давност повече от 2 месеца. Те могат да бъдат причинени от съдова недостатъчност, от диабет, от залежаване и обездвижване – декубитални, или като усложнения след оперативни интервенции. „Засегнати от тях са мъже и жени след 60-годишна възраст и в повечето случаи с лош контрол върху захарната болест“, посочи д-р Кабакчиева. Тя посочи, че след преглед лекарите решават според сложността на случая какво лечение да назначат. На пациента се правят кръвни и микробиологични изследвания, за да се установи причината, довела до трудно зарастващата рана. Най-често това е венозен застой. С помощта на различни специалисти се лекува първичното заболяване – кардиолози, ендокринолози, съдови хирурзи. След това се отстранява инфектираната тъкан, овладява се възпалението, овлажнява се и се покрива с различни мехлеми, ползват се и спрейове. В зависимост от етапа на лечението се поставя определен вид съвременна превръзка – хидроколоидни, калциево-алгинатни, сребърни, с водорасли, с мед, хемоглобинови, компресивни. \r\n„Пациенти, за които е подходящо, се включват и на апарат за вакуум терапия, чрез който по специална технология се изтеглят секретите от раната. Той стимулира кръвообръщението и ускорява образуването на нови кръвоносни съдове, нови клетки, резултатът е видим за няколко дни“, обясни д-р Кабакчиева. Тя подчерта, че лечението с апарата не е болезнено, а на пациентите не се налага да лежат през цялото време – могат да се придвижват сами в болничната стая. За пълноценното възстановяване обаче е необходимо стриктно да спазват терапевтичния болничен режим.", "date": "2019.04.14", "title": "Д-р Веселина Кабакчиева, хирург: Лавинообразно нарастват пациентите с трудно заздравяващи рани"}
{"url": "http://www.focus-news.net/news/2019/04/14/2646559/sport-grigor-dimitrov-prodalzhava-napred-v-monte-karlo.html", "text": "Григор Димитров победи италианеца Матео Беретини в два сета в мач от „Мастърс“ турнира в Монте Карло. В отделните части 7:5, 6:4. \r\nВъв втория кръг българинът ще срещне Денис Шаповалов или Ян Ленард Щруф. В третия кръг е възможен дуел с 11-кратния шампион в турнира Рафаел Надал. Именно испанецът спря Григор Димитров в Монте Карло преди 12 месеца, когато двамата се срещнаха на полуфиналите.  \r\nДимитров има да защитава 360 точки от полуфинала миналата година. Той от няколко години живее в княжеството, което прави надпреварата още по-специална за него, като това е и старт на клей сезона в Европа.", "date": "2019.04.14", "title": "Спорт: Григор Димитров продължава напред в Монте Карло"}
{"url": "http://www.focus-news.net/news/2019/04/14/2646560/odmvr-kardzhali-liderat-na-dost-lyutvi-mestan-e-zadarzhan-sled-tezhkata-katastrofa-na-razklona-za-selo-zagorsko.html", "text": "Водачът на лекия автомобил „Фолксваген“, участвал в катастрофата на разклона за село Загорско е задържан за срок до 24 часа по Закона за МВР след медицинско освидетелстване. Това съобщиха от  ОДМВР- Кърджали . „Фокус“ припомня:   6- месечно бебе загина при тежка катастрофа в района на село Загорско по главния път към ГКПП „Маказа”. При катастрофата са се сблъскали два автомобила. В единия с марка „БВМ“ е пътувало семейство с две деца, а в другия „Фолсваген“- лидерът на ДОСТ Лютви Местан. При инцидента са ранени дете на 10 години и жена на 28 години. Пострадалите са настанени в МБАЛ „Атанас Дафовски“ в Кърджали.", "date": "2019.04.14", "title": "ОДМВР- Кърджали: Лидерът на ДОСТ Лютви Местан е задържан след тежката катастрофа на разклона за село Загорско"}
{"url": "http://www.focus-news.net/news/2019/04/14/2646569/pazardzhik-uvelichenie-na-divechovite-zapasi-na-diva-svinya-otchitat-ot-regionalna-direktsiya-po-gorite.html", "text": "На територията на Регионална дирекция по горите (РДГ) през изминалия ловен сезон са отстреляни 1 144 броя дива свиня, 4 броя благороден елен, 3 броя елен лопатар, 48 броя сърни, 6 броя дива коза, 20 броя муфлон и 18 броя глухар, съобщи за  Радио „Фокус“ – Пазарджик  директорът на РДГ инж. Ангел Кузманов. Той обясни, че са направени оценки на 98 животни, като от дива свиня има три трофея оценени с 133,85 – злато, отстреляно в ловно дружество- Белово, 130,2 – злато, отстреляно в ДЛС „Борово“ и 129,45 – отстреляно в ловно дружество- Ракитово. „Общият брой златни медали от дива свиня на територията на РДГ-Пазарджик е 8. При острела на вълци – 9 броя, има кожа от вълк, оценена със 134,3 точки, а също така и череп от вълк – 45 точки“, обясни Кузманов. Той допълни, че се отчита увеличение на дивечовите запаси на дива свиня. \r\nВаня НИКОЛОВА", "date": "2019.04.14", "title": "Пазарджик: Увеличение на дивечовите запаси на дива свиня отчитат от Регионална дирекция по горите"}
{"url": "http://www.focus-news.net/news/2019/04/14/2646568/afp-sotsialdemokratite-vodyat-na-izborite-vav-finlandiya.html", "text": "Финландската лява социалдемократическа партия взе преднина в парламентарните избори в страната в неделя, предава  AFP . \r\nТя е получила 19,0 процента от гласовете, след като бяха преброени 37 процента от бюлетините. \r\nКрайно дясната Партия на финландците е на трето място с 15,1%, зад консервативната Национална коалиционна партия (17,2%). Центристката партия  на министър-председателя Юха Сипила е на четвърто място с 15,4%, показват резултатите от предварителното гласуване.  Юлиян Марков", "date": "2019.04.14", "title": "AFP: Социалдемократите водят на изборите във Финландия"}
{"url": "http://www.focus-news.net/news/2019/04/14/2646571/liderat-na-dost-lyutvi-mestan-e-zadarzhan-sled-tezhka-katastrofa-pri-koyato-zagina-6-mesechno-bebe-obzor.html", "text": "6- месечно бебе загина при тежка катастрофа в района на село Загорско по главния път към ГКПП „Маказа”. При катастрофата са се сблъскали два автомобила. В единия е пътувало семейство с две деца, а в другия- лидерът на ДОСТ Лютви Местан. При инцидента са ранени дете на 10 години и жена на 28 години. Пострадалите са настанени в МБАЛ „Атанас Дафовски“ в Кърджали. Мястото на инцидента беше отцепено от полицията, движението се пренасочваше в едната лента. Извършен е оглед и са разпитани свидетели. Следствените действия са ръководени от окръжния прокурор на Кърджали Желязко Стефанов. Говорителят на главния прокурор Румяна Арнаудова съобщи за „Фокус“, че единият от автомобилите е управляван от Лютви Местан. Лидерът на ДОСТ беше задържан за 24 часа. Арнаудова обясни, че Местан и другият водач са тествани за алкохол и наркотици, като пробите им са отрицателни. От двамата са взети и кръвни проби. Говорителят на главния прокурор посочи, че първоначалните следствени действия са изключително важни, за да се вземе решение за следващите действия на прокуратурата. „Прокуратурата ще приложи еднакъв аршин, както досега е реагирала, по отношение на сходни инциденти, при които по непредпазливост се причинява смърт“, заяви Румяна Арнаудова. \r\nБиляна ИВАНОВА", "date": "2019.04.14", "title": "Лидерът на ДОСТ Лютви Местан е задържан след тежка катастрофа, при която загина 6-месечно бебе (ОБЗОР)"}
{"url": "http://www.focus-news.net/news/2019/04/14/2646573/sport-ludogorets-pobedi-levski-kato-gost-s-20.html", "text": "Футбол: Лудогорец победи Левски като гост с 2:0 на националния стадион „Васил Левски“. Головете за гостите отбелязаха Клаудио Кешеру и Козмин Моци от дузпа. И давата отбора завършиха с човек по-малко, като Иван Горанов от домакините и Козмин Моци получиха червени картони в последните десет минути на мача. След победата Лудогорец има 67 точки и оглавява таблицата с временното класиране. ЦСКА е втори с 64 точки, а Левски е трети с 58 точки.", "date": "2019.04.14", "title": "Спорт: Лудогорец победи Левски като гост с 2:0"}
{"url": "http://www.focus-news.net/news/2019/04/14/2646570/oik-vratsa-34-dushi-sa-glasuvali-na-referenduma-v-selo-malo-peshtene-do-2000-chasa.html", "text": "34 от 39 имащи право на глас са гласували на референдума в село Мало Пещене до 20.00 часа. Това съобщиха за  Агенция „Фокус“  от  ОИК- Враца . Жителите на селото решават дали да бъде предоставена концесия за добив на глауконит в региона. Изборният ден е преминал нормално. Няма постъпили жалби или сигнали за нередности. Гласуването е приключило в 20.00 часа.  \r\nИрина ИВАНОВА", "date": "2019.04.14", "title": "ОИК- Враца: 34 души са гласували на референдума в село Мало Пещене до 20.00 часа"}
{"url": "http://www.focus-news.net/news/2019/04/14/2646565/bsp-utvardi-listata-si-za-evrovota.html", "text": "БСП утвърди листата си за евровота, предаде репортер на   Агенция \"Фокус\" . Заседанието на Националния съвет на БСП продължи близо 11 часа. Листата бе подредена след тайно гласуване и балотаж за второто и третото място, и за петото и шестото.  \"Фокус\"  публикува листата на коалиция \"БСП за България\" за евровота:   \r\n1. Елена Йончева \r\n2. Петър Витанов \r\n3. Цветелина Пенкова \r\n4. Иво Христов  \r\n5. Сергей Станишев \r\n6. Иван Кръстев \r\n7. Деница Златева \r\n8. Румен Гечев \r\n9. Момчил Неков  \r\n10 Велизар Енчев  \r\n11. Димитър Данчев  \r\n12. Тодор Стоилов \r\n13. Валери Жаблянов \r\n14. Мариела Модева \r\n15. Десислав Тасков  \r\n16. Крум Дончев  \r\n17.Емил Георгиев   \r\nДеница КИТАНОВА", "date": "2019.04.14", "title": "БСП утвърди листата си за евровота"}
{"url": "http://www.focus-news.net/news/2019/04/14/2646334/ria-novosti-siriya-irak-i-iran-iskat-da-svarzhat-svoite-zheleznitsi.html", "text": "Сирия, Ирак и Иран планират да свържат своите железници в единна мрежа, като се планира среща по този въпрос, съобщава източник на про-правителственият вестник „ал-Уатан“. \r\n„Сега страните работят по възобновяването на проекта за свързване на железопътните линии на Сирия, Иран и Ирак, като определят дата за срещата между представителите на страните“, заяви източникът. \r\nСпоред него целта на проекта е да се осигури достъп на Ирак и Иран до сирийските пристанища, а в бъдеще и разширяване на линията до Китай. \r\nИзточникът обясни, че преди кризата Сирия е реализирала 97% от проекта, но по време на войната значителна част от релсите са били разрушени. В Ирак остава да се построят около два километра от железопътната линия. В същото време Иран и Ирак планират железопътната връзка да бъде в иракския град Басра. Превод и редакция : Калоян Пенков", "date": "2019.04.14", "title": "РИА Новости: Сирия, Ирак и Иран искат да свържат своите железници"}
{"url": "http://www.focus-news.net/news/2019/04/14/2646335/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентските избори в Украйна, в които се очаква популярен комик без политически опит да побеждава опитен оператор със значителен багаж, отразява световните тенденции, които продължават да разклащат световния ред, пише електронното издание на американския вестник  The Hill . \r\nВ световен мащаб икономическата стагнация, имиграцията и други предизвикателства предизвикват отвращение от традиционната политика, оставяйки избирателите все по-привлечени от кандидати, които предлагат ново лице и нов подход - дори ако (или особено ако) кандидатите са новаци и техните програми са неясни. \r\nВъпросът е дали с течение на времето новаците (независимо дали в САЩ, Украйна или другаде) се адаптират към следвоенните договорености, които са служили на света 75 години, или тези споразумения стават жертва на неортодоксалните подходи, които новите лидери обещават и избирателите изглеждат все по-склонни да опитат. \r\nТова е навременен въпрос, тъй като свободата и демокрацията намаляват по света, Вашингтон се охлажда към западните си съюзници и избягва многостранните търговски възможности, Пекин насърчава авторитарна алтернатива на ръководената от САЩ свобода, Китай и Русия работят по-тясно в антиамериканска ос и ядреното оръжие заплашва да се разпространи и допълнително да дестабилизира света. \r\nНа 21 април украинският комик Владимир Зеленски,  който играе президент в украинско телевизионно предаване, се изправя срещу настоящия президент Петро Порошенко, който е е на власт от 2014 г. В тяхната битка Зеленски и Порошенко символизират неспокойната глобална политика на нашето време. Първо, това е битка между старо и ново \r\nЗеленски е това, което древните философи наричат „Табула Раса“ (празен лист), защото той е предложил няколко идеи за това какво ще предложи или може да работи с механиката на парламентарното управление. \r\nСъщите сили, които могат да го катапултират до победа, обаче, му предлагат огромна възможност. Само 9% от украинците изразяват доверие в своето правителство, което е най-ниското ниво в света за втора поредна година, така че преградата, която той трябва да преодолее, за да задоволи жаждата на обществото, може да е малка. За да успее, Зеленски ще се нуждае от ефективна програма за реформи, която ще повиши общественото доверие чрез намаляване на корупцията, подхранване на прозрачността и решаване на сериозните икономически проблеми на страната. \r\nПорошенко е толкова опитен, колкото Зеленски е зелен. Олигарх, известен като “Шоколадния крал” заради големия си финансов успех в сладкарството, той е избран за първи път в Парламента преди повече от 20 години. Той служи в правителствата на президентите Леонид Кучма, Виктор Юшченко и Виктор Янукович и помага за установяването на различни политически партии . \r\nТой спечели изборите през 2014 г. и оттогава се бори с подкрепяните от Русия сили на бойното поле, търси дипломатическо решение на конфликта и преориентира Украйна от Русия към Запада. \r\nСега обаче стандартът на живот в Украйна пада и въпреки обещанието на Порошенко да продаде бизнеса си след встъпването си в длъжност, \"Панамските документи\" разкриха, че той просто е преместил активите си на друго място. \r\nСъщото обществено отвращение от икономическата стагнация, миграцията на населението и неотзивчивото правителство, което увеличава феновете на новаците  по целия свят, би могло да катапултира още един на първо място в Киев - особено този, който се е изправял срещу сегашния президент, който е спечелил толкова много от статуквото. Второ, това е битка между стабилността и хвърлянето на заровете \r\nДори когато засегнатите групи не променят лидерите си, те налагат радикална промяна чрез други средства дори в най-традиционните страни, може би без да оценяват напълно последиците. \r\nОчевидно това се случи във Великобритания, където избирателите избраха Брекзит на публичен референдум 2016 г., но министър-председателят Тереза Май все още не може да събере гласовете в Парламента около план да напусне ЕС без изпращането на британската икономика на опашката. \r\nДали в Украйна един нов президент ще намери по-малко разрушителни средства за справяне с икономическите проблеми, никой не предполага. Трето, това е битка между надеждата и страх \r\nТова, че в объркани времена, страхът е ефективен инструмент за кампанията, едва ли е новина. Доналд Тръмп използва страха от загубени работни места и намаляване на заплатите, дължащи се на имиграцията за да го доведе до победа, а Бенямин Нетаняху отдавна заема длъжността, играейки си със страха от несигурност. \r\nПорошенко използва страхове за това, какво Зеленски може да означава за обсадената му страна. На фона на войната с контролирани от Русия сепаратисти, той призовава за \"пълна мобилизация на всички украински патриоти\", като осъжда тези противници като \"псевдо-патриоти\" и \"открити агенти на Кремъл\" и предупреждава, че Зеленски ще тласне Украйна към Русия и далеч от Запада. \r\nЗа да бъде ясно, често е необходима промяна. Всъщност следвоенният световен ред беше драматична промяна, когато воденият от САЩ Запад започна да оформя терена, докато съюзниците все още се борят със силите на Оста. \r\nЗа Украйна въпросът е дали един вероятен нов лидер може да успокои потенциално скептичния Запад, като вземе обосновани и ефективни мерки за справяне с корупцията, повишаване на жизнения стандарт и сдържане на Русия. \r\n*** Най-малко 16 души са убити и 20 души са ранени в Хартум на фона на несигурността след свалянето на дългогодишния президент Омар Башир, според данни, съобщени от суданската полиция в събота, пише турският вестник  Yeni Safak \r\nВ изявление полицията съобщи, че през последните два дни в столицата са били докладвани няколко нападения с цел грабеж. \r\n\"Разбойниците използват сегашната ситуация в страната, за да извършват грабежи и други престъпления\", се казва в него. \r\nВ четвъртък суданската армия  свали Башир, който управлява Судан от 1989 г., след месеци на протести срещу неговото управление. \r\nВоенните създадоха военен съвет, който да управлява страната за преходен период от две години. \r\nПолицията съобщи, че протестните лагери, организирани от протестиращи срещу режима в Хартум и други градове, са прекъснали трафика и са довели до престъпни действия в страната, призовавайки демонстрантите да „се справят разумно със ситуацията“. \r\nОт своя страна, Суданската професионална асоциация (СПА), която оглави протестите срещу режима на Башир, призова привържениците си да запазят присъствието си пред щаба на военните, докато управляващият военен съвет прехвърли властта на цивилно правителство. \r\n*** Изборната победа на премиера Бенямин Нетаняху рискува да задълбочи разделението между Израел и еврейската диаспора в САЩ, заявиха американските еврейски лидери по време на кампанията, особено ако спази обещанието си за анексирането на селищата на Западния бряг, пише израелското англоезично издание  The Times of Israel .  \r\nПодобен ход би отчуждил еврейската държава от повечето американски евреи, които клонят до голяма степен ляво от центъра . \r\nАко Нетаняху едностранно разшири израелския суверенитет към селищата на Западния бряг, както той обеща да направи в навечерието на изборите, той ще „изключи всяка възможност за решение с две държави“, каза Рик Якобс, председател на Съюза за реформа на юдаизма. - Мисля, че това би довело до драматичен разрив с много хора в американската еврейска общност. \r\n\"И не защото те не обичат Израел\", добави той. - Защото те обичат Израел. \r\nВ дните преди изборите Нетаняху обеща по телевизията постепенно да приложи израелския суверенитет към всички селища - тези в така наречените блокове, както и изолирани селища, в които живеят общо около 400 000 израелци - добави, че иска и се надява да го направи с одобрението на САЩ. Не беше ясно дали това е само  кампания към десните му избиратели или въвеждането на политика, която той действително би преследвал. \r\nДни преди израелците да излязат на изборите през 2015 г., премиерът заяви, че палестинската държава никога няма да се появи под неговото управление . Но тогава Барак Обама беше президент и го принуждаваше да направи крачка към мира за разлика от настоящия американски президент \r\nДейвид Халперин, изпълнителният директор на Израелския форум за политика, който се застъпва за решение с две държави, заяви, че забележките на Нетаняху са дълбоко проблематични, ако той възнамерява да изпълни плана. \r\n\"Ако това е просто реторика, това пак е опасно, защото това води до идеята за присъединяване на Западния бряг към политическия мейнстрийм и увеличаване на възможността десните партии да поставят това условие за формиране на коалиция\", каза той пред The Times of Israel , \"Това легитимира идеята за анексия в политическия дискурс.\"", "date": "2019.04.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/14/2646336/predstoyashti-sabitiya-v-stranata-za-14-april-agentsiya-fokus.html", "text": "*** \r\nОт 11.00 часа в централата на БСП Националният съвет на партията ще проведе редовно заседание.  \r\n*** \r\nОт 12.30 часа в театър „Азарян“ в НДК ГЕРБ ще представи политическата си платформа за европейските избори. \r\n*** \r\nОт 9.00 и 14.00 часа в Софийския университет „Св. Климент Охридски“ ще се проведат кандидатстудентските изпити по история и биология.  \r\n*** \r\nОт 10.00 до 16.00 часа граждани ще могат да садят дървета в новата гора на столицата край Суходол. \r\n*** \r\nОт 11.00 часа по маршрут от Народно събрание през Орлов мост покрай Перловската река до НДК и след това по бул. „Витоша“ до входа на Южния парк ще се проведе велошествие „София кара колело и тича за по-чист въздух“. \r\n*** \r\nОт 12.00 часа в Националния център за подготовка на ученици за олимпиади \r\nна ул. „Драган Цанков” 21А ще се състои официалната церемония по награждаването на победителите в Петнадесетото национално състезание по компютърни мрежи. \r\n*** \r\nОт 13.00 часа на бул. „Витоша“ 35 ще се проведе образователна веган акция с излъчване на документални видеа от кланици и ферми. \r\n*** \r\nОт 18.00 часа в читалище \"Славянска беседа\" ще се състои тържествено отбелязване на 165-годишнината от рождението на Антон Безеншек - създател на българската стенография и на читалище \"Славянска беседа\". \r\n*** \r\nОт 8.00 часа ще започне състезанието по планинско бягане и планинско колоездене „Асеновградски баири”. \r\n*** \r\nОт 9.00 часа на плувния басейн на СК „Пирин“ продължава 3-тият турнир по водно спасяване „Ичко Бойчев“. \r\n*** \r\nОт 10.00 часа на площад „Георги Измирлиев“ ще се състои масовото еднодневно събиране на „Капачки за бъдеще“. \r\n*** \r\nОт 16.00 часа на площад „Македония“ ще бъдат наградени активни участници в инициативата „Чист и зелен Благоевград! От нас зависи!“. \r\n*** \r\nОт 9.00 часа от хотел „Приморец“ се проведе велошествие под надслов „Let’s get cycling“. \r\n*** \r\nОт 11.00 часа Зала 1 на Фестивалния комплекс ще се състои безплатен детски концерт от цикъла „Приказките на Госпожа Виола“, част от съпътстващата програма на Международния музикален фестивал „Варненско лято“ 2019. \r\n*** \r\nОт 18.00 часа на сцената на Градска художествена галерия „Борис Георгиев“ във Варна ще се състои концерт, организиран по повод 113-та годишнина от създаването на Общоарменския Благотворителен съюз „Парекордзаган\". Специален гост е носителката на световния приз „Най-добър изпълнител на класическа музика за 2018-та“ Хасмик Харутюнян. \r\n***  \r\nОт 11.00  часа в ДКС „Васил Левски“ започва Волейболен турнир в подкрепа на Никол Владкова.  \r\n*** \r\nОт 10.00 часа в закритата лекоатлетическа писта заместник-кметът на Община Видин Венци Пасков ще открие детския турнир по лека атлетика \"Дортикум\". \r\n*** \r\nВ село Мало Пещене ще се проведе референдум относно предоставяне на концесия за добив на глауконит в региона. \r\n*** \r\nОт 16.00 часа в ИТ центъра на улица „Кокиче“ №14 участниците в най-големият хакатон на територията на Северозападна България - Hack Vratsa ще направят демонстрация на своите приложения пред жури, което ще определи най-добре представилите се. \r\n*** \r\nВ 11.00 часа в Държавен куклен театър „Дора Габе“ ще се проведе куклен спектакъл „Таласъмът Тропалан“. \r\n*** \r\nВ 11.30 часа ще бъде направена символична първа копка на терена, на който ще бъде изграден православният храм „Св. Лука Кримски“ в квартал „Добротица“. \r\n*** \r\nОт  11.00 часа на площад „Възраждане“ с издигане на знамената на Република България и на Котел и поклонение тържествено ще бъдат отбелязани 198 години от рождението на Георги Ст. Раковски.  \r\n*** \r\nОт 11.00 часа в сградата на СУ „Нешо Бончев” ще се състои награждаването в Националното състезание по химия и опазване на околната среда. \r\n*** \r\nОт 17.00 часа в Дворец на културата ще се състои награждаване на лауреатите от ХІV Международен конкурс за млади изпълнители на класически музикални инструменти и Гала концерт на лауреатите от конкурса. \r\n*** \r\nОт 18.00 часа на пл. ,,Възраждане\" ще се състои концерт на Илия Луков и  танцова формация ,,Мездра\" с подкрепата на Ангел Джамбазки. \r\n*** \r\nОт 10.00 часа в началото на гората до Гребната база ще започне доброволно събиране и премахване на отпадъците от района. \r\n*** \r\nОт 10.00 часа от ул. „Професор Стоянов“ 36 ще се проведе Атлетически пробег „Поморие – Рън“. \r\n*** \r\nОт 14.00 часа в парка зад хотел Санкт Петербург ще се проведе протест, на който ще присъства и омбудсманът Мая Манолова.  \r\n*** \r\nОт 11.00 часа на централния градски площад \"Хаджи Димитър\" ще бъде открит Мото сезон 2019. По традиция съборът ще започне с водосвет и молебен за здраве и безавариен сезон.  \r\n*** \r\nОт 9.30 часа в общинска зала „Петко Рачов Славейков“ ще се състои награждаването на най-добре представилите се трупи и актьори в Международния франкофонски ученически театрален фестивал. \r\n*** \r\nОт 11.00 часа Куклен театър ще бъде представен „Меко казано“ от Валери Петров - куклен спектакъл за деца.", "date": "2019.04.14", "title": "Предстоящи събития в страната за 14 април (Агенция „Фокус“)"}
{"url": "http://www.focus-news.net/news/2019/04/14/2646337/dobrovoltsi-ot-chuzhbina-pomagat-v-grizhite-za-detsa-ot-doma-za-mediko-sotsialni-grizhi.html", "text": "Доброволци от чужбина помагат в грижите за деца от Дома за медико-социални грижи във Варна. Това съобщиха от  Дом за медико-социални грижи за деца – Варна . Шестима доброволци от Англия, Франция, Германия и Полша участват активно в грижите за децата от дома във варненския квартал „Виница“. Те са в България по инициатива на Фондация „Деца на Балканите“, с която лечебното заведение си сътрудничи. Доброволците са у нас в рамките на програмата на Европейския съюз по проект, наречен Европейска доброволческа служба. Младежите са на възраст между 17 и 30 години. Те посещават децата всяка седмица – в понеделник, сряда и петък. Разхождат ги, организират им игри и забавления, помагат и за тяхното хранене. Освен деца, настанени за резидентна грижа, доброволците обгрижват и тези от Дневния център към заведението. „Благодарни сме на младежите за тяхната отдаденост и за любовта, която влагат в заниманията. Присъствието им се отразява много добре на децата. Зарежда ги емоционално, а това е важно за развитието им, особено предвид факта, че децата при нас са с вродени или придобити увреждания, хронични заболявания, двигателни и ментални дефицити“, обясни директорът на Дома д-р Стефка Джанкова. Тя добави, че вратите на Дома са отворени и за други доброволци, готови да отделят от личното си време в по-дългосрочен план. Програма на младежите от фондацията предвижда те да останат във Варна до юли. „Благодарим им, че са сред нас и децата ни“, заявиха още от екипа на Дома за медико-социални грижи за деца – Варна.", "date": "2019.04.14", "title": "Доброволци от чужбина помагат в грижите за деца от Дома за медико-социални грижи"}
{"url": "http://www.focus-news.net/news/2019/04/14/2646339/yeni-safak-islyamska-darzhava-poe-otgovornost-za-samoubiystveniya-atentat-v-pakistan.html", "text": "Daesh пое отговорността за самоубийствения атентат в петък в Югозападен Пакистан, съобщава турският в.  Yeni Safak . \r\nМощна бомбена експлозия в югозападната част на Пакистан уби най-малко 20 души и рани повече от 40 други в петък сутринта, според властите. Превод и редакция : Калоян Пенков", "date": "2019.04.14", "title": "Yeni Safak: „Ислямска държава“ пое отговорност за самоубийствения атентат в Пакистан"}
{"url": "http://www.focus-news.net/news/2019/04/14/2646338/rossiyskaya-gazeta-lavrov-obyavi-provala-na-amerikanskiya-blitskrig-vav-venetsuela.html", "text": "Съединените щати са готови да „удавят“ и да „натиснат“ други страни в името на запазването на изключителността си в света, заяви руският външен министър Сергей Лавров, пише в. „ Российская газета “. \r\n„Нежеланието на САЩ да приемат реалностите на 21-ви век е очевидно. Това нежелание носи голям разрушителен заряд“, подчерта Лавров. \r\nСпоред министъра, Съединените щати са все още най-мощната държава, но тежестта на тяхното влияние в света намалява. \r\nВ тази връзка Лавров посочи неприемливостта на политическата линия на Вашингтон по отношение на редица латиноамерикански държави. В това число става дума за намеса във вътрешните работи на Венецуела. Въпреки че блицкригът се провали, Вашингтон не се отказва от целта да свали легитимното правителство в Каракас, смята руският външен министър. Превод и редакция : Калоян Пенков", "date": "2019.04.14", "title": "„Российская газета“: Лавров обяви провала на американския „блицкриг“ във Венецуела"}
{"url": "http://www.focus-news.net/news/2019/04/14/2646566/gabrovo-za-poredna-vecher-protestirashti-se-sabraha-na-ploshtada-v-tsentara-na-grada.html", "text": "За поредна вечер протестиращи се събраха на площада в центъра на Габрово, предаде  БНТ . Малцината събрали се влязоха в залата на Oбщина Габрово, където започна среща с кмета на града. Пред нея бяха поставени девет искания, сред които и проверка на ТЕЛК-овите решения в града. Кметът Таня Христова прие символично исканията и поиска среща с премиера и отговорните институции за решаването на проблемите, поставени пред нея. В Габрово се появи проблем с чистотата на града, тъй като ромите в града не ходят на работа в общинската фирма. Последните дни в Габрово работи само една машина за почистване, защото нейният водач не е от ромски произход. Така чист се оказва само центърът на града. Кметът на Габрово Таня Христова посочи: „Намален е броят на екипите, с които разполагаме за поддържане на чистотата в Габрово. Не знам дали някой ще събере смелост да се върне от тези, които са напуснали града“. Извън центъра контейнерите за събиране на битови отпадъци преливат. Най-тежко е положението около пазара в Габрово. Откакто са започнали протестите в града по улиците не може да се видят хора от ромски произход. „Голяма част от ромите не са в града. Основно хора от ромски произход са наети в общинско предприятие „Благоустрояване\", което се занимава с поддържането на чистотата и озеленяването в нашия град“, коментира кметът. 1/3 от работещите в общинската фирма за чистота не ходят на работа през последните пет дни. Кметът на града каза, че не знае дали са в отпуск. Утре ще се разбере колко от децата на ромите няма да отидат на детска градина или на училище. Таня Христова каза, че част от провокациите, за които се твърди, че са се появили, са политически. Тя изтъкна, че подобни провокации са опасни. Главният секретар на МВР гл. комисар Ивайло Иванов заяви: „Искам да благодаря на габровци, че те все пак показаха, че може да се протестира по нормалния начин, въпреки така опитите няколко лица за провокация, успяха да го предотвратят. С общи усилия и на габровци и на моите колеги, които са вече няколко дни там успяваме да опазим обществения ред да няма груби нарушения и се надявам, че техните послания ще се чуят и всички възможни институции ще направят каквото трябва за да бъде осъществен нормален живот“. „Полицията и жандармерията ще останат в града колкото е необходимо, каза шефът на жандармерията.", "date": "2019.04.14", "title": "Габрово: За поредна вечер протестиращи се събраха на площада в центъра на града"}
{"url": "http://www.focus-news.net/news/2019/04/14/2646340/plovdiv-mladezhkiyat-informatsionen-tsentar-v-grada-otvarya-vrati-za-zanimaniya-na-detsata-prez-lyatoto.html", "text": "Младежкият информационен център отваря врати за занимания на децата. Родителите може да се запознаят с хората, на които може да поверят децата си през лятото. Това съобщиха за  Радио „Фокус”- Пловдив  от центъра. За трета поредна година трите спортно-образователни клуба – „Супер Старс”, „Синьо лято” и „Виктория волей” ще разкажат какво ново са подготвили и ще презентират спортните и образователни активности, с които децата ще се забавляват през лятната ваканция. Това са тенис, футбол, волейбол, баскетбол, бойни изкуства, зумба, крос фит, английски език, театър, философия.  \r\nВсички, които проявяват интерес, могат да се запознаят с преподавателите и треньорите на „Виктория” и „Синьо лято” от 12.00 до 14.00 часа, а на „Супер старс” – от 16.00 до 18.00 часа.", "date": "2019.04.14", "title": "Пловдив: Младежкият информационен център в града отваря врати за занимания на децата през лятото"}
{"url": "http://www.focus-news.net/news/2019/04/14/2646567/aleksandar-vuchich-hayde-oshte-vednazh-napadnete-da-vidim-kak-shte-biete-hayde-da-vidim-zasega-samo-se-zakanvate.html", "text": "\"Хайде още веднъж нападнете да видим как ще биете, хайде да видим, засега само се заканвате!\", заяви сръбският президент Александър Вучич,цитира думите му македонското електронно издание  “МКД“ \r\nТой твърди, че от терасата на президентството в Белград той е изслушал  ораторите на протеста \"Всички като един  - един от пет милиона\" и че не е имало повече от 7500 души. \r\nВучич каза пред репортери в Белград, че само от Враня и Лесковац  ще се съберат над 7500 на предстоящия митинг на управляващата партия , който ще се проведе на 19 април в рамките на кампанията \"Бъдещето на Сърбия\". \r\nТой каза, че митингът ще се проведе на същото място и ще договори с телевизионния канал \"Пинк\" със същия безпилотен апарат да  запише и този митинг, така че записите да могат да бъдат сравнени и да се види колко хора са се събрали. Той добави, че този митинг ще говори за факта какво е направило сегашното правителство за Сърбия и какви са плановете за бъдещето. Той също така каза, че не се страхува от опозицията и техните заплахи, и ги призова да опитат да извършат  насилието, за което  призовават. \r\nСръбският президент заяви, че мястото за дебат е в парламента. \r\nСпоред Вучич опозицията е възнамерявала да влезе в парламента, но депутатите от Сръбската прогресивна партия \"са ги изпреварили, така че те останаха без идеи и план и затова изглеждаха неспокойни на протеста...\"  Юлиян Марков", "date": "2019.04.14", "title": "Александър Вучич: Хайде още веднъж нападнете да видим как ще биете, хайде да видим, засега само се заканвате!"}
{"url": "http://www.focus-news.net/news/2019/04/14/2646562/afp-izraelskata-politsiya-e-arestuvala-palestinskiya-gubernator-na-erusalim.html", "text": "Израелската полиция арестува палестинския губернатор на Йерусалим в неделя, след като твърди, че е нарушил заповедта, която преди това му е била дадена от властите, предава  AFP \r\nГубернаторът Аднан Гейт е арестуван няколко пъти през последните месеци във връзка с разследване, свързано с продажба на земя. \r\nНеговият адвокат Мохамед Махмуд каза, че му е била връчена шестмесечна заповед да не посещава окупирания Западен бряг или да се свързва с определени хора там, а полицията го обвинява в нарушение на заповедта. \r\nГоворителят на полицията Мики Розенфелд потвърди, че Гейт е бил арестуван и е бил разпитван, но не може да даде повече подробности. \r\nОфициалната палестинска агенция WAFA заяви, че е освободен по-късно в неделя и получи глоба от 1000 шекела (250 евро). \r\nПолицията преди това е разследвала Гейт за подозренията, че е бил замесен в ареста от палестинската автономна власт през октомври на палестинеца от САЩ  Исам Акел, който е обвинен в участие в продажбата на сграда на еврейски купувачи в Източен Йерусалим. Тези продажби се смятат за предателски сред палестинците, загрижени за израелските заселници, които купуват имоти в анексирания Източен Йерусалим. \r\nПалестинските официални лица осъдиха арестите му и заявиха, че целта е да се окаже натиск върху палестинската юрисдикция над случая на Акел. \r\nАкел е осъден на доживотен затвор от палестинския съд, но според съобщенията по-късно му е било разрешено да напусне САЩ. \r\nИзраел окупира Източен Йерусалим по време на Шестдневната война от 1967 г., а по-късно го анексира в ход, който никога не е бил признат от международната общност.  Юлиян Марков", "date": "2019.04.14", "title": "AFP: Израелската полиция е арестувала палестинския губернатор на Ерусалим"}
{"url": "http://www.focus-news.net/news/2019/04/14/2646344/the-guardian-korbin-da-podkrepi-nov-referendum-za-es-ili-shte-badat-zagubeni-milioni-privarzhenitsi.html", "text": "The Guardian: Корбин да подкрепи нов референдум за ЕС или ще бъдат загубени милиони привърженици \r\nДжереми Корбин е бил предупреден от ръководителя на лейбъристите в Европейския парламент и други величия, че партията ще бъде изоставена от милиони избиратели, които не искат да участват в изборите, ако не успее ясно да подкрепи втори референдум в манифеста си за европейските избори следващия месец, пише британският в.  The Guardian . \r\nПосланието на Ричард Корбет, който ръководи 20-те евродепутати на лейбъристите, идва на фона на нарастващите опасения на върха на партията, че може да загуби поколение от млади, проевропейски гласоподаватели, ако не се гарантира друго публично гласуване. \r\nТази възрастова група, както и много други противници на Брекзит, според депутатите, биха могли да се превърнат в недвусмислени анти-Брекзит партии, включително новосъздадената независима група Change UK, Либералните демократи, Зелените и Шотландската национална партия. \r\nКорбет заяви: „Ако лейбъристите не потвърдят отново подкрепата си за потвърждаващо публично гласуване по всяка сделка за Брекзит в своя манифест, тогава тя ще прелее гласове на партии, които имат ясно послание. Ако, от друга страна, предлагаме яснота и потвърдителен вот, бихме могли да направим много добре.“ \r\nДокато лейбъристите твърдят, че държат възможността за втори референдум на масата в преговорите с правителството, някои ключови фигури, близки до Джереми Корбин, не са склонни да потвърдят, че ще бъде проведено друго обществено гласуване по всяка сделка, която е договорена и одобрена от парламента. Това предизвика спекулации, че може да няма ангажимент към един манифест за европейските избори на лейбъристите. \r\nБившият министър на външните работи на лейбъристите Маргарет Бекет също призова манифестът да подкрепи второ публично гласуване, като каза: „Много е важно да има ясно послание за това къде стои и какво предлага Лейбъристката партия. Според мен ясното и просто послание трябва да бъде, че трябва да има потвърдителен вот на британския народ“. \r\nДепутатът от парламента Стивън Кинък, който предупреди, че друг референдум ще навреди на доверието в демокрацията, заяви, че фокусът трябва да бъде постигането на междупартийно споразумение.  Превод и редакция : Калоян Пенков", "date": "2019.04.14", "title": "The Guardian: Корбин да подкрепи нов референдум за ЕС или ще бъдат загубени милиони привърженици"}
{"url": "http://www.focus-news.net/news/2019/04/14/2646572/igor-dodonveroyatnostta-za-predsrochni-izbori-v-moldova-prez-septemvri-e-okolo-70-protsenta.html", "text": "Вероятността за провеждане на предсрочни парламентарни избори в Молдова в момента е 70%, заяви президентът Игор Додон, цитиран от молдовския електронен портал  Noi \r\n„Мисля, че през есента, през септември-октомври, най-вероятно ще имаме предсрочни парламентарни избори. Ако десницата няма чувство за самосъхранение и не приемат предложенията на социалистите, тогава ще има предсрочни парламентарни избори, а нищо няма да остане от блока „АКУМ“, и мисля, че те разбират това много добре“ - каза Додон. Държавният глава смята, че на предсрочните парламентарни избори Социалистическата партия има всички шансове да подобри резултата си и да получи повече мандати, отколкото на 24 февруари. - Дори ако изборите се проведат по тази избирателна система, има 10-15 области, в които социалистите „загубиха“ на ръба - с разлика от няколко десетки гласа.  Юлиян Марков", "date": "2019.04.14", "title": "Игор Додон:Вероятността за предсрочни избори в Молдова през септември е  около 70 процента"}
{"url": "http://www.focus-news.net/news/2019/04/14/2646347/sport-sevilya-pobedi-betis.html", "text": "Севиля победи градския съперник Бетис с 3:2 като домакин. За домакините точни бяха Мунир Ел Хадади, Пабло Сарабия и Франко Васкес, а головете за гостите реализираха Джовани Ло Селсо и Кристиан Тейо. Във временното класиране Севиля излезе на четвърта позиция с 52 точки, докато Бетис заема девето място с 43 точки.", "date": "2019.04.14", "title": "Спорт: Севиля победи Бетис"}
{"url": "http://www.focus-news.net/news/2019/04/14/2646341/tass-maduro-zayavi-che-venetsuelskiyat-narod-e-gotov-da-zashtiti-stranata-si.html", "text": "Президентът на Венецуела Николас Мадуро заяви, че гражданите на Боливарската република са готови да защитят страната си от всяка заплаха, предава агенция  TACC . \r\n„На улиците има сила, понякога незабележима, която се разпространява по области и градове. Това е съзнателната сила на хората, решени да защитават родината си. Призовавам хората да работят усилено, за да постигнат освобождението на страната от империалистическите санкции“, каза Мадуро по време на реч в Каракас.  \r\nДържавният глава също призова гражданите да се присъединят към редиците на боливарската полиция. „Призовавам всички онези, които се чувстват патриоти, да се присъединят към редовете на боливарската национална полиция“, заяви Мадуро. Превод и редакция : Калоян Пенков", "date": "2019.04.14", "title": "ТАСС: Мадуро заяви, че венецуелският народ е готов да защити страната си"}
{"url": "http://www.focus-news.net/news/2019/04/14/2646342/tass-vav-finlandiya-shte-se-provedat-parlamentarni-izbori.html", "text": "Парламентарните избори ще се проведат във Финландия в неделя. Според техните резултати ще бъде определен съставът на еднокамарния парламент на страната от 200 депутати, ще бъде сформирано ново правителство и ще бъде назначен премиер, съобщава агенция  TACC . \r\nОбщо финландците ще избират измежду почти 2,5 хиляди кандидати от 19 партии. В хода на предсрочното гласуване от 3 април до 9 април, избирателната активност беше 36,5%, което е повече от 1,5 милиона души от 4,25 милиона с право на глас. Предварителните резултати от изборите ще бъдат известни вечерта, а окончателните потвърдени резултати ще бъдат обявени на 17 април. \r\nУправляващата коалиция съставена от партията на премиера Юха Сипиля „Финландски център“, Националната коалиционна партия и „Синьо бъдеще“ подаде оставка на 8 март, но по указание на президента Саули Нийнистьо правителството продължава да изпълнява задълженията си. \r\nВ рамките на предизборните дебати основната тема беше вътрешната политика. Именно заради невъзможността за съгласуване на позиции в управляващата коалиция по една от вътрешнополитическите цели - здравната и социалната реформа - на 8 март правителството на премиера Юха Сипиля подаде оставка. Тази тема вероятно ще продължи да се обсъжда вече от новия състав на кабинета. Освен това, пред партиите често се повдигаха въпроси, свързани с безработицата и методите за справяне с нея, намалявайки бюджета за социалната сфера. \r\nВъншната политика в дебатите също беше засегната, но не доминираше. Ето защо не става въпрос за промяна на външния курс след избирането на нов парламент и назначаването на правителство във Финландия. По много позиции във външната политика главните партии, претендиращи за победа, са доста близки в мненията си. \r\nПочти всички анкетирани от ТАСС лидери на финландските партии, кандидатстващи за място в парламента, заявиха, че Финландия трябва да продължи диалога с Руската федерация. \r\n„Русия - наш голям съсед, с нея трябва да имаме естествени отношения, добър диалог както на високо ниво, така и между отделните ведомства, на ниво обикновени хора. Това е всичко, което имаме“, заяви Петери Орпо, лидер на „Национална коалиционна партия“. Превод и редакция : Калоян Пенков", "date": "2019.04.14", "title": "ТАСС: Във Финландия ще се проведат парламентарни избори"}
{"url": "http://www.focus-news.net/news/2019/04/14/2646349/sport-borusiya-dortmund-pobedi-maynts.html", "text": "Борусия (Дортмунд) победи Майнц с 2:1 като домакин в среща от 29-ия кръг на Бундеслигата. И двата гола за жълто-черните бяха дело на Джейдън Санчо, който се разписа в 17-та и 24-та минути. Голът за гостите реализира Робин Куайсон в 83-та минута. След тази победа Борусия излезе начело в класирането с 66 точки, но и с мач повече от втория Байерн (Мюнхен). Отборът на Майнц е 12-ти с 33 точки.", "date": "2019.04.14", "title": "Спорт: Борусия (Дортмунд) победи Майнц"}
{"url": "http://www.focus-news.net/news/2019/04/14/2646348/sport-milan-pobedi-latsio.html", "text": "Милан победи Лацио с минималното 1:0 като домакин в мач от 32-ия кръг на Серия „А“. Единственият гол отбеляза Франк Кесие от дузпа в 79-та минута. В класирането Милан се намира на четвърто място с 55 точки, а Лацио е осми с 49 точки, колкото има и седмият Торино.", "date": "2019.04.14", "title": "Спорт: Милан победи Лацио"}
{"url": "http://www.focus-news.net/news/2019/04/14/2646351/zhitelite-na-gabrovo-izlyazoha-na-chetvarti-protest-obzor.html", "text": "В Габрово се проведе четвъртият протест срещу агресията. Недоволството беше най-масовото досега. Около 1000 души се събраха на центъра на града. Протестите са породени от побоя, който трима цигани нанесоха на продавач в магазин в Габрово. Протестът в събота премина при засилено полицейско присъствие и без инциденти. От МВР увериха, че са взели всички необходими мерки, за да не се стига до ескалация на напрежението. На шествието в петък също не бяха регистрирани инциденти или хулигански прояви, но полицията задържа 7 души без документи. На първия протест в Габрово ситуацията ескалира, след като протестиращи се опитаха да нахлуят в следствието и да опожарят две къщи. На следващия ден вицепремиерът и министър на отбраната Красимир Каракачанов свика извънредно заседание на службите в Министерски съвет. За да потуши напрежението в Габрово пристигна вицепремиерът Томислав Дончев, който е бивш кмет на града. Недоволството на жителите на Габрово доведе и до оставката на директора на ОДМВР старши комисар Борислав Бончев. Той депозира оставката си минути след като премиерът Бойко Борисов настоя от Дубровник, директорът да освободи поста. Кметът на общината Таня Христова също обяви готовност да подаде оставка. Тя отново призова за спокойствие и спазване на обществения ред в града. По думите й проблемът с ромите в Габрово е индикация за сериозните въпроси, които държавата трябва да разреши незабавно. Таня Христова призова институциите към предприемане на адекватни и навременни действия, а гражданите към здрав разум. Районната прокуратура образува едно наказателно и три бързи производства след втория ден на протести. Бързите производства са срещу трима мъже, попречили на полицията да си свърши работата по време на протеста. Наказателното производство е за запалването на две къщи.", "date": "2019.04.14", "title": "Жителите на Габрово излязоха на четвърти протест (ОБЗОР)"}
{"url": "http://www.focus-news.net/news/2019/04/14/2646346/daily-express-izbori-vav-finlandiya-kakvo-oznachavat-tezi-izbori-za-esi.html", "text": "Daily Express: Избори във Финландия: Какво означават тези избори за ЕС? \r\nФинландия ще се отправи към избирателните секции в неделя, за да запълни 200-местния парламент Едускунта. И така, кой е лидерът и какво означават тези избори за Европа? \r\nОсновни претенденти на тези избори са Социалдемократическата партия, водена от Анти Рине, популистката „Истински финландци“, водена от Юси Хала-ахо и Националната коалиционна партия, водена от Петери Орпо. Основни теми в кампаниите бяха дебатът за благосъстоянието на страната, бързото застаряване на населението и колко далеч ще се води борбата с изменението на климата. Изборните секции отварят в 9 ч. местно време и затварят в 8 ч.  \r\nПроучванията на общественото мнение показват, че социалдемократите са в силна позиция да вземат властта в неделя след кампания, насочена към социалното осигуряване. \r\nСоциалдемократите ясно заявяват, че са готови да увеличат данъците, за да поддържат обществените услуги. \r\nЛидерът на партията Анти Рине заяви: „Трябва да гарантираме, че тези, които са в най-лошото положение в обществото, те са тези, на които помагаме първо“. \r\nПроучване на Yle, публикувано в четвъртък, показва, че социалдемократите напредват с 19%. \r\nПартия „Истински финландци“ е на второ място с 16,3%, а Партията на Националната коалиция е на трето с 15,9%. \r\nТе изостават от „Финландски център“ и Зелените, които имат силна градска подкрепа и подкрепят действия за борба с изменението на климата. \r\nСоциалдемократите изглежда са готови да приемат мнозинството, но все пак ще трябва да се опитат да сформират коалиционно правителство. \r\nКакто е случаят в много европейски страни през последните години, подготовката за тези избори до голяма степен бе битка между лявото и дясното. \r\nПобеда за социалдемократите ще бъде рядко събитие в Европа, тъй като лявоцентристките партии се сблъскаха със силен спад в много страни от блока. \r\nУвеличаването на популизма обаче все още е очевидно на тези избори, като партията на „Истинските финландци“ зае твърда линия по отношение на имиграцията, която се оказва все по-популярна. \r\nВъпреки това е малко вероятно социалдемократите да си партнират с популистите, ако те се оформят като коалиция, така че Финландия може да остане като един от левите парламенти на Европа. \r\nКойто формира следващото правителство, ще се изправи пред предизвикателства както в чужбина, така и у дома. \r\nФинландия ще поеме ротационното председателство на Съвета на ЕС през юли. \r\nНалице е също така въпросът за изоставената реформа на здравеопазването в страната, която предишните две правителства се опитаха, но не успяха да постигнат.", "date": "2019.04.14", "title": "Daily Express: Избори във Финландия: Какво означават тези избори за ЕС?"}
{"url": "http://www.focus-news.net/news/2019/04/14/2646350/pazardzhik-uchenitsi-ot-nu-vasil-drumev-byaha-otlicheni-v-konkursa-za-izrabotvane-na-kukerska-maska.html", "text": "Ученици от НУ „Васил Друмев“ в Пазарджик бяха отличени на Конкурса за изработване на кукерска маска, съобщиха от  учебното заведение . Второ място и почетен плакет получи Алекса Божкова от 4 „а“ клас за автентична кукерска маска. Специален плакет за активно участие бе присъден за Начално училище „Васил Друмев“- Пазарджик. Грамоти за участие получиха и  учениците от 4 „а“ клас с класен ръководител Теменужка Шаркова. Учениците продължиха добрите си дела, като предадоха още пластмасови капачки и за втори път се включиха в инициативата, организирана от Община Пазарджик за закупуване на апаратура за Неонатологичното отделение в Областната болница. \r\nАлбена ЖИЛЕКОВА", "date": "2019.04.14", "title": "Пазарджик: Ученици от НУ „Васил Друмев“ бяха отличени в Конкурса за изработване на кукерска маска"}
{"url": "http://www.focus-news.net/news/2019/04/14/2646352/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лидерът на лейбъристите Джереми Корбин заяви, че Джулиан Асандж трябва да отговаря на въпроси относно дългогодишни обвинения в изнасилване и сексуално нападение, направени в Швеция, пише британският вестник  Independent . \r\nПолитикът заяви, че продължава да се противопоставя на екстрадирането на основателя на WikiLeaks в САЩ. \r\n„Моето възражение спрямо екстрадирането му в Съединените щати е, защото вярвам, че WikiLeaks ни разказа истината за това, което се случва в Афганистан и в Ирак“, каза той. \r\nКоментарите на лейбъристкия лидер идват, след като повече от 70 парламентаристи са подписали писмо до министъра на вътрешните работи Саджид Джавид и Даян Абът, като ги призовават да гарантират, че 47-годишният основател на WikiLeaks ще бъде изправен пред шведските власти, ако бъде отправено искане за екстрадиция. \r\nВ петък вечер към групата се присъедини външният министър в сянка Емили Торнбъри и призова основателя на WikiLeaks да бъде екстрадиран в Швеция. \r\nДаян Абът, нътрешен министър в сянка, също каза на депутатите, че смята, че „британското правителство трябва да приеме такава молба“, ако шведските власти поискат екстрадирането на Асандж. \r\nАсанж прекара почти седем години в еквадорското посолство в Лондон, където през 2012 г. е потърсил политическо убежище, след като не е успял да се пребори срещу екстрадиция в Швеция, където е издирван по две отделни обвинения. \r\n*** The Guardian: Корбин да подкрепи нов референдум за ЕС или ще бъдат загубени милиони привърженици \r\nДжереми Корбин е бил предупреден от ръководителя на лейбъристите в Европейския парламент и други величия, че партията ще бъде изоставена от милиони избиратели, които не искат да участват в изборите, ако не успее ясно да подкрепи втори референдум в манифеста си за европейските избори следващия месец, пише британският в.  The Guardian . \r\nПосланието на Ричард Корбет, който ръководи 20-те евродепутати на лейбъристите, идва на фона на нарастващите опасения на върха на партията, че може да загуби поколение от млади, проевропейски гласоподаватели, ако не се гарантира друго публично гласуване. \r\nТази възрастова група, както и много други противници на Брекзит, според депутатите, биха могли да се превърнат в недвусмислени анти-Брекзит партии, включително новосъздадената независима група Change UK, Либералните демократи, Зелените и Шотландската национална партия. \r\nКорбет заяви: „Ако лейбъристите не потвърдят отново подкрепата си за потвърждаващо публично гласуване по всяка сделка за Брекзит в своя манифест, тогава тя ще прелее гласове на партии, които имат ясно послание. Ако, от друга страна, предлагаме яснота и потвърдителен вот, бихме могли да направим много добре.“ \r\nДокато лейбъристите твърдят, че държат възможността за втори референдум на масата в преговорите с правителството, някои ключови фигури, близки до Джереми Корбин, не са склонни да потвърдят, че ще бъде проведено друго обществено гласуване по всяка сделка, която е договорена и одобрена от парламента. Това предизвика спекулации, че може да няма ангажимент към един манифест за европейските избори на лейбъристите. \r\nБившият министър на външните работи на лейбъристите Маргарет Бекет също призова манифестът да подкрепи второ публично гласуване, като каза: „Много е важно да има ясно послание за това къде стои и какво предлага Лейбъристката партия. Според мен ясното и просто послание трябва да бъде, че трябва да има потвърдителен вот на британския народ“. \r\nДепутатът от парламента Стивън Кинък, който предупреди, че друг референдум ще навреди на доверието в демокрацията, заяви, че фокусът трябва да бъде постигането на междупартийно споразумение. \r\n*** Daily Express: Избори във Финландия: Какво означават тези избори за ЕС? \r\nФинландия ще се отправи към избирателните секции в неделя, за да запълни 200-местния парламент Едускунта. И така, кой е лидерът и какво означават тези избори за Европа? \r\nОсновни претенденти на тези избори са Социалдемократическата партия, водена от Анти Рине, популистката „Истински финландци“, водена от Юси Хала-ахо и Националната коалиционна партия, водена от Петери Орпо. Основни теми в кампаниите бяха дебатът за благосъстоянието на страната, бързото застаряване на населението и колко далеч ще се води борбата с изменението на климата. Изборните секции отварят в 9 ч. местно време и затварят в 8 ч.  \r\nПроучванията на общественото мнение показват, че социалдемократите са в силна позиция да вземат властта в неделя след кампания, насочена към социалното осигуряване. \r\nСоциалдемократите ясно заявяват, че са готови да увеличат данъците, за да поддържат обществените услуги. \r\nЛидерът на партията Анти Рине заяви: „Трябва да гарантираме, че тези, които са в най-лошото положение в обществото, те са тези, на които помагаме първо“. \r\nПроучване на Yle, публикувано в четвъртък, показва, че социалдемократите напредват с 19%. \r\nПартия „Истински финландци“ е на второ място с 16,3%, а Партията на Националната коалиция е на трето с 15,9%. \r\nТе изостават от „Финландски център“ и Зелените, които имат силна градска подкрепа и подкрепят действия за борба с изменението на климата. \r\nСоциалдемократите изглежда са готови да приемат мнозинството, но все пак ще трябва да се опитат да сформират коалиционно правителство. \r\nКакто е случаят в много европейски страни през последните години, подготовката за тези избори до голяма степен бе битка между лявото и дясното. \r\nПобеда за социалдемократите ще бъде рядко събитие в Европа, тъй като лявоцентристките партии се сблъскаха със силен спад в много страни от блока. \r\nУвеличаването на популизма обаче все още е очевидно на тези избори, като партията на „Истинските финландци“ зае твърда линия по отношение на имиграцията, която се оказва все по-популярна. \r\nВъпреки това е малко вероятно социалдемократите да си партнират с популистите, ако те се оформят като коалиция, така че Финландия може да остане като един от левите парламенти на Европа. \r\nКойто формира следващото правителство, ще се изправи пред предизвикателства както в чужбина, така и у дома. \r\nФинландия ще поеме ротационното председателство на Съвета на ЕС през юли. \r\nНалице е също така въпросът за изоставената реформа на здравеопазването в страната, която предишните две правителства се опитаха, но не успяха да постигнат.", "date": "2019.04.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/14/2646353/izvestiya-izrael-e-narushil-vazdushnite-i-morskite-granitsi-na-livan.html", "text": "Израелски безпилотен апарат е нарушил ливанското въздушно пространство на 12 април. В същото време израелски военен кораб наруши морското пространство на страната. Това съобщиха от ливанската информационна агенция NNA, пише в. „ Известия “. \r\nПо предварителни данни самолетът е извършвал разузнавателни полети на ниски височини в южната част на страната. При това, военен кораб е бил на 535 м до нос ан-Накура, посочва агенцията. \r\nВ нощта на 13 април израелски военни самолети, които прелетяха над ливанското въздушно пространство, осъществиха удар срещу Масяф в сирийската провинция Хама. \r\nНякои от ракетите бяха прихванати, но в резултат на нападението са унищожени няколко сгради, а трима военнослужещи са ранени. Превод и редакция : Калоян Пенков", "date": "2019.04.14", "title": "„Известия“: Израел е нарушил въздушните и морските граници на Ливан"}
{"url": "http://www.focus-news.net/news/2019/04/14/2646343/lokalno-makedoniya-dachich-za-protesta-palen-proval.html", "text": "Днешното събиране на „1 от 5 милиона“ в Белград беше пълен провал пред цялата сръбска и международна общественост, заяви Ивица Дачич, информира македонското електронно издание „ Локално “. \r\nТой каза, че неговата партия преди това е посочила, че Съюзът за Сърбия няма нито политически идеи, нито подкрепа от народа. \r\n„Освен разпоредби и закани, днес никой не можеше да чуе нищо за това, което те защитават. Те нямат идеи, хора никакви, очевидно нещо не струва“, каза Дачич. \r\n„Не струват лидерите, които ги водят, и ако те не се променят, толкова малко хора ще имат в обявения за главен протест на опозиция“, добави Дачич пред агенция „Танюг“. Превод и редакция : Калоян Пенков", "date": "2019.04.14", "title": "„Локално“ (Македония): Дачич за протеста: Пълен провал"}
{"url": "http://www.focus-news.net/news/2019/04/14/2646358/mkd-tsipras-evropeyskoto-badeshte-na-albaniya-zavisi-ot-otnoshenieto-kam-gratskoto-maltsinstvo.html", "text": "Гръцкият премиер Алексис Ципрас заяви, че въпросът за правата на гръцкото малцинство в Албания е от съществено значение за гръцката подкрепа за процеса на европейска интеграция в Тирана, съобщава скопското електронно издание  МКД . \r\nСрещата на Ципрас и албанския му колега Еди Рама дойде само няколко седмици след като албанският премиер внесе изменение в закона за развитието на туризма на бреговете на Албания, според който гръцката собственост в крайбрежната зона на Химара може да бъде конфискувана. \r\nСпоред дипломатически източници двамата лидери обсъдиха отношението на Европейския съюз към правата на собственост във връзка с гръцкото малцинство в Албания и албанското законодателство по въпроса за самоопределението. \r\nЦипрас приветства решението от миналата седмица на албанското правителство да регистрира и издаде имотен списък на гражданите, които все още нямат собственост върху техните имоти, и подчерта важността на прилагането на това решение. \r\nОчаква се новото решение на албанското правителство скоро да бъде публикувано в Официален вестник на Албания, и според източници, Рама е уверил гръцкия си колега и обеща да спази имотните правила на ЕС за собственост. \r\nПо-рано, по време на предизборната кампания за европейските и местните избори в Гърция, опозиционният лидер Кириакос Мицотакис заяви, че неговата партия „Нова Демокрация“, ако спечели изборите тази година, ще обвърже европейската интеграция на Албания с правата на гръцкото малцинство, живеещо в югоизточните части на тази страна. Превод и редакция : Калоян Пенков", "date": "2019.04.14", "title": "МКД: Ципрас: Европейското бъдеще на Албания зависи от отношението към гръцкото малцинство"}
{"url": "http://www.focus-news.net/news/2019/04/14/2646357/mms-makedoniya-raneni-politsai-i-demonstranti-v-tirana.html", "text": "В Тирана избухнаха сблъсъци между полицията и протестиращите, които скандираха срещу правителството на Еди Рама и призоваха за предсрочни парламентарни избори. \r\nХиляди поддръжници на опозицията от цялата страна се появиха на главния булевард в столицата, като няколко от тях хвърляха ракети по полицията. \r\nДесетки хора се събраха пред сградата на правителството, за да разбият полицейския кордон при главния вход, полицаи, използващи химикали, когато протестиращите се опитаха да се насилят вътре. \r\nПо време на демонстрациите няколко полицаи бяха ранени, обяви албанското правителство. Също така най-малко 15 протестиращи са пострадали от сълзотворен газ, който е изстрелян от полицията срещу тях, обяви Демократическата партия. \r\nВътрешното министерство е съобщило за петима пострадали полицаи, без да уточнява тежестта на техните наранявания. Според източник от полицията всички са били отведени в болница. \r\nОт своя страна премиерът Еди Рама осъди безредиците и изрази мнението, че опозиционните партии са поели по „пътя на самоунищожението“. Превод и редакция : Калоян Пенков", "date": "2019.04.14", "title": "ММС (Македония): Ранени полицаи и демонстранти в Тирана"}
{"url": "http://www.focus-news.net/news/2019/04/14/2646362/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Сърбия, Александър Вучич заяви, че не очаква нищо специално от днешния протест на опозицията, съобщава македонският електронен портал „ а1 “. \r\nВучич информира, че са нападнати общински съветници и членове на Сръбската прогресивна партия. \r\nСръбският президент изрази съжаление за използването на сила, обяснявайки, че хулигани са нападнали съветниците на СПП. \r\nТой припомни, че съветниците са избрани от народа за свои представители, а не като Бошко Обрадович, който не е съветник в кметството и се е опитал да влезе.  \r\nСпоред него нападението е станало около пет часа сутринта. Вучич каза също, че представители на опозицията не са позволили на линейката да помогне на съветник, а става дума за диабетик.  \r\nВучич подчерта, че едно различно мнение е съкровище и, че няма проблем, че днес имаме няколко хиляди души, които ще изразят отношението си. \r\n***  Обединената албанска опозиция, водена от Демократическата партия, тази вечер провежда трети „национален протест“ пред правителството в Тирана, като настоява за оттеглянето на премиера Еди Рама и създаването на преходно правителство, което да проведе предсрочни парламентарни избори, съобщава скопското електронно издание „ Плюс Инфо “. \r\nХиляди привърженици на опозицията и недоволни граждани се събраха пред сградата на правителството, които в очакване на партийните лидери започнаха да хвърлят димки и да рисуват върху фасадата. Чрез мегафон постоянно се апелира към присъстващите да запазят хладнокръвие. \r\nВ протеста участват и жителите на квартал „Астир“, чиито домове трябва да бъдат разрушени заради изграждането на големия околовръстен път в Тирана. Те носят голям лозунг „Правителството на престъпността“. \r\nЗа сигурността са ангажирани над 1500 полицаи, които носят противогази, четири цистерни с вода за водни оръдия, ако протестиращите тръгнат да влизат в сградата, а снайперисти  са разположени по високите сгради. \r\nСпоред полицията опозицията има разрешение да проведе протеста до полунощ. \r\n***  Министърът на финансите на САЩ Стивън Мнучин заяви, че търговските преговори с Китай се доближават до тяхното приключване, предава  AFP . \r\n„По-важно е да го направим правилно, отколкото да имаме произволна дата“, каза Мнучин пред репортери. \r\n„Но се надявам, че се доближаваме до последния кръг от решаването на спорните въпроси“. \r\n***  Кандидатът за президент на ВМРО-ДПМНЕ, Гордана Силяновска Давкова, призова гражданите към масово излизане на изборите, отбелязва електронното издание на македонския „ Фокус “. \r\n„Идва денят, когато урните ще чуят народния глас и той няма да бъде за тях, а за нас. Направиха рай за корупция и престъпност. Няколко семейства управляват Македония. Ще сложим край на това на 21 април и 5 май. Гаранцията за коректността на изборите ще бъде, ако гласувате масово. Гласувайте за онези, които носят промени, не за мен, аз съм реализирана жена. Но мисля, че ако се заема с това предизвикателство, то е за Македония. Ако нямаме 40 процента избирателна активност, тогава те ще променят Конституцията, не е трудно за тях. Тогава те ще направят президента да се избира в парламента. Тогава президентът ще се избира с пазарлъци, познайте тогава кой ще бъде президент“, каза Силяновска. \r\n***  Сирия, Ирак и Иран планират да свържат своите железници в единна мрежа, като се планира среща по този въпрос, съобщава източник на про-правителственият вестник „ал-Уатан“. \r\n„Сега страните работят по възобновяването на проекта за свързване на железопътните линии на Сирия, Иран и Ирак, като определят дата за срещата между представителите на страните“, заяви източникът. \r\nСпоред него целта на проекта е да се осигури достъп на Ирак и Иран до сирийските пристанища, а в бъдеще и разширяване на линията до Китай. \r\nИзточникът обясни, че преди кризата Сирия е реализирала 97% от проекта, но по време на войната значителна част от релсите са били разрушени. В Ирак остава да се построят около два километра от железопътната линия. В същото време Иран и Ирак планират железопътната връзка да бъде в иракския град Басра. \r\n***  Президентът на Венецуела Николас Мадуро заяви, че гражданите на Боливарската република са готови да защитят страната си от всяка заплаха, предава агенция  TACC . \r\n„На улиците има сила, понякога незабележима, която се разпространява по области и градове. Това е съзнателната сила на хората, решени да защитават родината си. Призовавам хората да работят усилено, за да постигнат освобождението на страната от империалистическите санкции“, каза Мадуро по време на реч в Каракас.  \r\nДържавният глава също призова гражданите да се присъединят към редиците на боливарската полиция. „Призовавам всички онези, които се чувстват патриоти, да се присъединят към редовете на боливарската национална полиция“, заяви Мадуро. \r\n***  Парламентарните избори ще се проведат във Финландия в неделя. Според техните резултати ще бъде определен съставът на еднокамарния парламент на страната от 200 депутати, ще бъде сформирано ново правителство и ще бъде назначен премиер, съобщава агенция  TACC . \r\nОбщо финландците ще избират измежду почти 2,5 хиляди кандидати от 19 партии. В хода на предсрочното гласуване от 3 април до 9 април, избирателната активност беше 36,5%, което е повече от 1,5 милиона души от 4,25 милиона с право на глас. Предварителните резултати от изборите ще бъдат известни вечерта, а окончателните потвърдени резултати ще бъдат обявени на 17 април. \r\nУправляващата коалиция съставена от партията на премиера Юха Сипиля „Финландски център“, Националната коалиционна партия и „Синьо бъдеще“ подаде оставка на 8 март, но по указание на президента Саули Нийнистьо правителството продължава да изпълнява задълженията си. \r\nВ рамките на предизборните дебати основната тема беше вътрешната политика. Именно заради невъзможността за съгласуване на позиции в управляващата коалиция по една от вътрешнополитическите цели - здравната и социалната реформа - на 8 март правителството на премиера Юха Сипиля подаде оставка. Тази тема вероятно ще продължи да се обсъжда вече от новия състав на кабинета. Освен това, пред партиите често се повдигаха въпроси, свързани с безработицата и методите за справяне с нея, намалявайки бюджета за социалната сфера. \r\nВъншната политика в дебатите също беше засегната, но не доминираше. Ето защо не става въпрос за промяна на външния курс след избирането на нов парламент и назначаването на правителство във Финландия. По много позиции във външната политика главните партии, претендиращи за победа, са доста близки в мненията си. \r\nПочти всички анкетирани от ТАСС лидери на финландските партии, кандидатстващи за място в парламента, заявиха, че Финландия трябва да продължи диалога с Руската федерация. \r\n„Русия - наш голям съсед, с нея трябва да имаме естествени отношения, добър диалог както на високо ниво, така и между отделните ведомства, на ниво обикновени хора. Това е всичко, което имаме“, заяви Петери Орпо, лидер на „Национална коалиционна партия“. \r\n***  Израелски безпилотен апарат е нарушил ливанското въздушно пространство на 12 април. В същото време израелски военен кораб наруши морското пространство на страната. Това съобщиха от ливанската информационна агенция NNA, пише в. „ Известия “. \r\nПо предварителни данни самолетът е извършвал разузнавателни полети на ниски височини в южната част на страната. При това, военен кораб е бил на 535 м до нос ан-Накура, посочва агенцията. \r\nВ нощта на 13 април израелски военни самолети, които прелетяха над ливанското въздушно пространство, осъществиха удар срещу Масяф в сирийската провинция Хама. \r\nНякои от ракетите бяха прихванати, но в резултат на нападението са унищожени няколко сгради, а трима военнослужещи са ранени. \r\n***  Участниците в масов протест в Сърбия дадоха на властите шест дни, за да изпълнят исканията им, предава  РИА Новости . \r\n„Даваме срок от шест дни до следващия петък, това правителство да отговори положително на нашите искания. Ако не сме чути, ще се съберем отново на седмия ден още повече“, съобщи Югослав Киприянович, лидер на протеста. \r\nВ самия център на Белград пред сградата на събранието (парламента) на Сърбия се проведе национален протест. До нея бяха поставени сцена с високоговорители, от които звучат протестни песни. В самата сграда са дежурили голям брой полицейски части. \r\nСлед няколко речи протестиращите мирно са се отправили към сградата на правителството на страната. \r\nТе очакваха, че при тях ще дойде президентът Александър Вучич, но това не се случи. Вътрешният министър Небойша Стефанович обясни, че държавният глава „не е свикнал да говори пред малък брой хора“. Според него протестиращите са събрали само 7,5 хиляди души. \r\nПо оценки на организаторите, те са успели да съберат 35 хиляди души в центъра на Белград. Акцията приключи без инциденти. \r\n***  Гръцкият премиер Алексис Ципрас заяви, че въпросът за правата на гръцкото малцинство в Албания е от съществено значение за гръцката подкрепа за процеса на европейска интеграция в Тирана, съобщава скопското електронно издание  МКД . \r\nСрещата на Ципрас и албанския му колега Еди Рама дойде само няколко седмици след като албанският премиер внесе изменение в закона за развитието на туризма на бреговете на Албания, според който гръцката собственост в крайбрежната зона на Химара може да бъде конфискувана. \r\nСпоред дипломатически източници двамата лидери обсъдиха отношението на Европейския съюз към правата на собственост във връзка с гръцкото малцинство в Албания и албанското законодателство по въпроса за самоопределението. \r\nЦипрас приветства решението от миналата седмица на албанското правителство да регистрира и издаде имотен списък на гражданите, които все още нямат собственост върху техните имоти, и подчерта важността на прилагането на това решение. \r\nОчаква се новото решение на албанското правителство скоро да бъде публикувано в Официален вестник на Албания, и според източници, Рама е уверил гръцкия си колега и обеща да спази имотните правила на ЕС за собственост. \r\nПо-рано, по време на предизборната кампания за европейските и местните избори в Гърция, опозиционният лидер Кириакос Мицотакис заяви, че неговата партия „Нова Демокрация“, ако спечели изборите тази година, ще обвърже европейската интеграция на Албания с правата на гръцкото малцинство, живеещо в югоизточните части на тази страна.", "date": "2019.04.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/14/2646361/tass-sasht-i-braziliya-prizovaha-kuba-rusiya-i-kitay-da-prekratyat-podkrepata-za-maduro.html", "text": "Държавният секретар на САЩ Майк Помпео и бразилският външен министър Ернесто Араужо изразиха необходимостта от „външни сили“ като Куба, Русия и Китай да спрат да предоставят помощ на венецуелския президент Николас Мадуро. Това се казва в съобщение на пресслужбата на Държавния департамент, предава агенция  TACC . \r\n„Държавният секретар Майк Помпео разговаря днес с бразилския външен министър Ернесто Араужо. Те потвърдиха дружбата между Съединените щати и Бразилия и обещаха да продължат да работят заедно, за да се противопоставят на политическата, икономическата и хуманитарната криза във Венецуела. Те също така потвърдиха необходимостта от външни сили, включително Куба, Русия и Китай, да спрат да подкрепят Николас Мадуро, „се казва в изявлението. Превод и редакция : Калоян Пенков", "date": "2019.04.14", "title": "ТАСС: САЩ и Бразилия призоваха Куба, Русия и Китай да прекратят „подкрепата“ за Мадуро"}
{"url": "http://www.focus-news.net/news/2019/04/14/2646364/ria-novosti-v-predgradie-na-melbarn-chetirima-dushi-sa-hospitalizirani-sled-strelba.html", "text": "Четирима души бяха хоспитализирани с наранявания след стрелба в предградие на австралийския град Мелбърн, съобщи полицията в щата Виктория. \r\nСпоред полицията инцидентът се е случил в нощен клуб в предградието на Мелбърн Праран около 3.20 местно време.  \r\nНяколко души са ранени. Най-малко четирима мъже са отведени в болница, двама от тях са в критично състояние. Другите двама - мъже на 50 и 29 години - бяха ранени, без опасност за живота. \r\nВ ход е разследване, полицията установява обстоятелствата около инцидента. Превод и редакция : Калоян Пенков", "date": "2019.04.14", "title": "РИА Новости: В предградие на Мелбърн четирима души са хоспитализирани след стрелба"}
{"url": "http://www.focus-news.net/news/2019/04/14/2646355/kanal-5-makedoniya-zaev-shte-izberem-evropeyski-prezident-na-nashata-rodina.html", "text": "Лидерът на СДСМ и премиер Зоран Заев заяви на струмичани, че вече няма пари за паметници и, че всички пари сега отиват за народа. Тази година е рекорд за чуждестранни инвестиции, въпреки че все още не сме член на НАТО, но животът в страната се промени към по-добро, каза Заев. \r\nЗа кандидата за президент заявихме, че ще изберем европейски президент на нашата родина. Ще изберем Стево Пендаровски. Превод и редакция : Калоян Пенков", "date": "2019.04.14", "title": "„Канал 5“ (Македония): Заев: Ще изберем европейски президент на нашата родина"}
{"url": "http://www.focus-news.net/news/2019/04/14/2646359/24-info-makedoniya-meta-prizova-za-sdarzhanost-i-izbyagvane-na-konfrontatsii.html", "text": "Албанският президент Илир Мета реагира на напрегнатата ситуация по време ва протеста на обединената опозиция. \r\n„Протестът да продължи по мирен начин. Избягвайте конфронтации“, поиска Мета. \r\nМеждународните представители също призоваха за мирен протест и за избягване на насилие. \r\nДосега има информация за ранени двама полицаи, които са били изпратени в болница. \r\nИма и информация за счупени прозорци на няколко магазина, в близост до парламента. Превод и редакция : Калоян Пенков", "date": "2019.04.14", "title": "„24 Инфо“ (Македония): Мета призова за сдържаност и избягване на конфронтации"}
{"url": "http://www.focus-news.net/news/2019/04/14/2646360/plyus-info-makedoniya-pendarovski-prizova-za-masovo-glasuvane.html", "text": "През 2014 г. бяхме с номер 3 в бюлетината, когато бяхме морални победители в изборите. Сега пак сме с номер 3, когато ще бъдем истински, реални победители в интерес на всички вас, в интерес на нашата родина, заяви кандидатът за президент, Стево Пендаровски, пише скопското електронно издание „ Плюс Инфо “. \r\nТой добави, че за него и за коалицията, която го подкрепя е важно държавата да продължи напред, а не както някои да напълни куфарите и да избяга с народни пари. \r\nТой призова за масово гласуване и заяви, че на 21 април цялата работа няма да бъде завършена и ще трябва да бъде се излезе и на 5 май. Превод и редакция : Калоян Пенков", "date": "2019.04.14", "title": "„Плюс Инфо“ (Македония): Пендаровски призова за масово гласуване"}
{"url": "http://www.focus-news.net/news/2019/04/14/2646356/kanal-5-makedoniya-pendarovski-izborite-sa-vazhni-za-da-prodalzhat-reformite.html", "text": "Изборите са важни за продължаването на реформите и напредъка към интеграция, за да покажат, че Македония е на правилния път, заяви Пендаровски на митинга в Струмица.", "date": "2019.04.14", "title": "„Канал 5“ (Македония): Пендаровски: Изборите са важни за да продължат реформите"}
{"url": "http://www.focus-news.net/news/2019/04/14/2646365/ria-novosti-pochina-edin-ot-postradalite-pri-strelbata-v-melbarn.html", "text": "Почина една от жертвите на стрелбата в нощен клуб в покрайнините на австралийския Мелбърн, съобщи полицията. \r\nПолицията съобщава, че 37-годишен мъж е починал в болница от нараняванията си. Трима други пострадали остават в болницата, един от тях, 28-годишен мъж, е в критично състояние. \r\nПравоохранителните органи продължават да разследват инцидента. Полицията проверява показанията на очевидци по отношение на черно Porsche SUV, което е било видяно в клуба, и връзката му с инцидента. Отбелязано е, че по-късно този автомобил е намерен изгорен в предградието  Превод и редакция : Калоян Пенков", "date": "2019.04.14", "title": "РИА Новости: Почина един от пострадалите при стрелбата в Мелбърн"}
{"url": "http://www.focus-news.net/news/2019/04/14/2646366/predstoyashti-mezhdunarodni-sabitiya-za-14-april-agentsiya-fokus.html", "text": "***  Парламентарни избори във Финландия \r\n***  Папа Франциск ще отслужи литургия за католическата Цветница \r\n***  Среща на лидерите на Йордания, Гърция и Кипър \r\n***  Посещение на Майкъл Помпео в града до границата с Венецуела", "date": "2019.04.14", "title": "Предстоящи международни събития за 14 април (Агенция \"Фокус\")"}
{"url": "http://www.focus-news.net/news/2019/04/14/2646369/gd-granichna-politsiya-trafikat-na-vsichki-granichni-punktove-e-normalen.html", "text": "Трафикът на всички гранични-пропускателни пунктове е нормален. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия, Северна Македония, Гърция, Турция и Румъния трафикът е нормален.", "date": "2019.04.14", "title": "ГД „Гранична полиция“: Трафикът на всички гранични пунктове е нормален"}
{"url": "http://www.focus-news.net/news/2019/04/14/2646367/predstoyashti-sabitiya-v-stranata-za-14-april-agentsiya-fokus.html", "text": "*** \r\nОт 11.00 часа в централата на БСП Националният съвет на партията ще проведе редовно заседание.  \r\n*** \r\nОт 12.30 часа в театър „Азарян“ в НДК ГЕРБ ще представи политическата си платформа за европейските избори. \r\n*** \r\nОт 9.00 и 14.00 часа в Софийския университет „Св. Климент Охридски“ ще се проведат кандидатстудентските изпити по история и биология.  \r\n*** \r\nОт 10.00 до 16.00 часа граждани ще могат да садят дървета в новата гора на столицата край Суходол. \r\n*** \r\nОт 11.00 часа по маршрут от Народно събрание през Орлов мост покрай Перловската река до НДК и след това по бул. „Витоша“ до входа на Южния парк ще се проведе велошествие „София кара колело и тича за по-чист въздух“. \r\n*** \r\nОт 12.00 часа в Националния център за подготовка на ученици за олимпиади \r\nна ул. „Драган Цанков” 21А ще се състои официалната церемония по награждаването на победителите в Петнадесетото национално състезание по компютърни мрежи. \r\n*** \r\nОт 13.00 часа на бул. „Витоша“ 35 ще се проведе образователна веган акция с излъчване на документални видеа от кланици и ферми. \r\n*** \r\nОт 18.00 часа в читалище \"Славянска беседа\" ще се състои тържествено отбелязване на 165-годишнината от рождението на Антон Безеншек - създател на българската стенография и на читалище \"Славянска беседа\". \r\n*** \r\nОт 8.00 часа ще започне състезанието по планинско бягане и планинско колоездене „Асеновградски баири”. \r\n*** \r\nОт 9.00 часа на плувния басейн на СК „Пирин“ продължава 3-тият турнир по водно спасяване „Ичко Бойчев“. \r\n*** \r\nОт 10.00 часа на площад „Георги Измирлиев“ ще се състои масовото еднодневно събиране на „Капачки за бъдеще“. \r\n*** \r\nОт 16.00 часа на площад „Македония“ ще бъдат наградени активни участници в инициативата „Чист и зелен Благоевград! От нас зависи!“. \r\n*** \r\nОт 9.00 часа от хотел „Приморец“ се проведе велошествие под надслов „Let’s get cycling“. \r\n*** \r\nОт 11.00 часа Зала 1 на Фестивалния комплекс ще се състои безплатен детски концерт от цикъла „Приказките на Госпожа Виола“, част от съпътстващата програма на Международния музикален фестивал „Варненско лято“ 2019. \r\n*** \r\nОт 18.00 часа на сцената на Градска художествена галерия „Борис Георгиев“ във Варна ще се състои концерт, организиран по повод 113-та годишнина от създаването на Общоарменския Благотворителен съюз „Парекордзаган\". Специален гост е носителката на световния приз „Най-добър изпълнител на класическа музика за 2018-та“ Хасмик Харутюнян. \r\n***  \r\nОт 11.00  часа в ДКС „Васил Левски“ започва Волейболен турнир в подкрепа на Никол Владкова.  \r\n*** \r\nОт 10.00 часа в закритата лекоатлетическа писта заместник-кметът на Община Видин Венци Пасков ще открие детския турнир по лека атлетика \"Дортикум\". \r\n*** \r\nВ село Мало Пещене ще се проведе референдум относно предоставяне на концесия за добив на глауконит в региона. \r\n*** \r\nОт 16.00 часа в ИТ центъра на улица „Кокиче“ №14 участниците в най-големият хакатон на територията на Северозападна България - Hack Vratsa ще направят демонстрация на своите приложения пред жури, което ще определи най-добре представилите се. \r\n*** \r\nВ 11.00 часа в Държавен куклен театър „Дора Габе“ ще се проведе куклен спектакъл „Таласъмът Тропалан“. \r\n*** \r\nВ 11.30 часа ще бъде направена символична първа копка на терена, на който ще бъде изграден православният храм „Св. Лука Кримски“ в квартал „Добротица“. \r\n*** \r\nОт  11.00 часа на площад „Възраждане“ с издигане на знамената на Република България и на Котел и поклонение тържествено ще бъдат отбелязани 198 години от рождението на Георги Ст. Раковски.  \r\n*** \r\nОт 11.00 часа в сградата на СУ „Нешо Бончев” ще се състои награждаването в Националното състезание по химия и опазване на околната среда. \r\n*** \r\nОт 17.00 часа в Дворец на културата ще се състои награждаване на лауреатите от ХІV Международен конкурс за млади изпълнители на класически музикални инструменти и Гала концерт на лауреатите от конкурса. \r\n*** \r\nОт 18.00 часа на пл. ,,Възраждане\" ще се състои концерт на Илия Луков и  танцова формация ,,Мездра\" с подкрепата на Ангел Джамбазки. \r\n*** \r\nОт 10.00 часа в началото на гората до Гребната база ще започне доброволно събиране и премахване на отпадъците от района. \r\n*** \r\nОт 10.00 часа от ул. „Професор Стоянов“ 36 ще се проведе Атлетически пробег „Поморие – Рън“. \r\n*** \r\nОт 14.00 часа в парка зад хотел Санкт Петербург ще се проведе протест, на който ще присъства и омбудсманът Мая Манолова.  \r\n*** \r\nОт 11.00 часа на централния градски площад \"Хаджи Димитър\" ще бъде открит Мото сезон 2019. По традиция съборът ще започне с водосвет и молебен за здраве и безавариен сезон.  \r\n*** \r\nОт 9.30 часа в общинска зала „Петко Рачов Славейков“ ще се състои награждаването на най-добре представилите се трупи и актьори в Международния франкофонски ученически театрален фестивал. \r\n*** \r\nОт 11.00 часа Куклен театър ще бъде представен „Меко казано“ от Валери Петров - куклен спектакъл за деца.", "date": "2019.04.14", "title": "Предстоящи събития в страната за 14 април (Агенция „Фокус“)"}
{"url": "http://www.focus-news.net/news/2019/04/14/2646368/aktualna-patna-obstanovka.html", "text": "Ще преобладава облачно време. През нощта валежите ще са на по-малко места – главно в Източна България и южните райони. През деня валежите на изток ще продължат, а след обяд и в Западна България ще се активизират, като на места в планинските райони се очакват и значителни количества. Ще духа слаб до умерен север-североизточен вятър. Минималните температури ще са между 5° и 10°, максималните – между 11° и 16°. Това съобщиха от пресцентъра на  Агенция “Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\nДо 30.06.2019 г. движението от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукт при км 20+840. През празничните и почивни дни се въвежда реверсивно движение:  \r\n- В деня преди празничния или почивен ден се обособяват две ленти в посока Бургас и една в посока София; \r\n- През последния почивен или празничен ден се обособяват две ленти в посока София и една в посока Бургас.  \r\nШофьорите да се движат с повишено внимание в участъка от км 45+200 до км 46+266 в посока Бургас при Мухово поради обезопасяване на пътния участък до 31.05.2019 г.;  \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч вижението от 45+900 до км 53+000 в двете посоки поради констатирани неравности по пътната настилка.  \r\nОбласт Пазарджик: \r\nДо 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас. Почасовите ограничения са следните: \r\n•\tот 10 часа всеки понеделник до 13 часа всеки петък се обособяват по една лента за движение в двете посоки; \r\n•\tот 13 часа всеки петък до 17 часа всяка събота се обособяват две ленти за движение в посока Бургас и една лента за движение в посока София; \r\n•\tот 17 часа всяка събота до 10 часа всеки понеделник се обособяват една лента за движение в посока Бургас и две ленти за движение в посока София. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ „Тракия“; \r\n-\tпътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; \r\n-\tпътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nОбласт Пловдив: \r\nПоетапно се ограничава движението по пътните връзки на пътен възел „Пловдив-изток“ при км 133+112 в района на Войводиново поради ремонтни дейности на асфалтовата настилката. Необходимо е шофьорите да карат с повишено внимание, спазвайки пътната сигнализация. \r\n- На 16.04.2019 г. се ограничава трафикът по пътната връзка Пловдив - София като обходният маршрут е през Войводиново; \r\n- На 17.04.2019 г. се ограничава трафикът по пътната връзка София - Раковски, обходният маршрут е през Пловдив по пътен възел „Север“ при км 126 и през Войводиново; \r\n- На 18.04.2019 г. ще бъде ограничен трафикът по пътната връзка Бургас - Пловдив -, обходният маршрут е през Пловдив по пътен възел „Север“ при км 126; \r\n- На 19.04.2019 г. ще бъде ограничен трафикът по пътната връзка Раковски - София, обходният маршрут е през Войводиново и Пловдив. \r\nОбласт Стара Загора: \r\nДвижението в участъка Чирпан – Стара Загора от км 168 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Варна и една в посока София;  \r\n- За последния почивен или празничен ден се обособяват две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности до 15.12.2019 г. \r\nДо 31.05.2019 г. движението на МПС над 12 тона е ограничено в участъка от км 30+260 до км 35+450 /от п.в. „Витинска река“ до служебна пътна връзка/ само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Автомобилите до 12 тона в двете посоки и трафикът на товарните превозни средства над 12 тона в посока Варна от км 31+996 до км 33+780 осъществява двупосочно в платното  в посока Варна, като са обособени по една лента в посока София и в посока Варна поради ремонтно-възстановителни дейности на виaдукт при км 33+600 и тунел „Витиня“ /лявата тръба в посока София/ до 28.05.2019 г.; \r\nДвижението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и при км 37+920 до 28.05.2019 г.; \r\nДо 31.05.2019 г. движението от км 48+800 до км 53+690 се осъществява двупосочно в платното за София поради ремонтни дейности по виадукт при км 51+360.   \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в платното в посока Варна поради ремонтни дейности. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна до 24.05.2019 г.; \r\nДо 24.05.2019 г. движението в участъка пътен възел „Повеляново“ – пътен възел „Слънчево” от км 406+850 до км 416+200 се осъществява двупосочно в платното за Варна поради ремонтни дейности. Ограничено е движението в платно посока София. Трафикът се отбива при км 416+200 до км 406+850 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи на пътен възел „Слънчево“. Движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 18.04.2019 г. движението от км 0+000 до км 8+600 се осъществява двупосочно в платното в посока Бургас поради ремонтни дейности до 18.04.2019 г.; \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ – забранено е движението на МПС над 10 т - целогодишно; \r\n- „Дюлински“ забранено е движението на МПСнад 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали до 15.04.2019 г. Движението се регулира от сигналисти на място.  \r\nОбласт Враца: \r\nДвижението в участъка Мездра – Лютидол от км 162+500 до км 173+300 се осъществява с повишено внимание поради обрушване на скални окоси до 15.04.2019 г. При необходимост е възможно ограничаване на движението.  \r\nОбласт София: \r\nВъвежда се реверсивно движение по път I-1 София-Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10 до 18 часа се обособяват две ленти в посока София и една в посока Перник до 31.12.2019 г. \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по Дунав мост Русе от км 0+200 до км 0+600 се осъществява в една лента с пропускателен режим поради ремонтни дейности на асфалтовата настилка на мостовото съоръжение. Движението се регулира от сигналисти и скоростта е ограничена на 20 км/ч. Участъкът е сигнализиран с пътни знаци. Срок до 15.04.2019 г. \r\nОбласт Шумен: \r\nДвижението в участъка от АМ „Хемус“ до разклона за с. Нови Пазар от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 13.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка граница Македония – с. Раненци от км 1+000 до км 7+000 се осъществява с повишено внимание поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nДвижението в участъка с. Цървеняно – с. Драгомирово от км 37+000 до км 42+000 се осъществява с повишено внимание и съобразена скорост поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 15.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 19.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Силистра: \r\nДвижението в участъка Силистра – Шумен от км 0+000 до км 56+120 се осъществява в една лента на определени участъци поради полагане на хоризонтална маркировка. Движението се регулира с конуси. Срок до 15.04.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 19.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена на 40 км/ч. Участъкът се регулира от пътни знаци. Срок до 19.04.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 19.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът ІІІ-1022: Движението по път ІІІ-1022 с. Бели мел – с. Мартиново от км 0+000 до 15+287 се осъществява в една лента с повишено внимание поради почистване на пътното платно от инертни материали. Движението се регулира от сигналисти. Срок до 15.04.2019 г. \r\nПът ІІІ-1024: Движението по път ІІІ-1024 с. Гаврил Геново – с. Дълги дел от км 0+000 до 19+813 се осъществява в една лента с повишено внимание поради почистване на пътното платно от инертни материали. Движението се регулира от сигналисти. Срок до 15.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът II-84: Движението по път II-84 с. Варвара – Гара Костандово, се извършва в една лента, от км 14+400 до км 30+000, чрез поетапно затваряне на лява лента за движение, поради почистване на изкоп под еластична ограда. Движението се регулира с пътни знаци. Срок до 13.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nДвижението по път III-6041 Жедна –Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 15.04.2019 г. \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът II-63: Движението по път II-63 Брезник – Парамун при км 23 се осъществява в една лента поради пропадане на пътя. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности до 25.04.2019 г. Поетапно се затварят платната за движение. Трафикът се осъществява в свободното платно в условията на двулентов двупосочен път при спазване на въведените ограничения н аскоростта  -  до 40 км/ч и 60 км/ч. Шофьорите да се движат с повишено внимание, спазвайки пътната сигнализация. Организацията на трафика е поетапна и е следната: \r\n1. В участъка от Пловдив до елипсовидното кръстовище за Куклен движението се осъществява двупосочно в платното за Пловдив. \r\n2. В участъка от елипсовидното кръстовище за Куклен до кръговото кръстовище в Асеновград движението е двупосочно в платното за Пловдив на дясно платно и насочването му по ляво платно. \r\n3. В участъка от кръговото кръстовище в Асеновград до елипсовидното кръстовище за Куклен движението се осъществява двупосочно в платното за Асуновград. \r\n4. В участъка от елипсовидното кръстовище за Куклен до Пловдив движението се исъществява двупосочно в платното за Пловдив.  \r\nПри кръговите кръстовища за Крумово, за Куклен, за Долни Воден и в началото на Асеновград строителството се осъществява в условията на неотбито движение.  \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение, поради частични ремонти на асфалтовата настилка. Участъкът е сигнализиран с пътни знаци. Срок: 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-21: Движението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 15.04.2019 г. \r\nПът ІІ–23: Движението по път ІІ-23 Исперих – Окорш от км 94+200 до км 116+546 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІ-71: Движението по път ІІ-71 Силистра – Добрич от км 0+000 до км 32+680 се осъществява в една лента на определени участъци поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента на определени участъци поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на ремонтни дейности до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.04.14", "title": "Актуална пътна обстановка"}
{"url": "http://www.focus-news.net/news/2019/04/14/2646370/nimh-shte-se-zadarzhi-predimno-oblachno-s-prevalyavaniya-maksimalnite-temperaturi-shte-sa-mezhdu-11-i-16.html", "text": "И днес ще се задържи предимно облачно. През деня с временни прекъсвания валежите в източните райони ще продължат, а след обяд и в Западна България ще превалява, като на места в планините ще са интензивни. Ще духа слаб до умерен север-североизточен вятър. Максималните температури ще са между 11° и 16°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Атмосферното налягане е по-ниско от средното за месеца, на към края на деня ще започне да се повишава. \r\nПо Черноморието ще бъде облачно и дъждовно. Ще духа слаб до умерен север-североизточен вятър. Максимални температури между 10° и 13°. Температурата на морската вода е 11-12°. Вълнението на морето ще е 2-3 бала. \r\nНад планините ще бъде облачно, на много места и мъгливо. Ще има валежи от дъжд, по-значителни след обяд над масивите от Югозападна България, където е възможно и да прегърми. Над 1800 метра дъждът ще преминава в сняг. Ще духа умерен вятър от североизток. Максимална температура на 1200 метра около 7°, на 2000 метра – около 1°.", "date": "2019.04.14", "title": "НИМХ: Ще се задържи предимно облачно с превалявания, максималните температури ще са между 11° и 16°"}
{"url": "http://www.focus-news.net/news/2019/04/14/2646373/ombudsmanat-maya-manolova-shte-se-sreshtne-v-plovdiv-s-grazhdani-koito-se-boryat-da-zapazyat-ot-unishtozhavane-i-zastroyavane-zelenite-ploshti-na-parka-v-kv-karshiyaka.html", "text": "Омбудсманът Мая Манолова ще се срещне в гр. Пловдив с граждани, които се борят да запазят от унищожаване и застрояване зелените площи на парка в кв. „Кършияка“, зад хотел „Санкт Петербург“. Това съобщиха от пресцентъра на  Омбудсмана на Република България . Срещата ще се проведе в 14.00 часа. В петък представители на инициативния комитет се срещнаха с омбудсмана в институцията, за да подадат жалба и да я поканят на протеста.", "date": "2019.04.14", "title": "Омбудсманът Мая Манолова ще се срещне в Пловдив с граждани, които се борят да запазят от унищожаване и застрояване зелените площи на парка в кв. „Кършияка“"}
{"url": "http://www.focus-news.net/news/2019/04/14/2646375/daily-express-filipinite-narediha-na-pekin-da-spre-da-zastrashava-ribarite.html", "text": "Правителството на Филипините е наредило на Китай да спре всички действия, които биха могли да застрашат живота на техните рибари, пише британският в.  Daily Express . \r\nСпоред президента Салвадор Панело това би предизвикало „дразнещи фактори“, които застрашават позитивните отношения с Пекин. Неговите коментари следват засилено китайско военно присъствие около филипинския остров Паг-аса.  \r\nПредупреждението на Китай следва военните кораби на САЩ, участващи в ученията заедно с Филипините. \r\nДвете страни практикуваха възвръщане на малки острови, завзети от хипотетична чуждестранна военна сила. \r\nАмериканският военноморски флот заяви в изявление: „Американските и филипинските сили ще провеждат двойствени операции, обучение на живо на пожар, градски операции, авиационни операции и ответни действия срещу тероризма. \r\nНапрежението в Южнокитайско море се повиши през изминалата година, когато САЩ се опитаха да отблъснат Китай в региона. \r\nДосега САЩ са извършили 15 свободни операции в района от 2015 г. насам. \r\nСъединените щати също искат съюзници да обмислят подобни маневри. Превод и редакция : Калоян Пенков", "date": "2019.04.14", "title": "Daily Express: Филипините наредиха на Пекин да спре да застрашава рибарите"}
{"url": "http://www.focus-news.net/news/2019/04/14/2646354/voa-makedoniya-silyanovska-vreme-e-za-promeni.html", "text": "„Бързо идва 21 април. Време е за ново начало, време е за промени!“, заяви кандидатът за президент Гордана Силяновска - Давкова на главния митинг, който се проведе в Скопие. \r\nВ обръщението си към членовете и поддръжниците на опозиционната ВМРО-ДПМНЕ и коалицията „За по-добра Македония“ тя очерта приоритетите, ако спечели изборите и застане начело на държавата. \r\n„Ще използвам вето всеки път, когато конституцията бъде погазена. Няма да показвам сила, с аргументи ще обясня забележките. Законите не са за привилегии, а за решаване на проблемите на гражданите, за реформи и за уважение“, каза Силяновска. \r\n„Правосъдието и справедливостта ще надделеят в Република Македония и най-накрая ще се сложи край на тази криза и тъмнина, която преобладава в държавата поради тази власт“, заяви Силяновска. \r\n„Моят кабинет ще бъде кабинет, доминиран от жени. Идва времето на жените в Македония“, подчерта тя. \r\nПреди публиката тя поиска масово гласуване на предстоящите избори. \r\n„Ако нямаме 40-процентна избирателна активност, тогава те ще променят Конституцията, не е трудно за тях. Тогава те ще направят президента да се избира в парламента. Тогава президентът ще се избира след пазарлък, после познайте кой ще бъде президент“, каза проф. Силяновска. Превод и редакция : Калоян Пенков", "date": "2019.04.14", "title": "VOA (Македония): Силяновска: Време е за промени!"}
{"url": "http://www.focus-news.net/news/2019/04/14/2646372/gerb-shte-predstavi-politicheskata-si-platforma-za-evropeyskite-izbori.html", "text": "ПП ГЕРБ ще представи своята политическа платформа за предстоящите европейски избори, които ще се проведат на 26 май тази година. Това съобщиха от пресцентъра на  ПП ГЕРБ . Събитието ще се проведе от 12.30 часа в театър „Азарян“ в НДК.", "date": "2019.04.14", "title": "ГЕРБ ще представи политическата си платформа за европейските избори"}
{"url": "http://www.focus-news.net/news/2019/04/14/2646376/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 до 22.00 часа на 14 април 2019 г. при сектор „Г” на  Националния стадион „Васил Левски”.  \r\n- от 14.00 до 21.00 часа на 14 април 2019 г. на моста пред Национален стадион „Васил Левски” и на ул. „Ген. Гурко“ между бул. „Евлоги и Христо Георгиеви“ и бул. „Васил Левски“.  \r\nОт 18.00 часа на 14 април 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.04.14", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/04/14/2646377/denyat-14-april-v-svetovnata-istoriya.html", "text": "В САЩ през 1775 година Бенджамин Франклин създава във Филаделфия първата организация за забрана на робството. През 1865 г. във Вашингтонския театър актьорът Джон Буут смъртоносно ранява президента на САЩ Абрахам Линкълн, който умира на следващия ден. В нощта на 14 срещу 15 април след сблъсък с айсберг, смятаният за най-модерен, съвършен, луксозен параход „Титаник” потъва и причинява гибелта на около 1500 души. За пръв път излиза романът на Джон Стайнбек “Гроздовете на гнева” (1939). През 1991 г. от Музея на Ван Гог са откраднати 20 картини на стойност 500 млн. долара.  \r\nНа 14 април са родени: Ричи Блекмор– един от най-известните китаристи в стил хард-рок, Райко Нахтигал - словенски филолог славист, Николай Михайлович Романов – руски велик княз, учен историк, военен, колекционер меценат, генерал-адютант, Фридрих фон Амерлинг - австрийски живописец, майстор на реалистичния портрет, Кристиан Хюйгенс (Huygens) – холандски механик, физик и математик, създател на вълновата теория на светлината. На този ден умират: Георг Фридрих Хендел (Hendel)– германски композитор, представител на класицизма.   2018 г.   \r\nДжерард Батън е избран за лидер на Партията за независимост на Обединеното кралство.  2017 г. \r\nAir China преустановява всички полети до столицата на Северна Корея Пхенян поради нарастващото напрежение между Северна Корея и Съединените щати. 2017 г. \r\nНад 2000 мигранти са спасени в Средиземно море край бреговете на Либия. 2014 г.  \r\nЧленове на Боко Харам убиват над 70 и раняват 124 човека в столицата на Нигерия Абуджа. 2013 г.  \r\nЗа нов президент на Венецуела е избран Николас Мадуро. 1994 г.  \r\nИзтребител на САЩ сваля в Ирак два “приятелски” вертолета, който първоначално възприема като вражески. Загиват 26 души. 1991 г.  \r\nОт Музея на Ван Гог са откраднати 20 картини на стойност 500 млн. долара. 1988 г.  \r\nСъюзът на съветските социалистически републики (СССР) подписва споразумение, с което поема ангажимента да изтегли войските си от Афганистан. Пактът, създаден в преговори между СССР, САЩ, Пакистан и Афганистан е подписан в церемония на ООН в швейцарската столица Женева. Този договор слага край на деветгодишната съветска окупация на страната, целяща властта в страната да бъде предоставена на комунистическо правителство, което води борба за държавното управление. Според подписаното споразумение СССР трябва да се изтегли постепенно в продължение на девет месеца. 1970 г.  \r\nНа борда на американския космически кораб “Аполо 13” избухва експлозия, която причинява една от най-критичните ситуации в американската космическа история – животите на трима космонавти са изложени на много голям риск. Експлозията избухва в горивните клетки в сервизния модул на космическия кораб 56 часа след излитането. Резултатът от нея е прекъсване на главното електрическо захранване, което предизвиква преустановяване на осигуряването с кислород и вода за космонавтите. След аварията тези жизнено важни вещества се доставят от резервната батерия за спешни случаи на лунарния модул “Аквариус”. В случай, че аварията се е била случила след отделяне на модула с цел кацане на Луната космонавтите са щели да бъдат изправени пред сигурна смърт. Въпреки че НАСА прави всичко възможно да спаси космонавтите оцеляването им е твърде несигурно. За да бъдат спасени космонавтите се планира и изпълнява високо рискова операция, която е единственото възможно решение. На 17 април 1970 година тричленният екипаж на “Аполо 13” се завръща успешно на земята. 1953 г.  \r\nИзвършен е първия полет на многоцелевия вертолет КА-15. 1945 г.  \r\nОснована е Московската ботаническа градина. 1941 г.  \r\nУинстън Чърчил издава заповед за прекратяване на ежеседмичните отчети за загубите на английския флот като деморализиращи населението. Уинстън Леонард Спенсър Чърчил е избран в Парламента като депутат от Консервативната партия през 1900 г. Четири години по-късно, по конюнктурни съображения преминава в Либералната партия. Многократно оглавява различни министерства. Той е един от организаторите на Дарданелската операция 1915 г., чийто провал го принуждава да подаде оставка. През 1940–1945 г. е министър-председател на коалиционното правителство. Заради участието на България в Първата световна война 1914–1918 г. и Втората световна война 1939–1945 г. като съюзник на Германия Чърчил заема враждебно отношение спрямо страната ни. Той е инициатор за създаване на съюз на всички антифашистки сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Чърчил взема участие в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. В източноевропейските страни е установяван тоталитарни режими. В отговор на политиката на Сталин и издигането на “желязна завеса” по границите на източноевропейските страни в речта си на 5 март 1946 г. в САЩ Чърчил призовава за създаване на военно-политически съюз на САЩ, Великобритания и западноевропейските страни за защита на демокрацията от комунизма. Тази реч се смята за началото на “студената война”. Чърчил е известен и като писател, публицист и автор на исторически и мемоарни книги. През 1953 г. получава Нобелова награда за литература. 1939 г.  \r\nЗа първи път е публикуван романът на Джон Стайнбек “Гроздовете на гнева” - най-известното му произведение, считано за класика на XX-ти век. Джон Стайнбек е роден на 17 февруари 1902 г. в град Салинас, Калифорния в семейство на земеделец от немски произход и учителка с ирландско потекло. През 1919 г. постъпва в Станфордския университет. Известно време служи като моряк на кораб. Първата му книга е “Златната чаша”, която излиза през 1929 г. Автор е на романите: “Небесните пасбища” (1932 г.), “Към един незнаен бог” (1933 г.), “Тортила Флет” (1935 г.), “В неравна борба” (1936 г.), “За мишките и хората” (1937 г.); “Гроздовете на гнева” (1939 г., награден с “Пулицър” за 1940 г.; сборник с разкази “В черната долина” (1938 г.); повестта “Луната залезе” (1942 г.), “Пуснете бомбите” (1942 г.). През 1943 г. заминава като военен кореспондент на вестник “Ню Йорк Хералд Трибюн” за Европа (и в дописките си до този вестник, и в последните си писма за “Нюздей” от 1966 г. за Виетнам той остава в по-голяма степен писател, отколкото журналист). През 1944 г. излиза големият му роман “Улица “Консервна”. В следващите години публикува повестта “Бисерът” (1945 г.), романите “Безпътният автобус” (1947 г.), “На изток от Рая” (1952 г.), “Благодатният четвъртък” (1954 г.), “Краткото царуване на Пипин IV” (1957 г.), сборник с репортажи от II световна война “Имало едно време една война” (1958), романа “Зимата на нашето недоволство” (1961 г.), пътеписа “Пътешествия с Чарли” (1962 г.). Същата година (1962 г.) получава Нобелова награда за литература. Умира на 20 февруари 1968 година в Ню Йорк. 1912 г.  \r\nПри първото си плаване през Атлантическия океан корабът \"Титаник\" се сблъсква с айсберг около остров Нюфаундлънд (през нощта на 14 срещу 15 април 1912 г.) и потъва. При катастрофата загиват повече от 1 500 души. Между загиналите са около 20 българи, основно от селата Садовец, Плевенско, и Гумощник, Севлиевско. \"Титаник\" е пътнически параход на британската компания “Уайт стар”, смятан за най-модерния, съвършен, луксозен и надежден за времето си параход. 1894 г.  \r\nНаправена е първата демонстрация на кинескопа, изобретен от Томас Едисон. \r\nТомас Едисон е американски изобретател в областта на електротехниката и предприемач. Основател е на големи електротехнически компании. От 12 годишна възраст работи като вестникар и по-късно като телеграфист. Първото му изобретение е устройство за дуплекс по телеграфиране. След първия успех напуска работата си, заселва се в щата Ню Джърси и създава работилници, в които произвежда създадените от него устройства. Създава редица оригинални устройства, които защитава с патенти. След това се заселва в щата Ню Йорк, където създава голяма лаборатория и работилници. По това време Томас Едисон усъвършенствува телефона на Ал. Бел и създава фонограф (грамофон), предлага и внедрява електрическа лампа с нагреваема жичка и различна електротехническа апаратура- цокъл и фасунка за електрически лампи, предпазител със стопяеми жички, електрически ключ, електромер и много др. Томас Едисон експериментира електрификацията на железниците, разработва електромагнитната сепарация на железни руди и открива термоелектронната емисия. Той конструира най-мощните електрически генератори. По негов проект в Ню Йорк е построена първата в света електростанция за постоянен ток за обществено ползуване. До края на живота си Томас Едисон живее в Уест Ориндж, където ръководи създадения от него изобретателски център. През този период усъвършенствува фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и др. Автор на повече от 1 000 изобретения. 1865 г.  \r\nВъв Вашингтонския театър актьорът Джон Буут смъртоносно ранява президента на САЩ Абрахам Линкълн, който умира на следващия ден. През 1964 година Джон Буут планира да отвлече Абрахам Линкълн. Първоначално планът е бил президентът да бъде отвлечен и отведен в Ричмънд, където да бъде държан и по-късно разменен за задържани заложници от южните щати. Джон Буут набира и поддръжници на идеята за отвличането на президента. Един от тях е и Самюел Честър, който по-късно става ключов свидетел при разследването на убийството. Впоследствие Джон Буут променя решението за отвличането на президента и решава да го убие. По думите на приятел на Джон Буут Луис Уичман решението за убийството е взето след като актьорът чува обръщението на Линкълн към чернокожите граждани на Америка и призивът му към тях да упражнят активно правото си на гласоподаватели. На 14 април 1865 година президентът на Америка и първата дама присъстват на представлението в театър Форд “Нашия американски братовчед”. По време на представлението Джон Буут влиза в президентската ложа и стреля по президента. 1775 г.  \r\nБенджамин Франклин създава във Филаделфия първата организация за забрана на робството в САЩ. 1611 г.  \r\nПринц Федерико Цези за първи път използва думата “телескоп”. На тази дата са родени: 1945 г.  \r\nВ Устънсупермар, Англия е роден Ричи Блекмор – един от най-известните китаристи в стил хард-рок. Учи класическа китара от 11-годишна възраст. Увлича се от рокмузиката и в края на 50-те години участва в модните по това време скифл-групи. До основаването на \"Дийп Пърпъл\" свири със \"Скрийминг Лорд Съч енд Савиджс\" (1960-1967 г.), \"Крусейдърс\", \"Хамбургер фейсис\" и др. От 1968 г. до 1975 г. Блекмор е китарист на групата \"Дийп Пърпъл\". След разпадането й създава \"Рейнбоу\" (1975 г.), където доразвива идеите си и техническите възможности, формирани в \"Дийп Пърпъл\". Той е инициаторът за възстановяването на основния състав на \" Дийп Пърпъл” през 1984 г. 1877 г.  \r\nРоден е Райко Нахтигал - словенски филолог славист. Завършва Виенския университет (1900 г.). Преподава в университета в Грац (1913-1919 г.) и Люблянския университет (1919-1953 г.). Първият президент на Словенската академия на науките и изкуството (1938 г.). Изследванията му са посветени на старобългарския и руския език, на сравнителната граматика на славянските езици, историята на славянската писменост и палеография. Публикува книгата \"Славянски езици\" (1938 г.). Организира издаването на паметници на славянската писменост (\"Синайски требник\", 1941-1942 г.; \"Слово о полку Игореве\", 1954 г.). 1859 г.  \r\nРоден е Николай Михайлович Романов – руски велик княз, учен историк, военен, колекционер меценат, генерал-адютант. Завършва гимназия (1870 г.) и Академията на Генералния щаб (1885 г.). Получава докторска степен от Московския университет. Защитник е на идеята за руско-френско сближаване. Публикува дипломатически преписки между Русия и Франция в седем тома; ръководи Руското историческо общество (1910-1917 г.) и Руското географско общество (от 1912 г.); подготвя за издаване уникален Руски биографичен речник; издава серията \"Некрополи\"; публикува иконографски труд в 5 тома \"Руски портрети от XVIII-XIX в.\". Застрелян е на 30 януари 1919 г. в Петропавловска крепост по нареждане на Владимир Иилч Ленин. \r\n1803 г. \r\nРоден е Фридрих фон Амерлинг - австрийски живописец, майстор на реалистичния портрет. Учи във Виенската (1816-1824 г.) и Пражката (1824-1826 г.) художествена академия; през 1827-1828 г. е при Т. Лорънс в Лондон и при О. Верне в Париж. Сред най-добрите му произведения са портретите на Франц I (1832 г.), на писателя Ф. Рейл (1832 г.), на Антоний Калтенталер (1832 г.), на майката на художника (1836 г.), на Р. фон Артхабер с децата си (1837 г.) и др. \r\n1629 г. \r\nРоден е Кристиан Хюйгенс (Huygens) – холандски механик, физик и математик, създател на вълновата теория на светлината. Първият чуждестранен член на Лондонското Кралско дружество (от 1663 г.). Учи право и математика в Лайден и Бреда. На 22-годишна възраст публикува труда си за определяне дължината на окръжност, елипса и хипербола. През 1654 г. издава съчинението “За определянето на дължината на окръжност”, което е съществен принос в теорията за определяне на отношението на дължината на окръжността към диаметъра й (изчисление на числото “пи”). Публикува математически трактати върху изследване на криви от втори ред: циклоида, логаритмична и верижна линия и др., работи и върху теорията на вероятностите. Заедно с Р. Хук установява постоянните точки на термометъра - точката на топене на леда и точката на кипене на водата. Усъвършенства обектива на астрономическата тръба, увеличава светлочувствителността й и отстранява хроматичната аберация. През 1655 г. открива спътника Титан на планетата Сатурн, определя периода на завъртането му и установява, че Сатурн е обкръжен от тънък пръстен. Тези изследвания са поместени в съчинението “Системата на Сатурн” (1659 г.), където е направено първото описание на мъглявина в съзвездието Орион и на линиите върху повърхността на Юпитер и Марс. Изобретява първите часовници с махало, снабдени с пусков механизъм (1658 г.). През 1665 г. след основаването на Френската академия на науките е поканен в Париж за неин председател и заема поста от 1665 г. до 1681 г. През 1680 г. работи върху създаването на “планетна машина” (праобраз на съвременния планетарий), за чиято конструкция разработва пълна теория на верижните (или непрекъснати) дроби. Работи върху проблеми на оптиката, през 1681-1687 г. шлифова обективи с огромни фокусни разстояния - 37, 54 и 63 м; конструира окуляр, който е наречен на негово име и е използван и днес. Цикълът от трудове по оптика намира завършен вид в знаменития му “Трактат за светлината” (1690 г.), където е изложена вълновата теория на светлината. Към трактата във вид на приложение е добавено разсъждението “За причините на теглото”, в което Хюйгенс е на крачка от откриването на закона за всеобщото привличане. В последния си трактат - “Космотеорос” (1698 г.), издаден посмъртно, авторът разсъждава върху теорията за множеството на световете и тяхната обитаемост. Умира на 8 юли 1695 г. в Хага. На тази дата умират: \r\n1759 г. \r\nУмира Георг Фридрих Хендел (Hendel) – германски композитор, представител на класицизма. Роден е на 23 февруари 1685 г. Зрелите си творчески години прекарва в Англия. Като композитор и изпълнител на различни инструменти се формира под ръководството на композитора и органиста Ф. Цахел. На 17 години става органист в Хале, преселва се в Хамбург (1703 г.), където се намира единственият в Германия оперен театър. Там са поставени първите му опери “Алмира” и “Нерон”. След закриването на театъра (1706 г.) живее в Италия, където създава оперите “Родриго” (1707 г.), “Агрипина” (1709 г.), ораторията “Триумф на Времето и Правдата”, кантати, дуети, псалми и др. В Италия се проявява като изключителен изпълнител на клавесин. През периода 1710-1716 г. живее в Хановер и в Лондон. Неговата опера “Ринадло” (1711 г.) има голям успех в Лондон. Оглавява Лондонския оперен театър (от 1720 г.); създава оперите “Радамист” (1720 г.), “Отон” (1723 г.), “Юлий Цезар” (1724 г.), “Роделинда” (1725 г.) и др. След 1730 г. все по-често започва да използва жанра на монументалната оратория (“Дебора”, 1733 г.; “Саул”, 1739 г., и др.). По време на въоръжената борба на англичаните срещу опитите за реставрация на Стюартите (1745-1746 г.) творчеството на Хендел получава всеобщо признание. Автор е на повече от 40 опери и над 30 оратории. Характерни за творчеството му са драматизъм и монументалност, умело предаване на дълбоките преживявания и чувствата на героите. Драматизира операта-сериа, засилва ролята на оркестъра и хора. Някои от ораториите му са написани по антични сюжети. Инструменталното наследство на Хендел включва много оркестрови пиеси. Най-популярни са 12 кончерто-гросо, 12 концерта за орган със съпровод на оркестър или ансамбъл, сонати и трио-сонати за различни инструменти и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.14", "title": "Денят 14 април в световната история"}
{"url": "http://www.focus-news.net/news/2019/04/14/2646378/dobrich-parva-kopka-za-noviya-pravoslaven-hram-sv-luka-krimski-shte-bade-polozhena-v-grada.html", "text": "Негово Високопреосвещенство Варненският и Великопреславски митрополит Йоан ще води церемонията по полагане първа копка на новия православен храм „Св. Лука Кримски“ в квартал „Добротица“ в Добрич. Тя ще се състои от 11.30 часа на терена, на който ще се изгради храма. Това съобщиха от пресцентъра на  Община град Добрич . В събитието ще вземат участие кметът на Добрич Йордан Йорданов, общинска администрация, цялото духовенство на добричката духовна околия и граждани. Храмът в най–младия квартал на Добрич ще се изгради благодарение на безвъзмездно отстъпения терен от Общината и със спомоществователството на дарители. Проектът на храма е дарение от Арх. Петър Николов и инж. Пенчо Керванов. Сградата ще е висока 16 метра, което определя храма като най–високият в Добрич. Организирана е кампания по набиране на средства и до момента са събрани над 25 000 лв.  \r\nОбщина Добрич кани гражданите да вземат молитвено участие на първата копка и да станат съпричастни с изграждането на новата светиня в Добрич.", "date": "2019.04.14", "title": "Добрич: Първа копка за новия православен храм „Св. Лука Кримски“ ще бъде положена в града"}
{"url": "http://www.focus-news.net/news/2019/04/14/2646379/burgas-v-grada-shte-se-provede-veloshestvie-pod-nadslov-lets-get-cycling.html", "text": "В града ще се проведе велошествие под надслов „Let’s get cycling“. Това съобщиха от пресцентъра на  Община Бургас . Инициативата е без състезателен характер и цели насърчаване на колоезденето в градска среда, толерантно поведение на пътя и здравословния живот. Велолюбителите от всички възрасти са добре дошли да се включат в събитието. Регистрацията ще бъде от 09.00 до 10.00 часа пред хотел „Приморец“ от страната на плажната ивица. Всички участници ще участват в томбола с тематични награди. „Let’s get cycling“ ще включва още изложение на екипировка и оборудване за велосипедисти, както и продукти за здравословен живот. Входът за участие за изложителите е свободен, тъй като ще предоставят наградния фонд за томболата в края на велошествието. Изложението ще бъде разположено в Морската градина, от страната на хотел „Приморец“.", "date": "2019.04.14", "title": "Бургас: В града ще се проведе велошествие под надслов „Let’s get cycling“"}
{"url": "http://www.focus-news.net/news/2019/04/14/2646363/yeni-safak-silite-na-haftar-udariha-voenen-lager-v-tripoli.html", "text": "Силите, лоялни на Халифа Хафтар, извършиха въздушен удар в Южен Триполи, информират местни медии. \r\nАтаката е била насочена към военен лагер на милиция, подчинена на подкрепяното от ООН правителство на националното единство. \r\nНяма информация за жертви. \r\nМестните жители казаха, че няколко военни самолета са били наблюдавани да летят над столицата от ранната сутрин. \r\nМиналата седмица Хафтар започна военна кампания за превземане на Триполи, където се намира щабквартирата на правителството. Превод и редакция : Калоян Пенков", "date": "2019.04.14", "title": "Yeni Safak: Силите на Хафтар удариха военен лагер в Триполи"}
{"url": "http://www.focus-news.net/news/2019/04/14/2646380/denyat-14-april-v-balgarskata-istoriya.html", "text": "През 1205 г. е битката при Одрин- сражението, в което цар Калоян разбива кръстоносната войска и нанася едно от най-сериозните поражения на смятаните за непобедими кръстоносци. Някои от спасилите се рицари, участници в това решително сражение, след време записват с покруса, че в битката при Одрин загива “цветът на рицарската войска”. Император Балдуин е пленен и отведен в Търново, а малкото рицари, които успяват да избягат от полесражението, бягат към Родосто и Константинопол. През 1879 г. Европейската комисия единодушно приема Органическия устав на Източна Румелия, който осигурява широка административна автономия на областта през 1879-1885 г. През 1925 г. дейци на БКП убиват водача на Демократическия сговор в София о.з. ген. Константин Георгиев и извършват неуспешен атентат срещу царя в прохода Арабаконак. През 1928 г. на 14 и 18 април са регистрирани силни земетресения в Южна България с епицентър край Чирпан. Разрушенията засягат около 20 % от територията на страната. Свидетели разказват, че от силните земни трусове камбаните на катедралния храм \"Св. Александър Невски\" бият сами. През 1941 г.на 13, 14 и 15 април се извършват британски бомбардировки над София без жертви. България се намесва във Втората световна война (1939–1945 г.) след подписването на Тристранния пакт (1 март 1941 г.) и остава съюзник на страните от хитлеристката Ос.  \r\nНа 14 април е роден писателят Миле (Милан) Венков Марковски. На тази дата умират: Христо Караминков (Бунито, Малкия)- възрожденски деец, революционер.  2016 г. \r\nГласуването на всякакъв вид избори у нас ще бъде задължително, решиха народните представители от правната комисия в парламента. Вотът е задължителен, извършва се лично от избирателя и представлява изпълнение на гражданския му дълг. 2006 г. \r\nПрезидентът на Република България присъжда Орден „Стара планина“ втора степен на проф. д-р Гарабед Минасян „за изключително големите заслуги на проф. Минасян към Република България в областта на икономическите науки и във връзка с изтичането на втория му мандат като член на Управителния съвет на Българската народна банка“ 2003 г. \r\nПрезидентът на Република България Георги Първанов присъжда Орден „Стара планина“ на Надежда Кираджиева, проф. Минко Балкански и акад. Цено Хинковски. 1994 г. \r\nБългария се споразумява с Парижкия клуб за разсрочване на дълга от 1 300 000 000 щатски долара за 11 години. Парижкият клуб е обединение на банки-кредитори от западните страни, което се занимава с въпросите по регулиране външните задължения на държавите. 1994 г. \r\nВ Скопие българският министър на просветата Марко Тодоров не подписва двустранните споразумения поради несъгласие с формулировката за македонския език. 1992 г. \r\nУчредява се Социалдемократическа партия (СДП) от бивши членове на Българската социалдемократическа партия (БСДП), недоволни от политиката на нейното ръководство. Регистрира се в края на май същата година с председател Иван Куртев. Други по-видни дейци на Социалдемократическа партия (СДП) са Иван Анев (до 1993 г.), Иван Пушкаров (до 1993 г.), Руслан Семерджиев (до 1993 г.), Крум Славов и др. На 28 юни 1997 г. за председател на Социалдемократическа партия (СДП) е избран Благой Димитров. Сега неин председател е Крум Славов. 1958 г. \r\nВ периода 14 – 19 април в ГДР пристига българска делегация начело с Тодор Живков и Антон Югов, която води разговори с първия секретар на ЦК на ГЕСП Валтер Улбрихт и премиера Ото Гротевол. Подписани са консулски договор, спогодба за културно и научно сътрудничество и спогодба в областта на здравеопазването между България и ГДР. 1941 г. \r\nНа 13, 14 и 15 април се извършват британски бомбардировки над София без жертви. България се намесва във Втората световна война (1939–1945 г.) след подписването на Тристранния пакт (1 март 1941 г.) и остава съюзник на страните от хитлеристката Ос. Тя обаче не участва в никакви военни операции на съюзниците си, а се ограничава само със заемането на някои части от териториите на окупираните от германците страни – Гърция и Югославия. На 22 юни 1941 г. започва хитлеристката агресия срещу СССР, а с нападението на Япония над пристанището Пърл Харбър (7 декември 1941 г.) във войната са въвлечени и САЩ. Под натиска на Оста на 13 декември 1941 г. България е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция тя не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия, чийто резултат са значителни разрушения на жилища и други сгради и човешки жертви. 1938 г. \r\nНа 8, 11 и 14 април се провеждат подготвителни конференции на депутатите за конструиране на правителственото мнозинство съответно в Сливенските минерални бани, в Дряновския манастир и в Долна баня, Ихтиманско, на които участват 96 народни представители. 1929 г. \r\nУчредена е Балканската купа по футбол. На първия турнир (1929-1931 г.) България се класира последна. 1928 г. \r\nНа 14 и 18 април са регистрирани силни земетресения в Южна България с епицентър край Чирпан. Разрушенията засягат около 20 % от територията на страната. Камбаните на катедралния храм \"Св. Александър Невски\" бият сами. 1927 г. \r\nВ периода 14 - 15 март в Букурещ се създава Висш съвет на българите в Добруджа, работещ за подобряване на положението им. На 4 април е избран Изпълнителен комитет в състав: Светослав Поменов (български посланик в Букурещ) - председател, Тодор Бъчваров, К. Манолов и И. Атанасов. 1925 г. \r\nДейци на БКП убиват водача на Демократическия сговор в София о.з. ген. Константин Георгиев и извършват неуспешен атентат срещу царя в прохода Арабаконак. Българска комунистическа партия (БКП) е наименование на Българската работническа социалдемократическа партия (тесни социалисти) след ХXII конгрес (май 1919 г.). Прокламира се като нова политическа сила в страната, възприела изцяло основните принципи на Лениновото учение. Практическите й действия през следващите няколко години обаче недвусмислено показват, че тя не е успяла да скъса със своите тесняшки разбирания, господстващи в нея до пролетта на 1919 г. Поради това тя заема и определена отрицателна позиция към управлението на БЗНС (1919-1923 г.), счита самия БЗНС като партия на селската буржоазия и пр. От тези позиции тя не взема участие в подкрепа на земеделското правителство по време на държавния преврат на 9 юни 1923 г. Под натиска на част от членската си маса и недоволството на Комунистическия интернационал през лятото на 1923 г. прави преоценка на своята тактика и възприема курс на въоръжено въстание, което поради редица причини избухва преждевременно и завършва с неуспех. След поражението на въстанието БКП е поставена извън законите на страната и в продължение на повече от две десетилетия е принудена да работи при нелегални условия и непрекъснати преследвания от страна на управляващите среди. Това довежда до силен отлив на членската й маса и до изострени вътрешни борби, които ярко проличават по време на последвалите и форуми - Московското съвещание от 1925 г., пленумите и конференциите във Виена и Берлин в края на 20-те години и пр. За да не скъса окончателно връзките си с масите, БКП предприема действия за легализирането си, което постига през февруари 1927 г. (Работническа партия). Двете партии съществуват паралелно до държавния преврат на 19 май 1934 г. Ненормалните условия, в които е поставена БКП, способстват за обсебване на ръководството й от левосектантски настроени дейци, които я възглавяват чак до средата на 30-те години. След VII конгрес на Коминтерна (1935 г.) левосектантските сили са изтласкани от ръководството на партията и тя се опитва да провежда тактика, съобразена с реалностите в политическия живот на страната. През 1939-1940 г. БКП се слива заедно с Работническата партия в Българска работническа партия. Под това име тя действа в годините на Втората световна война. След нападението над СССР от хитлеристка Германия (22 юни 1941 г.) тя застава начело на въоръжената съпротива в страната. По нейна инициатива започва организирането на партизански чети и отряди, формирането на бойни групи в градовете и по-големите села, създаването на нелегалната радиостанция \"Христо Ботев\" и пр. Съществен успех в усилията й за по-нататъшното организиране на съпротивителните сили в страната е създаването на Отечествения фронт (юли 1942 г.). Под нейно непосредствено ръководство се организира подготовката и провеждането на политическата промяна в страната на 9 септември 1944 г. От този момент насетне тя се превръща в основна политическа сила в страната. Към наименованието си прибавя и добавката \"комунисти\", което запазва до своя V конгрес (декември 1948 г.), когато възобновява отново предишното си име БКП. Като управляваща сила БКП възприема изцяло сталинските методи на управление и въвежда социалистическата индустриализация и колективизацията на селското стопанство, без оглед на конкретните условия в страната. Разправя се и със съществуващата опозиция, която до 1948 г. ликвидира напълно. Запазени са само част от прокомунистически настроените дейци на БЗНС и макар да са допуснати до всички равнища на държавното управление в страната, това не променя характера на пълното господство на БКП в политическия живот на страната. Това състояние се запазва до ноември 1989 г., когато в страната настъпват сериозни промени във вътрешнополитическата обстановка. През 1990 г. БКП се преименува в Българска социалистическа партия, отказва се от някои свои основни идеологически принципи и се обявява за модерна лява партия. Печатни органи на партията са били вестниците \"Работнически вестник\", \"Работническо дело\", \"Дума\" и сп. \"Ново време\". 1923 г. \r\nСключва се договорът \"Ено\". Той е между Българската народна банка и подполковник Анри Ено- представител на Репарационната комисия, за изплащане на българските задължения към Франция и Белгия, натрупани преди и по време на Първата световна война (1914-1918 г.) и предвидени в чл. 176., 177. и 202. на Ньойския договор (1919 г.). Изплащани са редовно до 1938 г. Остатъците от тях са уредени окончателно между България и Франция със съглашение, подписано през 1955 г. Ньойският мирен договор е договор за мир, наложен на България след поражението й в Първата световна война (1914-1918 г.). Подписва се на 27 ноември 1919 година в парижкото предградие Ньой от министър-председателя Александър Стамболийски, а от страната на силите победителки – от ръководителите на техните делегации на Парижката мирна конференция (1919-1920 г.), която е свикана от съглашенските държави победителки в Първата световна война за изработване на мирните договори с победените държави от Централните сили. Парижката мирна конференция започва работата си на 11 януари 1919 г. в Париж и изработва договорите с Германия, Австро-Унгария, България и Турция. Главна роля в нея играят представителите на Англия и Франция. Конференцията одобрява и Устав на Обществото на народите. Ньойският мирен договор влиза в сила на 9 август 1920 г. Според договора България е обременена с тежки репарационни задължения, възлизащи на 2 250 000 златни франка, които да бъдат изплатени в срок от 37 години след влизането му в сила с 2 % лихва върху общата сума за първата и 5 % за следващите години. Освен това България се задължава да предаде на своите съседи (съюзници на съглашенските сили победителки) – Сръбско-хърватско-словенското кралство (от 1929 г. Югославия), Румъния и Гърция, определено число добитък, както и 250 000 тона въглища. Наред с това България губи Западна Тракия, която първоначално се предоставя за управление от самите западни съглашенски държави, които от своя страна през 1920 г. я предоставят на Гърция. От България се отнема и Южна Добруджа, която повторно се включва в територията на Румъния, както и град Струмица и нейната околност, заедно с т. нар. Западни покрайнини (включващи земите на част от Царибродска, Босилеградска, Трънска и Кулска околия), които се предоставят на Югославия. По такъв начин страната ни е лишена от значителни свои територии, населени с компактно българско население. Пак по силата на Ньойския мирен договор на България е отнето правото да има своя наборна армия, като на нейно място й се разрешава рекрутирането на платена войска в размер само на 33 000 души войници и офицери, с които да охранява границите си и да пази вътрешния ред. Като неделима част от договора по искане на Гърция се прилага и т. нар. конвенция за доброволна размяна на малцинствата между двете съседни държави, която впоследствие се използва от атинските управляващи среди за насилствено прогонване на българското население от неговите родни огнища в Западна Тракия. Ньойският мирен договор просъществува до началото на Втората световна война (1939-1945 г.). През този период България изплаща на съглашенските сили и техните балкански съюзници репарации в размер на 65 000 000 златни франка. 1900 г. \r\nИзбухва въоръжен бунт против натуралния десятък в Тръстеник, Русенско, потушен от армията на 19 април. На 21 същия месец е обявено военно положение в Русенска, Свищовска, Търновска, Горнооряховска и Разградска околия. Десятъкът е един от основните български данъци, плащан от Средновековието до началото на ХХ в. Според него селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва (наречен е юшур) и обхваща всички земеделски произведения. В някои моменти чрез десятъка е отнемана половината от реколтата на производителя. След Освобождението десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на десятъка се въвежда поземлен данък, който се плаща на единица площ в зависимост от качеството на земята. През 1900 г. правителството на Тодор Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъкът окончателно е заменен с поземлен (1901 г.). Селските вълнения и бунтове против десятъка започват да избухват, след като правителството на Тодор Иванчов (на снимката) (1899–1901 г.) решава да заздрави финансовото състояние на държавата чрез замяната на въведения през 1894 г. поземлен данък с омразния на българския народ от времето на османската власт натурален десятък. Още по времето на обсъждането на законопроекта в Х Народно събрание започва неорганизирано селско движение срещу възстановяването на натуралния данък. В периода от лятото на 1899 г. до началото на 1900 г. са организирани над 190 протестни митинги и събрания. След приемането на Закона за данъка на земните произведения за 1900–1901 г. селското недоволство прераства в открити бунтове. Те се преплитат с движението за изграждане на самостоятелна земеделска партия. Първият сблъсък става във Варна. Организираният на 5 март от Варненския околийски земеделски комитет митинг завършва с въоръжена намеса на полицията и войската. Във Варна е въведен полицейски час. В Русенски окръг сражения между селяните и войската стават в с. Тръстеник, където се събират 4–5 хиляди души от съседните с. Правителството е принудено на 21 април да обяви военно положение в Русенска, Разградска, Търновска, Горнооряховска и Свищовска околия, за да се справи със селските бунтове. Движението против десятъка придобива масов характер и в Балчишка околия. Най-големи са сблъскванията в с. Дуранкулак, където след намесата на войската са ранени десетки селяни и убити около 90 души На 5 юни 1900 г. правителството въвежда военно положение в Шуменски и Варненски окръзи. В селата, където селяните продължават да се съпротивляват, са изпратени войскови части. Всичко това довежда до прекратяване на движението срещу десятъка. 1894 г. \r\nСлед натиск на българското правителство при подкрепата на Великобритания и Австро-Унгария са издадени берати за български владици в Неврокоп (митрополит Иларион) и Велес (митрополит Авксентий) и ираде за преместване седалището на Екзархията от Ортакьой в престижния цариградски квартал Пера. Създава се възможност за съставяне на Свети синод само от епархиите в Европейска Турция. Българската екзархия е Върховна национална организация на Българската православна църква. Тя е учредена със султански ферман от 28 февруари 1870 г. и просъществува до 1953 г., когато е издигната в Българска патриаршия. До освобождението на България от османско присъствие обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (90-те години на XIX в.). Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари същата година на негово място е избран видинският митрополит Антим I. Цариградската патриаршия от своя страна се обявява против образуването на Българската екзархия и на 16 септември 1872 г. я обявява за схизматична, т.е. отцепническа, тъй като последната не признава върховенството на патриарха. До освобождението на България от османско иго екзархията съдейства за обединяването на българските земи и ръководи просветното дело в тях. Тя води борба против западната католическа пропаганда, която се стреми да насажда своето влияние сред българския народ. След обявяването на Руско-турската освободителна война – 1877-1878 г., екзарх Антим I е свален от своя пост и е заточен в Мала Азия заради неговата патриотична дейност и проявени симпатии към Русия. За нов екзарх е избран ловчанският митрополит Йосиф I. След Освобождението Българската екзархия съсредоточава своята дейност главно в онези български земи, които по силата на Берлинския договор – 1878 г. остават отново в пределите на Османската империя. Наред с грижите за поддържане на българските черкви тя полага усилия за разгръщане и на просветното дело сред българското население в Македония и Одринско. Противопоставя се на засилването на сръбската и гръцката пропаганда в тези области. До избухването на Балканската война – 1912-1913 г. влиянието на Българската екзархия в Македония и Одринско се простира в следните епархии: Охридска, Битолска, Скопска, Дебърска, Велешка, Струмишка, Неврокопска, Костурска, Леринска (Мъгленска), Воденска, Солунска, Поленинска (Кукушка), Серска, Мелнишка, Драмска и Одринска. Първите седем от тях се управляват от български владици, а останалите - от екзархийски наместници. След разгрома на България в Междусъюзническата война – 1913 г. екзарх Йосиф I премества седалището си в София. След неговата смърт през 1915 г. в продължение на три десетилетия тя е управлявана от Светия синод, начело на който стои наместник-председател. През 1945 г. за нов екзарх е избран софийският митрополит Стефан I. Свиканият през 1953 г. църковен събор прокламира издигането на Българската екзархия в Българска патриаршия. 1879 г. \r\nЕвропейската комисия единодушно приема Органическия устав на Източна Румелия, който осигурява широка административна автономия на областта през 1879-1885 г. Органическият устав на Източна Румелия е Основен закон (Конституция) на Източна Румелия. В съответствие с разпоредбите на Берлинския договор (1878 г.) се изработва от Европейска комисия за Източна Румелия (1878–1879 г.), съставена от представители на Великите сили и Турция. Комисията започва своята работа през септември 1878 г. в Цариград, един месец по-късно се премества в Пловдив. Органическият устав е приет на 14 април 1879 г. след продължителни дискусии. Съдържа 495 члена и 13 притурки (анекси). В основни линии повтаря решенията на Берлинския договор за Южна България. Източна Румелия е определена като автономна област под политическата и военната власт на султана, начело с генерал-губернатор, предлаган от султана и одобряван от Великите сили. Управлява с помощта на Частен съвет (Директорат), в който влизат шестимата началници на дирекциите (министерствата) в Областта. Най-влиятелна фигура в него е главен секретар, който е и директор на вътрешните работи. Законодателната власт се осъществява от Областното събрание. Състои се от 56 души: 10 се посочват от главния управител, 10 влизат по \"право\" и 36 се избират пряко от населението. Между сесиите на Областното събрание действа Постоянен комитет от 10 души, избрани сред депутатите. В административно отношение Областта се разделя на 6 департамента (окръзи) и 28 кантона (околии). Органическият устав утвърждава използването на три официални езика в Областта – български, турски и гръцки. С Органическият устав се гарантират основните права и свободи на населението – свобода на словото и печата, на събранията и сдруженията, равенство на всички пред закона и т. н. Уставът предвижда редица гаранции за правата на султана в Областта – да одобрява законите, гласувани от Областното събрание, да го разтуря, да разполага войска по стратегически важни места и др. Областта няма право на самостоятелна външна политика. Трябва да изплаща определена годишна вноска на Османската империя. Всичките тези ограничения имат по-скоро формален характер. На практика в резултат на упоритата съпротива на местното население Областта запазва българския си характер. Според чл. 1. \"Източна Румелия е област, турена под пряката политическа и военна власт на негово величество султана, в условията на административна автономия.\" Според чл. 7. негово величество султанът се представлява в Областта от един Главен управител християнин, когото той назначава за петгодишен период, със съгласие на Силите. Според чл. 10. в Източна Румелия има учредено Областно събрание. Според чл. 20. \"Международните договори и спогодби... които са сключени или има да се сключват между Портата и чуждите страни, се прилагат и в Източна Румелия както и в цялото Турско царство.\" 1877 г. \r\nБългарското централно благотворително общество в Букурещ (БЦБО) се саморазпуска. Българското централно благотворително общество в Букурещ (БЦБО) е политическа организация на българските емигранти в Румъния. Основана на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Вл. Йонин - пратеник на славянските благотворителни комитети в Санкт Петербург и Москва, които поемат финансирането на Българското централно благотворително общество в Букурещ (БЦБО). Той е избран и за негов почетен председател. В ръководството на Българското централно благотворително общество в Букурещ (БЦБО) са включени също К. Цанков, О. Панов, Иван Вазов, Стефан Стамболов и др. Първоначално в неговите редове се включват представители и на революционното течение, и на консервативните среди. Но на Общото събрание (18-22 ноември 1876 г.) превес вземат представителите на второто течение, което се отразило и на духа на изработената програма на Българското централно благотворително общество в Букурещ (БЦБО). В нея се издига идеята за създаване на независима българска държава, но с монархическа форма на управление. Независимо от това Българското централно благотворително общество в Букурещ (БЦБО) развива не малка дейност за сплотяване на силите на българското националноосвободително движение след жестокото потушаване на Априлското въстание (1876 г.). То не само оказва помощ на пострадалото българско население, но се включва активно и в набирането на български доброволци за Сръбско-турската война (1876 г.). Чрез материалната подкрепа на славянските комитети в Русия то поема и издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ Българското централно благотворително общество в Букурещ (БЦБО) ползва в. \"Нова България\", издаван от Христо Ботев. След обявяване на Руско-турската освободителна война (1877-1878 г.) то се обръща с възвание към българския народ да подкрепи действията на руската армия. Със същото възвание то обявява и прекратяването на своята дейност. 1877 г. \r\nИздадена е везирска заповед, с която екзарх Антим I е уволнен и изпратен на заточение в Мала Азия. Антим I (светско име Атанас Михайлов Чалъков) е духовник, първият български екзарх, обществен и политически деец. Роден е през 1816 г. в Лозенград (днес в Турция). Учи последователно в Коручешменското училище в Цариград, в Богословското училище на о. Халки и в Духовната академия в Москва. Завръщайки се от Русия, той става преподавател, а по-късно и ректор на Духовната семинария на о. Халки. През 1861 г. е ръкоположен за варненско-преславски, а през 1868 г. – за видински митрополит. Антим I провежда борба за независима българска църква, отхвърля каноническото подчинение на Цариградската патриаршия, обявява се и срещу унията. През 1871 г. е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. Освободен през 1878 г., той отново заема екзархийския си пост и се включва в политическото изграждане на българската държава. Избран е за председател на Учредителното събрание и на I Велико Народно събрание (1879 г.) в Търново. Умира 1 декември 1888 г. 1876 г. \r\nОт 14 до 16 април се провежда Оборищенско събрание. То е събрание на 65 представители на революционните комитети на около 58 селища от IV-Панагюрски, революционен окръг в историческата местност Оборище, намираща се на 11 км северозападно от Панагюрище. Съгласно решението на Гюргевския революционен комитет трябва да се проведат предварителни събрания за уточняване на някои въпроси по хода на подготовката на Априлското въстание (1876 г.). Ръководните дейци на IV революционен окръг определят Оборище за място на срещата. С цел да не се допуснат шпиони и случайни лица делегатите са снабдени с пълномощни писма от съответните революционни комитети. Делегатите полагат клетва, след което пристъпват към своята работа. Те преглеждат сметките на всяко село, представени от революционните им комитети, и правят равносметка за цялостната подготовка на въстанието. Определят и датата на въстанието (1 май). Избрана е комисия, която да изработи устав и програма, подробен план за въстаническите действия, военни инструкции, прокламации и т. н. След бурни разисквания делегатите приемат предложението на Георги Бенковски и гласуват пълномощия на апостолите да ръководят въстанието, като с това утвърждават принципа на демократическия централизъм. Оборищенско събрание е най-ярката проява на организираност на българското националнореволюционно движение. Взетите от него решения стават достояние и на останалите революционни окръзи чрез специално изпратени до тях куриери. 1872 г. \r\nВасил Левски пристига в Букурещ и отсяда в дома на Любен Каравелов. 1861 г. \r\nВ Цариград тържествено пристига ръкоположеният от папата за глава на българската униатска църква Йосиф Соколски. На 2 април същата година Архиепископ Йосиф Соколски е ръкоположен от римския папа Пий IX за архиепископ на българите униати със седалище столицата на Османската империя. Унията е обединение на Православната и Католическата църкви и признаване първенството на римския папа при запазване на православните обреди и богослужение. Течение е в Източноправославната църква, проявяващо се като форма на икуменизма, смятан за ерес. Униатското движение в България е църковно-политическо движение за създаване на автономна българска църква под върховенството на римския папа. Възниква в резултат на засилването на католическата пропаганда след Кримската война (1853-1856 г.). Франция и Англия, в стремежа си да отслабят руското влияние на Балканите, изпращат множество католически и протестантски мисионери, които разгръщат силна агитация за откъсване на българите от православието. Турското правителство, заинтересувано от разрушаването на верското единство на българите и за да нанесе удар на руското влияние, поддържа униатското движение. Католическите мисионери обаче не могат да се похвалят със значителни успехи. Униатското движение не е популярно сред българското население. Само една малка част от обществеността проявява склонност да приеме католицизма и да се откъсне от Цариградската патриаршия и да извоюва независима българска църква. През 1859 г. българите в Кукуш се обявяват за униати. На 18 декември 1860 г. Драган Цанков, 80-годишният архимандрит Йосиф Соколски и др. подписват акт за уния - присъединяване на българската църква към католическата. Йосиф Соколски е ръкоположен в Рим от самия папа Пий IX за архиепископ на българите униати (2 април 1861 г.). Високата порта признава веднага новообразуваната българска униатска община в Цариград и заточва Иларион Макариополски. Българският народ не приема новосъздадената църква. Той стои зад Иларион Макариополски дори и след заточаването му. Найден Геров и Петко Рачов Славейков успяват да убедят Йосиф Соколски да се откаже от унията. Той заминава за Одеса (6 юни 1861 г.), откъдето отправя послание до българите униати да се върнат към православието. Драган Цанков също се отказва от унията. Униатското движение заглъхва. Остават само незначителни униатски групи. 1861 г. \r\nВисоката порта издава заповед, с която се потвърждава заточението на българските владици Иларион, Авксентий и Паисий. Иларион Макариополски (светско име Стоян Стоянов Михайловски) е висш духовник, митрополит, един от водачите на църковно-националната борба. Роден е през септември 1812 г. в гр. Елена. Отначало учи в родния си град, а след това в гръцкото училище в с. Арбанаси (днес към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Тук се запознава с Неофит Бозвели и става негов близък сподвижник и помощник в разгорялата се борба за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Избран е за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт по същество той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си смела постъпка Иларион Макариополски е отново заточен, този път в Мала Азия, където престоял до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет; член е и на първия Свети синод. През 1872 г. става търновски митрополит. През 1874 г. полага основите и на първото богословско училище (Петропавловската духовна семинария) край Лясковец. Умира на 4 юни 1875 г. 1854 г. \r\n\"Средоточното попечителство\" в Букурещ изготвя обръщение към Михаил Горчаков, в което се разясняват основни цели на организацията: да подпомага \"страдущите българи отвъд Дунава\" и да съдейства за сформирането на български доброволчески отряди. Средоточното българско попечителство е обществено-политическа организация, създадена на 9 март 1854 г. от представители на заможните слоеве на българската емиграция във Влашко на основата на съществуващия временен комитет \"Епитропия\", учреден през 1853 г. Поставя си за цел да възглави освободителното движение на българския народ, както и дейността на българската емиграция в условията на започналата Кримска война (1853-1856 г.). В действителност обаче дейността му се ограничава до набирането на български доброволци в помощ на руската армия. След като е признато официално от руското правителство, създава свои поделения в редица др. градове - Браила, Галац, Плоещ и др. След преустановяване на войната дейността му почти замира. През 1862 г. се преустройва в благотворително дружество (Добродетелна дружина). Добродетелната дружина, Българска добродетелна дружина, Комитет на \"старите\" е обществено-политическа организация на българската емиграция в Букурещ, изразяваща интересите на по-заможните кръгове в нея. Избухналата през 1853 г. Кримска война раздвижва духовете на българското население във Влашко и Молдова, като не оставя равнодушни и едрите търговци и чифликчии. През 1854 г. в Букурещ с насърчението на руското военно командване те създават комитет, наречен Средоточно българско попечителство (Епитропия), което има за задача да събира и въоръжава български доброволци за участие във войната на страната на руската армия. Попечителството няма определена политическа програма. То ограничава дейността си само до подобряване участта на поробените българи, без да посочва средствата за това. През 1862 г. Попечителството се преименува в Българска добродетелна дружина или само Добродетелна дружина. Макар че приема формата на благотворителна организация, то фактически си поставя и определени политически цели. Както Попечителството, така и Добродетелната дружина в своята дейност се придържа обикновено към съветите на руската дипломация. Най-изтъкнати нейни основатели и ръководни дейци са братята Евлоги и Христо Георгиеви, д-р Г. Атанасович, Ив. Бакалоглу и др. По въпроса за освобождението на България от османско иго Добродетелната дружина разчита главно на помощта на Русия и поради това не споделя възгледите на представителите на българската революционна емиграция в Румъния. Вследствие на това Добродетелната дружина често влиза в остри противоречия с тях. В отделни случаи обаче при благоприятно изменение на политическата обстановка на Балканите тя подпомага действията на българските революционери. През 1866-1867 г. в съответствие с плановете на руската дипломация по Източния въпрос Добродетелната дружина се насочва към сближение със сръбското правителство. За целта се разработва специална \"Програма за политическите отношения на сърбо-българите (българо-сърбите) или на тяхното сърдечно отношение\". В нея се предвижда създаването на една голяма славянска държава от сърби и българи, която да има общо правителство и Народно събрание. За княз на тази държава е посочен сръбският княз Михаил Обренович. За осъществяването на тази програма Добродетелната дружина предприема стъпки за създаване на революционно брожение в България и оказва материална помощ за формиране на четите на Панайот Хитов и Филип Тотю. През есента на същата година подпомага също и организирането на Втората българска легия в Белград. След неуспеха на своя план Добродетелната дружина се насочва към сближаване с Османската империя и създаване на българо-турска дуалистична държава по подобие на Австро-Унгария, при която турският султан да бъде провъзгласен и за български цар. След неуспеха и на това начинание Добродетелната дружина отново се оставя да бъде тласкана от руската дипломация, без да разгръща каквато и да е по-съществена дейност. Макар и да не прекратява своето съществуване и след Освобождението, тя не играе вече никаква роля в политическия живот на българите, останали в Румъния. Престава формално да съществува след смъртта на Евлоги Георгиев през 1897 г. 1205 г. \r\nЦар Калоян нанася катастрофално поражение на кръстоносната войска в битката при Одрин. На бойното поле българският цар пристига с цялата българска армия и 14 000 кумани. Маневрената куманска конница предприема лъжлива атака срещу латинския лагер и увлича рицарите в преследване. Бързото и на пръв поглед неорганизирано движение на конниците увлича рицарите в преследването им. Така неорганизирано и безредно те се отдалечават от своя лагер, за да достигнат до очакващата ги в засада българска войска. Затворени в плътен кръг, те се оказват срещу очакващите ги отряди на Калоян. Някои от спасилите се рицари, участници в това решително сражение, след време записват с покруса, че в битката при Одрин загива “цветът на рицарската войска”. Император Балдуин е пленен и отведен в Търново. Малкото рицари, които успяват да избягат от полесражението, бягат към Родосто и Константинопол. Калоян (Йоаница) е цар на българите (1197-1207 г.) от рода Асеневци, брат на цар Асен I (1187-1196 г.) и на цар Петър II (1196-1197 г.), изтъкнат пълководец и дипломат. След победата на въстанието на Петър и Асен (1185-1187 г.) като гарант за миролюбивата политика на България спрямо Византия Калоян е изпратен като заложник в Цариград, където успява да се запознае с тънкостите на византийската дипломация. Възкачва се на престола след убийството на брат му Петър и предприема незабавни действия за укрепване на централната власт и обуздаване на сепаратистичните стремежи на болярите. Възползвайки се от избухналите по онова време вътрешни борби във Византия, от нея се отделят присъединилите се по-рано български боляри Иванко и Добромир Хриз, както и висшите сановници Мануил Камица (който минава на страната на Добромир Хриз) и Йоан Спиридопаки, управител на Смолянската област. За да се справи с отцепниците, император Алексий III Ангел потърсва сближение с Калоян и в края на 1201 г. сключва мир с него, по силата на който признава всички териториални придобивки на България, постигнати след 1195 г. През този неколкогодишен период е освободена цяла Северна България заедно с черноморските градове, а така също и областите около Видин, Белград и Браничево. В началото на 1201 г. в ръцете на българския владетел падат още важната крепост Констанция (днес Кюстенджа) и Варна. След сключването на мира с Византия Калоян успява да изтласка и Добромир Хриз от неговите владения. В резултат на това българската държава достига своите териториални граници, които имала преди падането й под византийска власт. Не много след подписването на мирния договор с Византия против България предприема поход унгарският крал Емерих. През 1203 г. той окупира областите около Белград, Браничево и Ниш, в които живее българско население, и побързва да се провъзгласи за \"крал на България\". Калоян съсредоточава против него своите войски и успява да го прогони от тези области. За да извоюва официално признаване на българската държава, Калоян влиза в преговори с римската курия и през 1204 г. сключва уния с папа Инокентий III. В резултат на това той е провъзгласен за \"крал\", а архиепископ Василий - главата на българската църква, за \"примас\". Този акт има чисто формален характер и не позволява на римския папа да разпростре своето влияние над българите, но дава възможност на българския владетел да продължи усилията си за териториално разширение на своята държава. След блестящо разиграна военна операция, на 14 април 1205 г. нанася катастрофално поражение на кръстоносците при Одрин и пленява император Балдуин Фландърски. След тази битка българската държава се утвърждава като първостепенна политическа и военна сила на Балканите. Скоро Калоян превзема Пловдив и се насочва на юг към Солунското маркграфство. Освобождава за кратко време редица крепости - Серес, Костур, Битоля, Охрид и др., и стига до стените на Солун. Убит е през август 1207 г. от куманския вожд Манастър в резултат на заговор, в който участват и някои български боляри, недоволни от прекомерното засилване на централната власт. През 1972 г. в търновската църква \"Св. 40 мъченици\" е открито погребение на около 35-40-годишен мъж с изключителен за времето си ръст (близо два метра), на чиято лява ръка има златен пръстен, тежък 61,15 г. Върху плочката на пръстена е изобразено животно с остра кучешка муцуна, тяло и опашка на лъв и с орлови нокти на краката. Около него е гравиран надпис: \"Калоянов пръстен\". Покойникът е бил облечен в скъпа пурпурна дреха, украсена със златотъкана шевица и бисери, и е бил обут в червени обувки. Анализът на данните от погребението позволяват на учените да приемат, че е открит гробът на цар Калоян. На тази дата са родени: 1939 г. \r\nРоден е Миле (Милан) Венков Марковски - български писател. Завършва гимназия в Скопие (1957 г.) и философия в Скопския университет (1962 г.). Работи като главен редактор на вестник “Наш свят” към издателство “Детска радост” - Скопие (1965-1968 г.); зам.-главен редактор на вестник “Септемврийче” (1968-1975 г.). Автор на белетристични творби, предимно за деца и юноши. Негови творби са превеждани на немски и сърбохърватски език Негови съчинения са : “В неделя след обед” (1964 г.), “По детските пътеки” (1965 г.), “Малко за Рамче” (1966 г.), “Тиха дълга нощ” (1968 г.), “Град Приказка” (1969 г.), “Котката и канарчето” (1971 г.), “Гъба под чадър” (1972 г.), “Непресъхнали кандила” (1974 г.), “Пясъчко” (1974 г.), “Приказки от осмия ден” (1975 г.), “Приключенията на една гладка писалка” (1975), “Рамче и слънцето” (1975). Посм. излизат: “Вълшебникът ни очаква” (1976 г.), “Твърдоглаво време” (1985), “Забавните приключения на Весел Мечо” (1986 г.), “Пясъчко” (1989 г.). На тази дата умират: 1892 г. \r\nУмира Христо Караминков (Бунито, Малкия) - български възрожденски деец, революционер. Участник в борбата за държавна независимост и в работата на Търновския революционен комитет. Член е на Гюргевския революционен комитет, определен е за помощник-апостол на I (Търновски) революционен окръг. От началото на 1876 г. работи в България по подготовката на въстанието. Включва се в четата на поп Харитон и участва в сражения. След разгрома на четата заедно със Ст. Стамболов бяга в Румъния. Взема участие в Руско-турската война (1877-1878 г.). След Освобождението е окръжен съветник и народен представител. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.14", "title": "Денят 14 април в българската история"}
{"url": "http://www.focus-news.net/news/2019/04/14/2646345/independent-dzheremi-korbin-zayavi-che-dzhulian-asandzh-tryabva-da-otgovori-na-vaprosi-otnosno-obvineniyata-v-iznasilvane.html", "text": "Лидерът на лейбъристите Джереми Корбин заяви, че Джулиан Асандж трябва да отговаря на въпроси относно дългогодишни обвинения в изнасилване и сексуално нападение, направени в Швеция, пише британският вестник  Independent . \r\nПолитикът заяви, че продължава да се противопоставя на екстрадирането на основателя на WikiLeaks в САЩ. \r\n„Моето възражение спрямо екстрадирането му в Съединените щати е, защото вярвам, че WikiLeaks ни разказа истината за това, което се случва в Афганистан и в Ирак“, каза той. \r\nКоментарите на лейбъристкия лидер идват, след като повече от 70 парламентаристи са подписали писмо до министъра на вътрешните работи Саджид Джавид и Даян Абът, като ги призовават да гарантират, че 47-годишният основател на WikiLeaks ще бъде изправен пред шведските власти, ако бъде отправено искане за екстрадиция. \r\nВ петък вечер към групата се присъедини външният министър в сянка Емили Торнбъри и призова основателя на WikiLeaks да бъде екстрадиран в Швеция. \r\nДаян Абът, нътрешен министър в сянка, също каза на депутатите, че смята, че „британското правителство трябва да приеме такава молба“, ако шведските власти поискат екстрадирането на Асандж. \r\nАсанж прекара почти седем години в еквадорското посолство в Лондон, където през 2012 г. е потърсил политическо убежище, след като не е успял да се пребори срещу екстрадиция в Швеция, където е издирван по две отделни обвинения. Превод и редакция : Калоян Пенков", "date": "2019.04.14", "title": "Independent: Джереми Корбин заяви, че Джулиан Асандж трябва да отговори на въпроси относно обвиненията в изнасилване"}
{"url": "http://www.focus-news.net/news/2019/04/14/2646382/sport-izigraha-se-tri-macha-ot-seriya-a.html", "text": "Изиграха се 3 срещи от 32-ия кръг на италианската Серия „А“. Резултати: \r\nСПАЛ 2013 – Ювентус 2:1 \r\nРома – Удинезе 1:0 \r\nМилан – Лацио 1:0 \r\nНачело във временното класиране е Ювентус с 84 точки, пред Наполи с 64 и Интер с 57 точки.", "date": "2019.04.14", "title": "Спорт: Изиграха се три мача от Серия „А“"}
{"url": "http://www.focus-news.net/news/2019/04/14/2646381/sofiya-vavezhda-se-vremenna-organizatsiya-na-dvizhenieto-za-provezhdane-na-traditsionnoto-veloshestvie.html", "text": "Въвежда се временна организация на движението за провеждане на традиционното велошествие на 14 април. Това съобщиха от пресцентъра на  Столична община . До приключване на мероприятието на 14 април 2019 г. се забранява престоят и паркирането на пътни превозни средства на пл. „Народно събрание”. От 08.00 часа приключване на мероприятието се забранява влизането на пътни превозни средства по ул. „Цар Шишман” между ул. „Аксаков” и пл. „Народно събрание”. От 10.00 часа до приключване на мероприятието се забранява влизането на пътни превозни средства по бул. „Цар Освободител” между ул. „Г. С. Раковски” и бул. „Васил Левски”, само при необходимост и по преценка на отдел „Пътна полиция” при СДВР.", "date": "2019.04.14", "title": "София: Въвежда се временна организация на движението за провеждане на традиционното велошествие"}
{"url": "http://www.focus-news.net/news/2019/04/14/2646383/negovo-visokopreosveshtenstvo-lovchanskiyat-mitropolit-gavriil-shte-oglavi-arhiereyska-sveta-liturgiya-v-lovchanskiya-hram-sv-troitsa.html", "text": "На днешната неделя, когато Православната църква чества Преподобна Мария Египетска, Негово високопреосвещенство Ловчанският митрополит Гавриил ще оглави Архиерейска света Литургия в ловчанския храм \"Св. Троица\", предаде репортер на  Агенция \"Фокус\" . Началото е от 9.00 часа.  \r\nНикола ПЕТКОВ", "date": "2019.04.14", "title": "Негово високопреосвещенство Ловчанският митрополит Гавриил ще оглави Архиерейска света Литургия в ловчанския храм \"Св. Троица\""}
{"url": "http://www.focus-news.net/news/2019/04/14/2646374/vratsa-v-selo-malo-peshtene-shte-se-provede-referendum-otnosno-predostavyane-na-kontsesiya-za-dobiv-na-glaukonit-v-regiona.html", "text": "Във врачанското село Мало Пещене ще се проведе местен референдум, който ще реши дали да бъде предоставена концесия за добив на глауконит в региона. Въпросът в референдума е: „Да бъде ли предоставена концесия за добив на подземни богатства – индустриални материали – глауконитови пясъчници от находище „Глория“, разположено в землището на с. Мало Пещене, общ. Враца, обл. Враца”. Произвеждането на местен референдум бе наложено поради несъгласието на жителите на населеното място с предоставянето на такава концесия, изразено в подписка, внесена в Общински съвет - Враца от председателя на сформиран инициативен комитет. От бюджета на Общината ще бъдат осигурени 9 370 лева за провеждането на допитването до населението. Според избирателния списък с. Мало Пещене постоянно живеят 17 души. Според списъците хората с право на глас са 39.", "date": "2019.04.14", "title": "Враца: В село Мало Пещене ще се проведе референдум относно предоставяне на концесия за добив на глауконит в региона"}
{"url": "http://www.focus-news.net/news/2019/04/14/2646384/nimh-za-4-oblasti-ot-stranata-e-v-sila-zhalt-kod-za-obilni-valezhi-ot-dazhd.html", "text": "За 4 области от страната е в сила жълт код за обилни валежи от дъжд. Това сочи справка на сайта на  Националния институт по метеорология и хидрология (НИМХ) . Областите, за които важи предупреждението са: Добрич, Шумен, Варна и Бургас. В тези райони за денонощието се очакват количества валежи между 15 и 25 л/кв.м, на отделни места до 30-40 л/кв.м. При тази степен на опасност от НИМХ предупреждават хората да бъдат внимателни за възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.", "date": "2019.04.14", "title": "НИМХ: За 4 области от страната е в сила жълт код за обилни валежи от дъжд"}
{"url": "http://www.focus-news.net/news/2019/04/14/2646371/na-natsionalen-savet-bsp-shte-utvardi-listata-si-za-evrovota.html", "text": "Националният съвет на БСП ще проведе редовно заседание. То ще започне в 11.00 ч. в зала „Александър Лилов“ в централата на партията и ще бъде закрито за медиите. Пленумът трябва да подреди и утвърди листата на коалиция „БСП за България“ за членове на Европейския парламент. На предходното заседание на 17 март Пленумът избра Елена Йончева за водач на листата. По първа точка лидерът на БСП Корнелия Нинова ще представи своя доклад за актуалната политическа обстановка. На вниманието на Пленума се поставя и информация за проведени разговори с политически партии и неправителствени организации, както и решение за сключване на двустранни споразумения за подкрепа за евровота на 26 май. Основа за взаимодействие е предизборната платформа „Визия за Европа. За социална Европа на гражданите и народите, срещу неравенството и бедността\", приета от БСП на Конгрес на 26 януари. Партиите и организациите, изразили желание за подкрепа, без да влизат в коалицията \"БСП за България\" и без да имат свои представители в листата, са 11: Партия „Движение за радикална промяна - Българска пролет“;  Българска земеделска партия; Общонароден комитет за защита на националните интереси; Политическа партия „Европейска сигурност и интеграция“;  Политическа партия „ПОДЕМ“;  Съюз на пенсионерите - 2004; Национален синдикат „Защита“; Партия на българските комунисти; Конфедерация на обществените организации от сигурността и отбраната;  Съвет на европейската научна и културна общност и Отечествен съюз. Дневният ред на Националния съвет предвижда и точка „Разни“.  \r\nДеница КИТАНОВА", "date": "2019.04.14", "title": "На Национален съвет БСП ще утвърди листата си за евровота"}
{"url": "http://www.focus-news.net/news/2019/04/14/2646386/burgas-predstoi-spirane-na-dvizhenieto-v-dyasnoto-platno-na-bul-prof-yakim-yakimov-zaradi-preasfaltirane.html", "text": "Заради предстоящо преасфалтиране на дясното платно на бул. „Проф. Яким Якимов“ то ще бъде затворено за движение от кръговото кръстовище при ВХТИ до кръговото кръстовище при „Пътна полиция\" на 14 април 2019 г. от 08.00 до 19.00 часа и на 21 април 2019 г. от 08.00 часа до 19.00 часа. Това съобщиха от пресцентъра на  Община Бургас .  \r\nБул. „Проф. Яким Якимов“ е част от южния обход на Бургас. Той има важната задача да служи за изнасяне на транзитния поток автомобили извън центъра на града, насочвайки го към новия Пътен възел „Запад“ и цялостно реконструираната ул. „Крайезерна“. Това е най-натовареният пътен маршрут в Бургас и то не само през лятото, тъй като ежегодно по него минават тежкотоварни автомобили. Община Бургас успя да осигури необходимото финансиране и стартира мащабен ремонт на бул. „Проф. Яким Якимов“. Целта е движението по него да стане едновременно по-удобно, по-бързо и по-безопасно. Извършва се подмяна на амортизираното старо с ново асфалтово покритие, изграждат се нови тротоари, бордюри, осветление. Обособява се допълнителна лента за дясно движение от бул. „Проф. Яким Якимов“ към бул. „Стефан Стамболов“. Намерението на Общината е строителните дейности да бъдат изпълнени до началото на юни, когато започва същинският летен сезон с хилядите автомобили, пътуващи към Бургас и морето ежедневно. Община Бургас се извинява за причиненото временно неудобство и призовава шофьорите да бъдат внимателни на пътя.", "date": "2019.04.14", "title": "Бургас: Предстои спиране на движението в дясното платно на бул. „Проф. Яким Якимов“ заради преасфалтиране"}
{"url": "http://www.focus-news.net/news/2019/04/14/2646385/blagoevgrad-s-kontsert-i-vrachvane-na-nagradi-shte-bade-postaven-finalat-na-kampaniyata-chist-i-zelen-blagoevgrad-ot-nas-zavisi.html", "text": "С богата програма ще бъде поставен финала на кампанията „Чист и зелен Благоевград! От нас зависи!“. Това съобщиха от пресцентъра на  Община Благоевград . От 16.00 часа на площад „Македония“ ще бъдат наградени активни участници в инициативата. Те ще получат награда пейка, която могат да поставят в района, в който живеят. Право на участие имат всички групи, подкрепили кампанията. За целта е необходимо да бъдат публикувани снимки „преди“ „по време на“ и „след“ почистването  . Самите снимки ще бъдат оценявани от жителите на Благоевград, а авторите на петте поста със снимки, събрали най-много харесвания ще бъдат обявени за победители. Те ще получат ваучер за пейка, който ще бъде връчен на финала на кампанията. Съоръженията ще могат да се взимат от предварително указано място. Освен награждаването е подготвен и концерт. В него участие ще вземат Вокално студио „Фа диез“, Балетна Школа „Кроазе“, Воклана група „Мая“, КСТ „Импулс“, ТК „Силвана денс“, Танцов клуб „Блясък“, Денс център „Де жа вю“, БФ „Астра“. Финалът ще бъде поставен от клоуни към школата на Юлия Дживдорска към ЦЛТРБ.  \r\nКампанията „Чист и зелен Благоевград! От нас зависи!“ продължава и този уикенд.  \r\nОбщина Благоевград апелира гражданите да се погрижат за прилежащите части към своите домове, за зелените площи, парковете, беседките и междублоковите пространства. \r\nЗа улеснение на жителите, Еко Партнърс, Mr. Bricolage, „Метро“ и Община Благоевград подсигуряват материали за голямото почистване. За целта, от 10.30 часа, и събота и неделя, ще има разположени пет шатри, в Централна градска част и кварталите в града. За кварталите „Еленово“ и „Ален Мак“, шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия Механотехникум. На площад „Македония“ също ще има разположена шатра с необходимите материали за почистването. \r\nКампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. \r\nСъбраните отпадъци следва да бъдат изнесени до най- близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на Еко Партнърс, а фирма „Биострой“ ще събира чувалите със събран смесен отпадък.", "date": "2019.04.14", "title": "Благоевград: С концерт и връчване на награди ще бъде поставен финалът на кампанията „Чист и зелен Благоевград! От нас зависи!“"}
{"url": "http://www.focus-news.net/news/2019/04/14/2646387/georgi-svilenski-bsp-darzhavata-nyama-upravlenie-a-e-ostavena-na-avtopilot.html", "text": "Оценката за това правителство сме я казали преди време. Фактът, че не сме в парламента, е част от тази оценка. Държавата няма управление, оставена е на автопилот, тресе се от корупция – на местно и държавно ниво. Гражданите виждат, че няма държава. Затова излизат и се самозащитават. Вероятно и хората на протеста в Габрово подхождат по този начин. Това каза за БСТВ зам.-председателят на ПГ на „БСП за България” Георги Свиленски, съобщиха от  пресцентъра на БСП . Той даде пример и с кмета на с. Чупрене. „Там имаше повече жандармерия, за да арестуват него и жена му, отколкото полиция, която да установява реда в Габрово”, каза той. По думите му, полицията си прави пиар акции- как арестува някой и напомни показния арест на кметицата на кв. \"Младост\" в София Десислава Иванчева.  \r\nЗа случая с протестите в Габорво, Свиленски обясни, че управляващите използват ромския етнос, за да печелят на гърба му европейски проекти за интеграцията му. Той добави, че в града само преди няколко години не е имало роми. „Местната власт е абдикирала- позволила е да се самонастанят в изоставени жилища и ги използва за избори”, категоричен беше народният представител.  \r\n„Управляващите опитват да спечелят изборите по нечестен и нерегламентиран начин, като си създават определени условия за това. Във всички 31 РИК в страната имат 31 председатели и секретари, като без техния подпис не може да приключи в нито една област изборния ден. В 29 РИК са си сложили председател, както и двама секретари. Значи във всяка секция имат осигурен подпис. Следващата партия, която би трябвало да е втора по брой председатели след ГЕРБ е БСП. Но тя се явява чак трета политическа сила. Втора е ДПС”, обясни Георги Свиленски. Той добави, че предстои на БСП да сключи споразумение с над 20 организации за честни избори, които да следят изрядността на вота. Той не изключи левицата да поиска съдействие и от европейски представители. Свиленски се съгласи, че има мафиотизиране на изборния процес в страната. „Има мафиотски действия в изборния процес, които дават възможност на ГЕРБ да управляват над 10 години”, категоричен беше той.  \r\nГеорги Свиленски изрази недоумение от изразената позиция от представители на АБВ, че се борели срещу ГЕРБ, след като бяха с тях в управление. „ГЕРБ, АБВ и СДС бяха в коалиция. Представител на АБВ беше министър. Те направиха този пенсионен закон, който ощетява пенсионерите. Министър и вицепремиер беше Ивайло Калфин”, припомни той. Свиленски беше категоричен, че дори само един глас да има БСП в повече на изборите за Европейски парламент, предсрочният парламентарен вот е неизбежен. Той призова всички да следят за непорочността на вота.", "date": "2019.04.14", "title": "Георги Свиленски, БСП: Държавата няма управление, а е оставена на автопилот"}
{"url": "http://www.focus-news.net/news/2019/04/14/2646388/sofiya-vavezhda-se-vremenna-organizatsiya-na-dvizhenieto-zaradi-profilaktika-na-relsoviya-pat-po-marshruta-na-tramvayna-liniya-nomer-7.html", "text": "Въвежда се временна организация на движението заради профилактика на релсовия път по маршрута на трамвайна линия номер 7. Това съобщиха от пресцентъра на  Столична община . На 14 април 2019 г. „Трансремонтстрой” ЕАД ще извърши профилактика на трамвайния път и контактната мрежа по бул. „България” в участъка от бул. „Витоша” до ул. „Тодор Каблешков“. За времето от 04.30 часа до 16.00 часа на 14 април 2019 г. трамваите от линия  №7 ще се движат от метростанция „Хан Кубрат” по маршрута си до кръстовището между бул. „България” и бул. „Витоша” и направо по бул. „Витоша“ и ул. „Краище” по маршрута на трамвайни линии №1 и №6 до ж.к. „Иван Вазов“ двупосочно \r\nСлед 16.00 часа на 14 април 2019 г. трамвайна линия №7 ще се движи по постоянния си маршрут. \r\nРазкрива се временна автобусна линия №7-ТМ с маршрут: начална спирка - с код 1464 „НИМ” на околовръстния път, от околовръстния път наляво по бул. „България”, бул. „Витоша”, надясно по бул. „Пенчо Славейков”, бул. „България”, обратен завой на кръстовището с бул. „Черни връх” и обратно по бул. „България” по маршрута до Национален исторически музей. \r\nАвтобусите да се установяват на спирки: \r\n- начална с код 1464 „НИМ” на Околовръстен път за автобусни линии № 63 и 111; \r\n- двупосочно на спирка „Кв. „Манастирски ливади” с кодове 0866 и 0868; \r\n- двупосочно на спирка „Ж.к. „Бокар” с кодове 2688 и 2689; \r\n- двупосочно на спирка с кодове 2206 и 2213 „Ул. „Тодор Каблешков”; \r\n- двупосочно на временна спирка с кодове 6223 и 6226 „Ж.к. „Мотописта” в района на трамвайната спирка; \r\n- двупосочно на спирка „Бул. „Гоце Делчев” с кодове 0308 и 0314; \r\n- двупосочно на спирка „Площад „Ручей” с кодове 1301 и 1306; \r\n- двупосочно на спирка „Бул. „Акад. Иван Ев. Гешов” с кодове 0268 и 0275; \r\n- двупосочно на спирка „ПГ Текстил и моден дизайн” с кодове 1736 и 1739; \r\n- на временна спирка с код 6229 „Бул. „Пенчо Славейков” на бул. „Пенчо Славейков” на 30.00 метра след десния завой от бул. „България” в посока бул. „Черни връх”; \r\n- на трамвайната спирка с код 0356 „Бул. „Пенчо Славейков” на бул. „Витоша” в посока НИМ; \r\n- на спирка с код 0395 „Бул. „Черни връх” на бул. „България” – крайна и начална; \r\n- на спирка с код 2458 „НИМ” – крайна, за автобусна линия № 304 на паркинга пред НИМ.", "date": "2019.04.14", "title": "София: Въвежда се временна организация на движението заради профилактика на релсовия път по маршрута на трамвайна линия номер 7"}
{"url": "http://www.focus-news.net/news/2019/04/14/2646389/peta-nedelya-na-velikiya-post-na-prepodobna-mariya-egipetskaf.html", "text": "Всяка година петата неделя на Великия пост е посветена на Преподона Мария Египетска. По този повод във всички епархии на Българската православна църква се отслужва Василиева света Литургия, предаде репортер на  Агенция \"Фокус\".  С благословението на Негово светейшества Българския патриарх и Софийски митрополит Неофит, Негово Преосвещенство Белоградчишки епископ Поликарп, викарий на Софийския митрополит ще отслужи Архиерейска Василиева света Литургия в Самоковския манастир „Покров Богородичен“. Началото на Литургията е от 9.30 часа. Вечерта, на същия  ден Преосвещеният Белоградчишки епископ Поликарп, ще отслужи Архиерейска велика вечерня в митрополитския храм „Св. Неделя“, която ще завърши с духовна беседа. Начало на богослужението - 17.00 часа.  \r\nНикола ПЕТКОВ", "date": "2019.04.14", "title": "Пета неделя на Великия пост - на Преподобна Мария Египетскаф"}
{"url": "http://www.focus-news.net/news/2019/04/14/2646390/tass-ot-stratolaunch-systems-razkriha-podrobnosti-za-parviya-polet-na-nay-golemiya-samolet-na-sveta.html", "text": "Експерименталният самолет Stratolaunch, предназначен за въздушен старт на ракети-носители, разви по време на първия си изпитателен полет в събота, продължил 2 часа и половина, максимална скорост от 304,17 км/ч и достигна височина малко повече от 5 км, се казва в съобщение, публикувано на сайта на компания Stratolaunch Systems, на която принадлежи този летателен апарат, предава  ТАСС . \r\nStratolaunch се издига във въздуха над пустинята Мохаве в 06:58 по времето на Западното крайбрежие на САЩ (15:58 българско време). „Stratolaunch Systems, основана от Пол Алън, днес успешно извърши първия полет на най-големия самолет в света Stratolaunch, който е построен изцяло от композитни материали“, информира компанията. „Самолетът, достигайки скорост от 189 мили в час, летя 2,5 часа над пустинята Мохаве на височина до 17 хиляди фута“, продължава Stratolaunch Systems. \r\nОт там добавят, че екипажът се е възползвал от дебютния полет, за да оцени летателните характеристики и специалното управление на самолета преди благополучно да се приземи на космодрума в Мохаве. Компанията не е анонсирала изпитанията. Първи за тях са информирали фотожурналистите Мат Хартман и Джек Бейер, които са качили снимки и видео на своите „Туитър“ и „Инстаграм“. \r\nСпоред сайта на Stratolaunch Systems, летателният апарат се състои от два 73-метрови фюзелажа, съединени с общо крило, дълго 117 м. Самолетът е оборудван с 6 двигателя Pratt&Witney. Тежи 250 т., а с пълно натоварване – около 590 тона. Движението по пистата осигурява 28-колесно шаси, а продължителността на полета без дозареждане е до 10 часа. \r\nStratolaunch е създаден като въздушна платформа за изстрелване на ракети-носители Pegasus XL, предназначени за извеждане на спътници в орбитата. Предполага се, че на първия етап самолетът ще носи една ракета, а в бъдеще – до три, закрепени на долната част на фюзелажа. След достигането на зададената височина – около 9 хиляди метра, ще бъде произведено пускане на ракетата, след това се включва нейния двигател и тя извежда спътника на орбитата. \r\nStratolaunch Systems е създадена през 2011 година от американския милиардер Пол Алън, един от основателите на корпорацията Microsoft. Алън почина от рак миналата година на 65-годишна възраст. \r\nПревод и редакция:", "date": "2019.04.14", "title": "ТАСС: От Stratolaunch Systems разкриха подробности за първия полет на най-големия самолет на света"}
{"url": "http://www.focus-news.net/news/2019/04/14/2646391/sliven-s-reditsa-proyavi-v-kotel-tarzhestveno-shte-badat-otbelyazani-198-godini-ot-rozhdenieto-na-georgi-st-rakovski.html", "text": "С редица прояви в Котел тържествено ще бъдат отбелязани 198 години от рождението на Георги Ст. Раковски, съобщиха от  общината . Проявите започват от 11.00 часа на площад \"Възраждане\" с издигане на знамената на Република България и град Котел и поклонение пред паметника на Раковски. Предвидена е литературно – музикална програма с участието на ученици от котленски училища. В Историческия музей ще бъда представена мултимедийната презентация „Аз като Българин, си изпълних народная си длъжност”. По-късно на градския стадион ще се състои футболен турнир между училищните отбори. Организатори на събитията са Община Котел и Историческия музей в града.", "date": "2019.04.14", "title": "Сливен: С редица прояви в Котел тържествено ще бъдат отбелязани 198 години от рождението на Георги Ст. Раковски"}
{"url": "http://www.focus-news.net/news/2019/04/14/2646392/blagoevgrad-obshtinata-se-vklyuchva-kam-masovoto-ednodnevno-sabirane-na-kapachki-za-badeshte.html", "text": "Първото събитие за събиране на пластмасови капачки ще бъде организирано като част от двуседмичната инициатива на Община Благоевград „Чист и зелен Благоевград! От нас зависи!“. Това съобщиха от пресцентъра на  Община Благоевград . Всички последователи на инициативата могат да донесат събраните количества капачки между 10.00 и 14.00 часа на площад „Георги Измирлиев“.  \r\nТуристически културно-информационен център бе първият пункт, създаден към кампанията „Капачки за бъдеще“ през октомври 2017 година. От тогава има приети 2 тона пластмасови капачки, които са дарени за каузата с идеята да бъдат осигурени кувьози на нуждаещите се болници в страната. Всяко 10 бебе, родено в България, е недоносено и има нужда от допълнителна помощ, с която да се бори за живота си. За година и половина има закупени вече 8 кувьоза за малки общински болници, където най-често наличните са на възраст поне 20 години.  \r\nИ след масовото събитие Община Благоевград ще продължи да подкрепя инициативата като събраните капачки можете да поставите в новоизложеното метално сърце пред зала „22 септември“ и да носите пълните бутилки на касата на Драматичен театър „Никола Вапцаров“ и в ТКИЦ Благоевград.", "date": "2019.04.14", "title": "Благоевград: Общината се включва към масовото еднодневно събиране на „Капачки за бъдеще“"}
{"url": "http://www.focus-news.net/news/2019/04/14/2646393/burgas-patishtata-v-oblastta-sa-mokri-i-hlazgavi.html", "text": "Дъжд вали в цялата област, пътищата са мокри и хлъзгави. Това съобщиха за  Радио „Фокус“ – Бургас  от Областно пътно управление. Видимостта е нормална навсякъде. До 30 април движението се осъществява в една лента по пътя Слънчев Бряг – Бургас в участъка при обхода на град Ахелой от км 207+726 до км 212+233 поради изпълнение на строително-монтажни работи, като максималната скорост на движение е 40 км/час в кръстовищата и до 70 км/час в останалите участъци. \r\nСпокойно се осъществява движението на моторни превозни средства по пътищата в областта и по основните пътни артерии на град Бургас. Няма образувани колони от автомобили в районите на централните градски кръстовища, преминаването се осъществява без забавяне. \r\nДеница ДИМИТРОВА", "date": "2019.04.14", "title": "Бургас: Пътищата в областта са мокри и хлъзгави"}
{"url": "http://www.focus-news.net/news/2019/04/14/2646396/burgas-atleticheski-probeg-pomorie-ran-shte-se-provede-za-parvi-pat-v-pomorie.html", "text": "Атлетически пробег „Поморие – Рън“ ще се проведе за първи път от 10.00 часа в Поморие. Това съобщиха от пресцентъра на  Община Поморие . Атрактивното състезание е с трасе от 10.25 км, като силите на участниците ще бъдат предизвикани с 5 км бягане по пясък и още 5 км – по черния път на дигата между Поморийското езеро и Черно море. Старт-финалът ще бъде на ул. „Професор Стоянов“ 36 (Бунгала Мак Поморие).  \r\nНадпреварата е част от веригата Run Bulgaria и се организира със съдействието на Община Поморие. Състезанията са подходящи за всички любители на бягането и здравословния начин на живот. В тях участват както професионални бегачи и любители, така и хора, които с дебюта си в RUN BULGARIA поставят началото на физически активния си начин на живот. Сред основните идеи на кампанията са още: да се представят красивите места в България и да се набират средства за развитието на млади талантливи атлети. Право на участие имат всички желаещи, родени преди 2005-а година. Регистрацията се прави чрез сайта www.runbulgar.com.", "date": "2019.04.14", "title": "Бургас: Атлетически пробег „Поморие – Рън“ ще се проведе за първи път в Поморие"}
{"url": "http://www.focus-news.net/news/2019/04/14/2646398/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Пътните настилки са предимно сухи и нормално проходими. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата в региона е била спокойна. Няма регистрирани пътни инциденти или подавана информация за новообразували се свлачища и падане на скална маса, която да е затруднявала трафика. Преминаването по второкласен път – 19 Симитли – Гоце Делчев също е обичайно натоварено за почивен ден. За областта е в сила само едно ограничение за товарни автомобили с тегло над 12 тона за преминаването по третокласен път-108 автомагистрала „Струма“ – село Рибник. Забранено е преминаването по пътя поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път-198 село Дрангово – село Ръждак – град Петрич и обратно. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Пътищата в региона са мокри и хлъзгави, затова е необходимо шофьорите да карат с повишено внимание. \r\nЛивия НИНОВА", "date": "2019.04.14", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/04/14/2646394/konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-vmtsa-nedelya-grad-rakitovo.html", "text": "На 14 април - Петата Неделя на Великия пост, Неделята на Преподобна Мария Египетска, в храм „Св. Вмца Неделя“, град Ракитово, Пловдивска епархия, ще бъде отслужена Архиерейска света Литургия, предаде репортер на  Агенция \"Фокус\".  С благословението на Негово Високопреосвещенство Пловдивския митрополит Николай, богослужението ще оглави Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия. Началото е 9.00 часа.  \r\nНикола ПЕТКОВ", "date": "2019.04.14", "title": "Константийският епископ Яков ще оглави Архиерейска света Литургия в храм \"Св. Вмца Неделя\", град  Ракитово"}
{"url": "http://www.focus-news.net/news/2019/04/14/2646399/kyustendil-intenziven-e-trafikat-po-napravlenieto-sofiya-kyustendil.html", "text": "Интензивен е трафикът по автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. По думите му пътните настилки на места са мокри. Интензивен е трафикът и по път Е-79, както и по направлението София – Кюстендил. Слаб трафик има в посока от и за ГКПП – „Гюешево”. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движението е въведена в участък от 50 метра, сигнализират с пътни знаци. \r\nЛивия НИНОВА", "date": "2019.04.14", "title": "Кюстендил: Интензивен е трафикът  по направлението София – Кюстендил"}
{"url": "http://www.focus-news.net/news/2019/04/14/2646397/varna-dvizhenieto-po-pat-iii-2902-panorama-kumanovo-pri-km-11-se-osashtestvyava-s-ogranichenie-na-skorostta-do-30-kmch-poradi-neravnosti-na-asfaltovata-nastilka.html", "text": "Предимно мокри са пътищата на територията на Варна и областта, предаде репортер на  Радио „Фокус“ – Варна . Няма данни за проблеми с видимостта в сутрешните часове на деня по главните пътни направления от и за Варна. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/ч поради неравности на асфалтовата настилка. Забранено е преминаването на моторни превозни средства над 10 тона по път I-9 в участъка Кранево – Варна при км 83 поради опасност от свлачище. Обходният маршрут е през селата Кичево и Оброчище. По автомагистрала „Хемус“ движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от аутобана на този пътен възел, като движението е пренасочено по път I-2 Шумен – Варна. Двупосочно в платното посока Варна се извършва и преминаването в участъка от пътен възел „Повеляново“ до пътен възел „Слънчево“ от км 406 до км 416 по автомагистралата. Ограничено е движението в платно посока София. Движението се отбива при км 416 до км 406 по път I-2 Русе – Варна. Ограничено е качването и слизането при пътен възел „Слънчево“ в посока Слънчево и Тополи, като отново превозните средства се пренасочват по път I-2 Русе – Варна. Срокът за приключване на ремонтите на двата участъка на аутобана е 24 май. Движението от км 0 до км 8 по автомагистрала „Черно море“ се осъществява двупосочно в едно платно посока Варна – Бургас поради ремонтни дейности. Очаква се ремонтите да приключат до 18 април. \r\nБояна АТАНАСОВА", "date": "2019.04.14", "title": "Варна: Движението по път III-2902 Панорама — Куманово при км 11 се осъществява с ограничение на скоростта до 30 км/ч поради неравности на асфалтовата настилка"}
{"url": "http://www.focus-news.net/news/2019/04/14/2646400/reuters-neuspeshen-opit-za-pokushenie-sreshtu-ukrainskiya-poslanik-v-london.html", "text": "Полицията в Лондон е открила огън пред украинското посолство в събота, след като мъж е забил автомобила си най-малко два пъти в празната кола на посланика на Киев преди да бъде арестуван, предава  Reuters , като се позовава на информация от местните власти. \r\nНяма пострадали при инцидента, случил се рано в събота пред сградата на дипломатическото представителство в района на „Холанд парк“, Западен Лондон, информират още от полицията, като отбелязват, че случаят не се третира като тероризъм. \r\nВ съобщение от самото посолство се казва, че автомобила на посланика е бил блъснат нарочно. \r\n„Полицията бе извикана незабавно и автомобила на заподозрения бе блокиран“, се добавя още там. \r\n„Въпреки това, въпреки полицейските действия, нападателят отново удари колата на посланика. В отговор полицията е била принудена да открие огън по превозното средство на извършителя“. \r\nОт органите на реда заявиха, че са извикани в около 09:50 местно време (11:50 българско) в събота заради кола, която е блъснала няколко автомобила. Те са арестували човек на 40 години. Той е бил отведен в болницата като предпазна мярка, но не бил ранен, добавиха те. \r\nПревод и редакция:", "date": "2019.04.14", "title": "Reuters: Неуспешен опит за покушение срещу украинския посланик в Лондон"}
{"url": "http://www.focus-news.net/news/2019/04/14/2646403/sliven-v-gradashte-bade-otkrit-moto-sezon-2019.html", "text": "В Сливен ще бъде открит Мото сезон 2019, съобщиха организаторите от  клуб „Хайдути“ . По традиция съборът ще започне с водосвет и молебен за здраве и безавариен сезон в 11.00 часа на централния градски площад „Хаджи Димитър“. Празникът ще продължи с почетна обиколка по централните градски булеварди. Събитието ще продължи в парк „Юнак“ с изложба на мотори и концерт на група „Монолог“.  \r\nТази година организаторите разчитат на повече участници от цялата страна, отколкото през миналата. Тогава в Сливен за откриването на сезона се събраха над 300 мотористи.", "date": "2019.04.14", "title": "Сливен: В градаще бъде открит Мото сезон 2019"}
{"url": "http://www.focus-news.net/news/2019/04/14/2646404/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Навсякъде има мъгла и вятър, а на места и слаб снеговалеж. От ПСС препоръчват на туристите, които все пак решат днес да излязат в планините, да избират само ниските части и да спазват посочената маркировка. Лифтовите съоръжения не работят, тъй като ски сезонът е приключил. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.14", "title": "ПСС: Лоши са условията за туризъм в планините"}
{"url": "http://www.focus-news.net/news/2019/04/14/2646405/varna-vodach-na-lek-avtomobil-e-postradal-pri-katastrofa-na-bul-vasil-levski.html", "text": "Водач на лек автомобил е пострадал при катастрофа на бул. „Васил Левски“ във Варна. Това съобщиха за  Радио „Фокус“ – Варна  от сектор „Пътна полиция“ към ОДМВР  – Варна. По информация на дежурния диспечер, шофьорът е загубил контрол над превозното средство и е самокатастрофирал в близост до бл. 60, намиращ се до булеварда. Водачът е получил леки наранявания и е без опасност за живота. Общо 4 пътнотранспортни произшествия са обслужили екипите на „Пътна полиция“ във Варна през денонощието. При останалите инциденти са констатирани само материални щети. \r\nБояна АТАНАСОВА", "date": "2019.04.14", "title": "Варна: Водач на лек автомобил е пострадал при катастрофа на бул. „Васил Левски“"}
{"url": "http://www.focus-news.net/news/2019/04/14/2646401/st-komisar-krasimir-dobrev-direktsiya-zhandarmeriya-predi-vcherashniya-protest-v-gabrovo-byaha-zadarzhani-nyakolko-litsa-s-metalni-boksove-metalni-palki-i-nozhove.html", "text": "Преди вчерашния протест в Габрово бяха задържани няколко лица с метални боксове, метални палки и ножове. Това каза на брифинг директорът на Дирекция „Жандармерия“ ст. комисар Красимир Добрев, предаде репортер на  Агенция „Фокус“ . „На протеста вчера отново бяха изградени символични ГКПП-та за проверка на лица с обемисти багажи. В част от лицата бяха установени метални боксове, метални палки и два ножа. Лицата са задържани, съставени са им актове, след което са освободени“, каза още ст. комисар Добрев и посочи, че те са граждани на Габрово, като част от тях са криминално проявени за хулигански прояви. По думите му са задържани и 120 пиротехнически изделия. „Жандармерията и полицията ще останат в Габрово, докато е необходимо, докато обстановката се нормализира. Уверявам гражданите, че ситуацията ще бъде контролирана и няма да допуснем сериозни нарушения на обществения ред“, подчерта той. \r\nСт. комисар Добрев обясни, че на протеста са присъствали около 2000 души, като по време на провеждането му не е имало задържани. „Оценяваме протеста като мирен, спазваше се обществения ред. Дори когато шествието се беше насочило към една ромска къща, там бяхме изградили кордони с цел да не ескалира напрежението. Част от протестиращите започнаха да скандират, че трябва да преминат през кордона, но тези лица ги оценяваме по-скоро като такива, които биха искали да направят някаква провокация. Благодаря на болшинството граждани на Габрово, които показаха толерантност. Ние за втори път свалихме каските и щитовете и в знак на солидарност дори едно момиче подари цвете на жандармерист“, коментира той. \r\nДиректорът на жандармерията посочи, че са взети мерки за обезпечаване на сигурността, ако и днес се проведе протест.", "date": "2019.04.14", "title": "Ст. комисар Красимир Добрев, Дирекция „Жандармерия“: Преди вчерашния протест в Габрово бяха задържани няколко лица с метални боксове, метални палки и ножове"}
{"url": "http://www.focus-news.net/news/2019/04/14/2646402/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-april.html", "text": "„Софийска вода” временно ще прекъсне водоснабдяването в някои части на столицата на 15 април, съобщиха от  пресцентъра на дружеството. \r\nНа 15 април 2019 г. (понеделник), във връзка с реконструкция на уличен водопровод на ул. „Свети Георги Победоносец“ кв. „Кремиковци“се налага спиране на водоподаването от 09.00 до 19.00 часа на клиентите на „Софийска вода”, живеещи в района на: \r\nул. \"Свети Георги Победоносец\", ул. \"Райна Княгиня\", ул. \"Мургаш\", ул. \"Река Елешница\", ул. \"Ралица\", ул. \"Кремиковска\", ул. \"Възраждане\", ул. \"Стефан Караджа\", ул. \"Радивоя\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред читалището. \r\nВъв връзка с подмяна на сградно водопроводно отклонение на ул. „Лозарски път“ кв. „Кумарица“, се налага спиране на водоподаването от 09.30 до 14.30 часа на клиентите на „Софийска вода”, живеещи в района на: \r\nпо ул. „Лозарски път“ от ул. „Заводско шосе“ до ул. „Първа Шопска дивизия“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лозарски път“ ъгъла с ул. „Заводско шосе“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.14", "title": "„Софийска вода” временно ще прекъсне водоснабдяването в  някои части на столицата на 15 април"}
{"url": "http://www.focus-news.net/news/2019/04/14/2646395/turska-reklama-na-su-57.html", "text": "Турска инфографика, сравняваща американския изтребител от 5-о поколение F-35 и руския му аналог Су-57. \r\nПоявата й не е удивителна, предвид заявленията от Министерството на външните работи на Турция, че ако САЩ не предадат F-35 на Анкара, Турция може да купи аналогични самолети (разбирай Су-57) от Русия. \r\nСвързаната с покупката на С-400 тема се появи в турските медии, където веднага започнаха сравнения между двете машини с техните преимущества и недостатъци. \r\nУказаните характеристики са: \r\n1.\tМаксимална скорост \r\n2.\tПродължителност на полета \r\n3.\tКоличество на горивото \r\n4.\tМаксимална маса при излитането \r\nКакто отбелязват коментаторите от Русия, трябва да се има предвид, че за Турция това не е въпрос само на Тактико-технически характеристики, но и въпрос на военно-политическа субектност, където Турция се позиционира като играч, който решава сам, от кого и в какви количества ще купува. На сделката за F-35 пречи не само на контракта за С-400, но и нежеланието на Анкара да прави отстъпки на Вашингтон, за да спаси сделката за изтребителите, тъй като най-вероятно ще се появят тълкувания, че Турция е натисната и е отстъпила. Оттук и интересът към темата за Су-57, която всъщност турците тикат на американците, опитвайки се да ги шантажират с по-нататъшното въвличане на Русия на турския оръжеен пазар. Не е трудно да си представим размаха на истерията във Вашингтон (при текущите реакции за С-400), ако работата със Су-57 стигне от сондиращи разговори до практическо обсъждане на договор за производството на тези машини за нуждите на Турция. При това, както в случая със С-400, Турция може да е заинтересована не само в самолетите, но и в технологиите на тяхното производство, което може да придаде ускорение на развитието на самолетостроителния отрасъл на турския военнопромишлен комплекс (ВПК). И тук вече идва въпросът, дали Русия ще поиска да сподели с Турция на Ердоган подобни технологии. \r\nПревод и редакция:", "date": "2019.04.14", "title": "Турска реклама на Су-57"}
{"url": "http://www.focus-news.net/news/2019/04/14/2646410/mvr-9-dushi-sa-raneni-pri-katastrofi-v-stranata-prez-izminaloto-denonoshtie.html", "text": "9 души са ранени при 8 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 3 тежки пътни инцидента, при които има четирима ранени и 18 леки катастрофи. От началото на годината са станали 1484 пътнотранспортни произшествия, при които са загинали 125 души, а 1873 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (131) през същия период на 2018 г. се отчитат 6  по-малко загинали участници в движението по пътищата през 2019 г.", "date": "2019.04.14", "title": "МВР: 9 души са ранени при катастрофи в страната през изминалото денонощие"}
{"url": "http://www.focus-news.net/news/2019/04/14/2646409/voenniy-obozrevately-iztrebiteli-prihvashtachi-mig-31-sa-otrazili-masiran-aviatsionen-udar-v-arktika-v-hoda-na-ucheniya.html", "text": "В Камчатка се е провело летателно-тактическо учение на изтребителната ексадрила на морската авиация на Тихоокеанския флот по отразяване на масиран авиационен удар в арктическата зона, предава специализираният портал  „Военний обозреватель“ . \r\nВ ролята на бомбардировачите на условния противник са влезли двойка самолети за борба с подводници Ил-38, която е осъществила прелитане в района на Чукотско море и е имитирала нанасяне на масиран авиационен удар от север по важни обекти в руската арктическа зона. \r\nЗа отразяването на ракетно-бомбовия удар на тревога са вдигнати отряд самолети в състав четири височинни изтребители-прихващача МиГ-31 от морската авиация на ТОФ, чиято главна задача е била да унищожат самолетите на условния противник на западната граница преди те да нанесат авиационен удар. \r\nИзтребителите-прихващачи МиГ-31 са извършили пребазиране на оперативно летище, а оттук са изпълнили прелитане в района на остров Врангел, където успешно са открили и класифицирали целта, а след това са провели електронни изстрелвания на ракети клас въздух-въздух с голям обсег. Според данните на обективния контрол всички самолети на „протвника“ са унищожени успешно на максималния обхват на изстреляните ракети. \r\nОсобеността на маневрите е била, че задачата за отразяване на масиран авиационен удар в арктическия район от група с тактическо назначение е изпълнена от МиГ-31 от домашното им летище без да бъдат привличани самолети-зареждачи и след изпълнението на задачата те са се върнали на летището на постоянно базиране. Общата дължина на полета на изтребителите е била 4800 км. \r\nОсвен това, самолетите МиГ-31 са провели самостоятелно търсенето и насочването, без да бъдат задействани наземни радиолокационни постове и пунктове за насочване на авиацията. \r\nПревод и редакция:", "date": "2019.04.14", "title": "„Военний обозреватель“: Изтребители-прихващачи МиГ-31 са отразили масиран авиационен удар в Арктика в хода на учения"}
{"url": "http://www.focus-news.net/news/2019/04/14/2646412/shumen-dvizhenieto-predi-km-355-na-am-hemus-v-posoka-varna-se-osashtestvyava-v-edna-lenta-poradi-katastrofa.html", "text": "Движението преди км 355 на АМ „Хемус“ в посока Варна се осъществява в една лента поради ПТП, съобщи слушател на  Радио „Фокус“ .", "date": "2019.04.14", "title": "Шумен: Движението преди км 355 на АМ „Хемус“ в посока Варна се осъществява в една лента поради катастрофа"}
{"url": "http://www.focus-news.net/news/2019/04/14/2646413/prof-d-r-hristo-kozhuharov-katedra-po-psihiatriya-varna-okolo-1-ot-horata-v-balgariya-stradat-ot-shizofreniya.html", "text": "Около 1% от хората в България страдат от шизофрения. Това каза в интервю за  Радио „Фокус“ – Варна  ръководителят на Катедрата по психиатрия и клинична психология към Медицински университет – Варна и началник на специализирана Клиника в УМБАЛ „Св. Марина“, проф. д-р Христо Кожухаров. Той обясни, че заболяването се среща по-често при мъжете, отколкото при жените, като освен това симптомите на шизофрения се появяват по-рано при мъжкия пол. „Болестността е определено по-висока за мъжкия пол. Статистически се приема, че това е съотношение 3:2. Не са напълно ясни причините защо е по-често при мъжкия пол“, посочи проф. д-р Христо Кожухаров. По думите му, преди време шизофренията е смятана за изцяло генетично заболяване, но нови научни изследвания показват, че човек може да бъде генетично предразположен към заболяването, но заобикалящата го среда също играе роля в проявата на болестта. „Това е едно то заболяванията, които преди ги наричахме генетични заболявания, но сега трябва да отбележим, че става на въпроса за комбинация от фактори на генетични и средови фактори. По отношение на генетичните фактори може да говорим за комбиниран аспект на голям брой различни генетични фактори, като всеки от отделните има своя малък, самостоятелен принос в болестта т.е. не е един единствен. Затова професионалния термин е мултиликусен, многофакторен модел“, обясни специалистът. Той допълни, че сред влиянията на околната среда, които са свързвани с шизофрения са неблагоприятна семейна среда, миграция, злоупотреба с психоактивни вещества, както и тежки стресови събития. Професорът посочи, че заболяването се проявява най-често в края на юношеството и ранните 20 години. \r\nБояна АТАНАСОВА", "date": "2019.04.14", "title": "Проф. д-р Христо Кожухаров, Катедра по психиатрия – Варна: Около 1% от хората в България страдат от шизофрения"}
{"url": "http://www.focus-news.net/news/2019/04/14/2646416/grazhdanski-dialog-na-tema-obrazovanie-shte-se-provede-v-ruse-na-15-april.html", "text": "Граждански диалог на тема образование ще се проведе в Русе на 15 април 2019 г. (понеделник) от 17.30 часа в зала “Европа“ на Доходното здание. Това съобщиха от пресцентъра на  ГЕРБ . Форумът е част от платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Милена Дамянова - председател на Комисията по образование и наука в 44-тото Народно събрание, народните представители от ГЕРБ - Русе, заместник – областният управител, както и кметът на община Русе Пламен Стоилов.  \r\nПоканени да вземат участие са директори, учители и родители от детски и учебни заведения, представители на работодателски организации и бизнеса, на неправителствени и синдикални организации и граждани.", "date": "2019.04.14", "title": "Граждански диалог на тема образование ще се проведе в Русе на 15 април"}
{"url": "http://www.focus-news.net/news/2019/04/14/2646406/mkd-makedoniya-nay-masoviyat-antipravitelstven-protest-v-belgrad-dosega.html", "text": "Участниците в съботния протест „Всички като един – 1 от 5 милиона“ в Белград отправиха своите искания към правителството на Сърбия, от което очакват свободен достъп до медиите и договор за честни избори, както и равно участие на правителствените представители и опозицията в Регулаторното тяло за електронните медии, предава  скопското електронно издание „МКД“ . \r\nДесетки хиляди сръбски граждани излязоха по улиците на столицата, за да протестират срещу президента Александър Вучич на най-големия досега от серията антиправителствени протести, които продължават всяка събота от вече пет месеца. \r\nДемонстрацията започна в около 15:30 пред Скупщината и продължи с марш до сградата на правителството. Според медиите, пред сръбския парламент са се събрали десетки хиляди, най-много от всички протести досега, които въпреки препятствията за достигане до Белград, са се успели да се стекат от цяла Сърбия. \r\nПредставители на културната и обществената сцена се обърнаха към протестиращите, а актьорът Сергей Трифунович, президент на Движението на свободните граждани (ДСГ), заяви, че гражданите „търсят държава от 27 години и бранят достойнството си на улицата“. \r\n„Здравейте уличници, здравейте тъпи пиячи на еспресо, здравейте наемници на Сорос, здравейте неблагодарници, които всеки ден разплакват своя президент, който не спи заради това. Имате ли малко срам, нещо човешко в себе си?“ – започна Трифонович изказването си, като добави: „Леле, колко сте много...“ \r\n„Кълна се, незнам как, но това ще спре тук. Това е нашата последна улица“, каза също той. \r\nТрифонович подчерта, че „съществото, което е свикнало с липсата на свобода, вече не е човек“. \r\nНашата задача е да разширим тази битка за свобода“, каза Трифонович, добавяйки, че „достойнството няма цена“. \r\nБившият президент на Сърбия Борис Тадич се обърна към събралите се хора, като заяви, че „Вучич е враг на демокрацията. Всеки, който го подкрепя, е враг на демокрацията“. \r\nДемонстрантите скандираха „Оставка, оставка“ и „Крадецо Вучич“. \r\nОт другата страна още от петък вечерта в сръбския парламент, както и в кметството на Белград и общините се бяха събрали депутати от управляващите партии, за да защитават тези институции от „нападения на насилници“. В сръбския парламент присъстваха и служители на органите на реда. \r\nНяколко публични личности се изказаха на платформата, включително журналиста Сърджан Шкоро и проф. Чедомир Чупич и др. \r\nОт речите им и от песнопенията на протестиращите бе изпратено съобщение до президента Александър Вучич да подаде оставка. Същото се изисква и за цялото държавно ръководство. Оставките, свободните и честни избори и свободата на медиите са исканията на опозицията. \r\nНа протеста „всички като един – един от пет милиона“ бяха прочетени искания за формиране на обща комисия на властта и опозицията за дефиниране на честни и справедливи условия за провеждане на избори. Избиране на нов състав на Регулаторния орган за електронни медии (РЕМ) и избор на избор на технически и редакторският екип на Радио-телевизия Сърбия и Радио-телевизия Войводина. \r\nПредставители на протеста \"Един на пет милиона\" заявиха, че са готови да разговарят с властите и че в следващите дни ще делегират представители за трите предложени работни групи. \r\n\"За да започнем диалога, не само определихме представителите на опозиционните партии, но и представителите на сдруженията\", подчертаха от митинга. \r\nЦелта на организаторите на протестите е да покажат силата и масата на демонстрациите, както и да привлекат вниманието на международната общественост. \r\nПревод и редакция:", "date": "2019.04.14", "title": "„МКД“ (Македония): Най-масовият антиправителствен протест в Белград досега"}
{"url": "http://www.focus-news.net/news/2019/04/14/2646415/chez-razpredelenie-uchastva-v-izsledovatelski-proekt-za-sazdavane-na-sledvashto-pokolenie-gavkava-elektricheska-mrezha.html", "text": "\"ЧЕЗ Разпределение България\" се включи активно в проект FLEXITRANSTORE, в рамките на който ще бъде ще разработена следващо поколение гъвкава електрическа мрежа. Това съобщиха от  пресцентъра на дружеството.  Тя ще подобри способността на електроенергийната система да поддържа непрекъсната услуга в условията на бързи и големи промени в предлагането или търсенето на електроенергия, независимо от причината. Стратегическите цели на FLEXITRANSTORE са: засилване и ускоряване на интегрирането на възобновяемите източници в европейските енергийни системи и увеличаване на трансграничните потоци на електроенергия в Европа. Ще бъдат използвани редица модерни технологии, за да се повиши гъвкавостта на тази нова електрическа мрежа, като същевременно се увеличи полезността на съществуващата инфраструктура чрез управление на устройства за съхранение на електрическа енергия. Проектът се изпълнява от 28 организации от 14 държави и се финансира от европейската програма за научни изследвания и иновации „Хоризонт 2020“. \r\nРазличните компоненти на гъвкавата електрическа мрежа ще бъдат представени в 8 демонстрации, които ще се проведат в 6 държави (Гърция, България, Кипър, Словения, Белгия, Испания). \r\nВ рамките на проекта, за първи път в Европа, ще бъде инсталиран мобилен блок за управление на потока на електроенергия. Принципът му на действие е временна промяна на реактивното съпротивление на електропровод за справяне с краткосрочните нужди. Мобилният блок прилага технология за управление на потока на електроенергия през електропроводите, като увеличава или намалява реактивното съпротивление на линията, за да отблъсне или изтегли повече електроенергия по този електропровод. По този начин преразпределя свръхтоварите, които могат да се появят в електропровода в ограничени периоди от време, например при планирани прекъсвания за ремонт, от производство от възобновяеми източници или от непланирани изключвания на генератори или електропроводи. Така се предотвратява претоварване на електропровода, а оттам и по-сериозни щети по мрежата и неудобства за клиентите. \r\nПо пътя си за Гърция, където ще бъде извършена първата инсталация, устройството беше представено в три европейски столици – Дъблин, Брюксел и София. За домакин на  представянето в България беше избран Техническият учебен център на ЧЕЗ Разпределение България, поради своята съществена роля за внедряването на нови стандарти за работа в сектора и обучаването на бъдещи енергетици. Интерес към това иновативно решение проявиха студенти от Технически Университет – София, Висше транспортно училище „Тодор Каблешков“, Колеж по енергетика и електроника към Техническия Университет – София, Минно-Геоложки Университет „Св. Иван Рилски“, подизпълнители на компанията, мениджмънтът на ЧЕЗ и ЕСО.", "date": "2019.04.14", "title": "\"ЧЕЗ Разпределение\" участва в изследователски проект за създаване на следващо поколение гъвкава електрическа мрежа"}
{"url": "http://www.focus-news.net/news/2019/04/14/2646408/blagoevgrad-moto-sezon-2019-godina-shte-bade-otkrit-v-grada.html", "text": "Мото сезон 2019 година ще бъде открит в Благоевград. Това съобщиха за  Радио „Фокус“ – Пирин  организаторите на събитието. За поредна година официалния стар ще бъде даден на Полигона край града. Проявите ще започнат с водосвет и молебен за здраве и безаварийно пътуване, след което ще има мото обиколка на Благоевград. След това организаторите са подготвили много игри, атрактивни състезания, демонстрации, както и надпиване с бира. Очаква се към мотористите от града да се включат и десетки техни колеги от цялата страна. Полицейското присъствие ще бъде засилено като ще бъдат взети всички необходими мерки за безаварийно протичане на откриването на мото сезон 2019 година в Благоевград. \r\nЛивия НИНОВА", "date": "2019.04.14", "title": "Благоевград: Мото сезон 2019 година ще бъде открит в града"}
{"url": "http://www.focus-news.net/news/2019/04/14/2646411/ministar-krasimir-karakachanov-tselta-na-skandala-apartament-geyt-e-bitkata-za-izbora-na-nov-glaven-prokuror.html", "text": "Целта на скандала „Апартамент гейт” не са местните избори, а битката за избора на нов главен прокурор. Това каза вицепремиерът и министър на отбраната Красимир Каракачанов в предаването „Тази неделя” по  бТВ . „Направи се опит да бъдат ударени и хора от съдебната система, за които се говореше в обществото, че са потенциални кандидати”, каза Каракачанов.Според него заместник-председателят на ГЕРБ Цветан Цветанов е бил косвена жертва. „Имам ли право да разсъждавам? А имам ли право да получавам информация? Имам. Така разсъждавам, така ми се струва. Тръгна се от него, тъй като там темата с апартаментите е стара и известна, за да се събуди общественото мнение”, коментира Каракачанов. „Малко се превръща в лов на вещици – щом си на някакъв пост и трябва едва ли не трябва да живееш в колиба. Всеки нормален гражданин иска да живее по-добре. За мен е важно дали си използвал служебното си положение, за да придобиваш облаги, и дали доходите, с които си придобил тези облаги, са законни”, отбеляза той. Според вицепремиера скандалът не удря устоите на управляващата коалиция и няма предпоставки за оставката на премиера Бойко Борисов, тъй като правителството генерално добре си върши работата. \r\nТой потвърди, че Патриотите не са успели да се явят заедно на евроизборите, защото Валери Симеонов не иска „Атака”. \r\nВицепремиерът коментира и ситуацията с напрежението в Габрово. „Не приемам в тъмните части на денонощието млади българи с качулки, боксове, ножове, пили алкохол, да нападат полицията. Не може да протестираш срещу циганската престъпност и, както се казва, да правиш цигански работи”, подчерта той. „Протести, за да принудиш институциите дa направят нещо и да вкарат политика по темата – да, но да пиеш 5 ракии, да сложиш качулката, да извадиш тоягата и да налиташ на полиция или на беззащитни хора, не го приемам”, заяви вицепремиерът. Той подчерта също, че няма нищо общо с видеоклипа с побоя в магазин в Габрово, който впоследствие предизвика общественото напрежение. „Не познавам самото момче. Самият продавач го е пуснал този клип, нямаме никакъв пръст в това”, отбеляза той. Каракачанов заяви, че е видял клипа по медиите. „Никой не е знаел, че трима роми ще отидат, ще нападнат и ще бият един магазинер в Габрово”, посочи той на въпрос защо подобни клипове се появяват предизборно.", "date": "2019.04.14", "title": "Министър Красимир Каракачанов: Целта на скандала „Апартамент гейт” е битката за избора на нов главен прокурор"}
{"url": "http://www.focus-news.net/news/2019/04/14/2646419/na-gkpp-kulata-shte-se-provede-brifing-na-mvr-otnosno-zadarzhano-golyamo-kolichestvo-kontrabandni-tsigari-i-marihuana.html", "text": "На ГКПП - Кулата ще се проведе брифинг на МВР относно задържано голямо количество контрабандни цигари и марихуана от 15.00 часа. Това съобщиха от пресцентъра на  МВР . Главният секретар на МВР гл. комисар Ивайло Иванов, заместник главният прокурор Иван Гешев, директорът на Агенция „Митници“ Георги Костов и директорът на ГД „Гранична полиция“ гл. комисар Светлан Кичиков ще оповестят подробности около случая.", "date": "2019.04.14", "title": "На ГКПП - Кулата ще се проведе брифинг на МВР относно задържано голямо количество контрабандни цигари и марихуана"}
{"url": "http://www.focus-news.net/news/2019/04/14/2646418/razgrad-39-godishen-mazh-i-17-godishno-momche-sa-zaginali-pri-katastrofa-na-patya-isperih-sveshtari.html", "text": "Баща и син загинаха при тежка катастрофа на пътя Исперих – село Свещари. Това съобщиха от  ОДМВР – Разград . Сигналът за произшествието е подаден в 02.50 часа на 14 април на тел.112. Лекият автомобил „Алфа Ромео“, собственост на 39-годишния родител от град Исперих, се управлявал от неправоспособния му 17-годишен син. При движение с несъобразена с пътните условия скорост непълнолетният изгубил контрол над колата и се ударил в крайпътно дърво вдясно. На място загиват водачът и возещият се на предната седалка мъж. Телата са откарани за аутопсия в МБАЛ - Разград. По случая е образувано досъдебно производство по чл.343, ал.1, В във връзка с чл.342, ал.1 от НК.", "date": "2019.04.14", "title": "Разград: 39-годишен мъж и 17-годишно момче са загинали при катастрофа на пътя Исперих - Свещари"}
{"url": "http://www.focus-news.net/news/2019/04/14/2646417/dragomir-stoynev-rakovodstvoto-na-bsp-ne-vklyuchva-sergey-stanishev-v-evrolistata.html", "text": "Изпълнителното бюро на БСП предлага листа, в която Сергей Станишев не присъства като кандидат за евродепутат на предстоящите избори. Това съобщи в \"Денят започва с Георги Любенов\" по  БНТ  заместник-председателят на ПГ на „БСП за България“ Драгомир Стойнев от БСП. Той каза още, че на четвърто място предлагат да бъде Иво Христов, началник на кабинета на президента Румен Радев. На второ място предлагат Янаки Стоилов, Деница Златева ще бъде трета. Пленумът ще започне около 11.00 часа, а окончателното решение ще бъде взето по-късно днес.", "date": "2019.04.14", "title": "Драгомир Стойнев: Ръководството на БСП не включва Сергей Станишев в евролистата"}
{"url": "http://www.focus-news.net/news/2019/04/14/2646422/razgrad-68-godishen-velosipedist-e-postradal-pri-katastrofa-na-krastovishte-v-isperih.html", "text": "Велосипедист пострада при пътно-транспортно произшествие в Исперих. Това съобщиха от  ОДМВР – Разград .  Инцидентът станал около 09.30 часа на 13 април на кръстовището между улиците „Ахинора“ и „Иван Вазов“. Управлявайки лек автомобил „Мерцедес“, 59-годишна жена блъска движещия се 68-годишен велосипедист. Със счупен ляв крак възрастният мъж е настанен за лечение в МБАЛ - Исперих без опасност за живота. Води се досъдебно производство по чл. 343, ал. 1, Б от НК.", "date": "2019.04.14", "title": "Разград: 68-годишен велосипедист е пострадал при катастрофа на кръстовище в Исперих"}
{"url": "http://www.focus-news.net/news/2019/04/14/2646424/mvr-podkrepya-detsata-na-zaginali-i-postradali-sluzhiteli-zavarshvashti-uchilishte.html", "text": "МВР подкрепя децата на загинали и пострадали служители, завършващи училище, като година 11 зрелостници получиха по 700 лева от средствата, набрани в рамките на Националната благотворителна кампания на Министерството на вътрешните работи. Това съобщиха от пресцентъра на  МВР . По традиция всяка година Министерството на вътрешните работи оказва финансова подкрепа на децата на загинали и пострадали служители, които завършват средното си образование. Средствата за абитуриентите от Бургас, Кърджали, Кюстендил, Перник, Пловдив, София и Хасково са заделени от сметката на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР, която се осъществява под патронажа на министъра на вътрешните работи.  \r\nС помощта на хората, които засвидетелстват своята подкрепа с SMS-и и финансови дарения, и на служителите на МВР, които ежемесечно даряват средства от заплатите си, всеки един от 11-те зрелостници получи сумата от 700 лева.  \r\nСредствата се набират целогодишно чрез изпращане на sms на номер 1866 за абонатите на Mtel, Telenor и Vivacom или чрез гласово обаждане на 090051866 за абонатите на Vivacom. Цената на краткото съобщение е 1 лв. (без ДДС), а на гласовото обаждане - 0.99 лв. (без ДДС). Средства могат да се прeвеждат и по единната банкова сметка с IBAN: BG71 BNBG 9661 3000 1462 01, BIC: BNBG BGSD, Българска Народна Банка, Централно управление. Натрупаните суми се разпределят между семействата на пострадали и загинали по време на изпълнение на служебните задължения служители от системата на МВР.", "date": "2019.04.14", "title": "МВР подкрепя децата на загинали и пострадали служители, завършващи училище"}
{"url": "http://www.focus-news.net/news/2019/04/14/2646423/anadolska-agentsiya-omar-al-bashir-e-pod-domashen-arest.html", "text": "Сваленият президент на Судан Омар ал Башир е под домашен арест в столицата Хартум, съобщи командващият силите за специални операции на суданската армия генерал-лейтенант Мохамед Хамдан Даклу, предава  „Анадолската агенция“ . \r\nВ интервю пред един от местните телевизионни канали Даклу опроверга информацията за бягството на бившия държавен глава от страната. \r\nПо неговите думи, упоритото нежелание на ал Башир да се вслуша в исканията на участниците в мирните протестни акции, продължили над 4 месеца, е принудило армията да предприеме радикалната мярка да свали президента. \r\nГенерал-лейтенантът отбеляза, че ал Башир по-рано не е обмислял да прекрати своите пълномощия и е бил принуден да предприеме това действие заради натиска на армията. \r\nКоментирайки промените в състава на Преходния военен съвет на Судан, Даклу отбеляза, че участниците в демонстрациите са се обявили срещу военния министър Авада бен Ауфа, докато Абдулфатах ал Бурхани се ползва с подкрепата както на гражданите, така и на армията. \r\nПревод и редакция:", "date": "2019.04.14", "title": "„Анадолска агенция“: Омар ал Башир е под домашен арест"}
{"url": "http://www.focus-news.net/news/2019/04/14/2646426/otets-emiliyan-hram-sv-nikolay-chudotvorets-dnes-pravoslavnata-tsarkva-pochita-sveti-martin-koyto-e-edin-ot-zashtitnitsite-na-pravoslavieto-sreshtu-ereticheskoto-uchenie-na-monotelitite.html", "text": "Днес Православната църква почита Свети Мартин, папа Римски, който е живял и е бил Римски епископ от 649-653 г. Той е един от защитниците на православната вяра срещу еретическото учение на монотелитите, които говорили, че Иисус Христос има една воля. Това каза за  Радио „Фокус“ - Бургас  отец Емилиян от храм „Свети Николай Чудотворец“ в Бургас. Друг такъв защитник бил и Свети Максим Изповедник. „Те заедно мъченически загинали за вярата, заради това, че изповядват в Иисус Христос, така както Светите отци са ги научили, че в Иисус Христос има две воли, а не една“, каза още отец Емилиян. По думите му тази ерес възниква заради друга, по-рано възникнала ерес, на монофизитите, която говори, че има една божествена природа – Иисус Христос, а когато Бог се въплътил  в човешка плът, тя била погълната от божествената като по-силна. „Това били монофизитите, които били осъден на четвъртия вселенски събор – 465-та год., а на шестия вселенски събор е осъдено и монотелитството, което възниква заради монофизитството, т.е. една природа и една воля е другата секта“, добави отецът и обчсни, че според православната църква и православното учение Иисус Христос има две природи – божествена и човешка природа и всяка от природите има своя воля. Те съществуват в пълен синхрон като човешката воля следва божествената. \r\nДеница ДИМИТРОВА", "date": "2019.04.14", "title": "Отец Емилиян, храм „Св. Николай Чудотворец“: Днес Православната църква почита Свети Мартин, който е един от защитниците на православието срещу еретическото учение на монотелитите"}
{"url": "http://www.focus-news.net/news/2019/04/14/2646421/vratsa-17-dushi-sa-glasuvali-na-referenduma-v-selo-malo-peshtene-do-0945-chasa.html", "text": "Избирателната активност на референдума в село Мало Пещене към 09.45 часа е 43,9 %. Това съобщиха за  Агенция „Фокус“  от ОИК – Враца. Изборният ден е започнал нормално. Избирателната активност към 09.45 часа е  43,9 %  - 17 човека са гласували. Според списъците хората с право на глас са 39. Денят на референдума е започнал нормално в 07.00 часа, очаква се да приключи в 20.00 часа. Не са постъпвали жалби и сигнали относно реда, всичко протича спокойно.   \r\nТеодора ПАТРОНОВА", "date": "2019.04.14", "title": "Враца: 17 души са гласували на референдума в село Мало Пещене до 09.45 часа"}
{"url": "http://www.focus-news.net/news/2019/04/14/2646427/liderat-na-albanskata-opozitsiya-narodat-slozhi-pechat-na-padaneto-na-kriminalnoto-pravitelstvo-na-edi-rama.html", "text": "С обръщение от пред централата на „Демократическата партия“ – главната опозиционна сила в страната, на лидера Лулзим Баша, изпяването на албанския химн и скандирания „Баша, Баша, Рама отивай си“, завърши третия национален протест на обединената албанска опозиция в събота вечерта, предава  скопският телевизионен канал „Сител“ . \r\nДемонстрацията, която продължи 4 часа и половина, според Баша е най-масовата в историята на страната. \r\n„Днес поставяме непреодолим печат от всички честни албанци за напускането на (премиера) Еди Рама и правителството на мафията. Те се опитаха да разтурят протеста преди да започне, но ние успяхме. Криминалното и нелегитимно правителство на Рама се издържа с парите от престъпността и на неприятелите на албанския народ, но никакъв незаконен опит не може да ги задържи на власт, защото техният край е запечатан“, заяви Баша. \r\nТой обяви, че протестите ще продължат с еднаква интензивност до падането на правителството на Еди Рама. \r\n„Ще продължим тази битка, защото сме на сигурен път към освобождаването на страната от криминалната клика. Днес сме морално и физическо мнозинство, което завинаги ще промени съдбата на страната и върне истинските ценности на демокрацията“, добави лидерът на опозицията. \r\nПочетният председател на Демократическата партия Сали Бериша, според когото на протеста е имало над 200 хиляди души, смята, че демонстрацията е показала на света, че албанците се бунтуват. \r\nЛидерът на Социалистическото движение за интеграция Моника Кромеди, съпруга на президента Илир Мета, заяви, че на всеки бъдещ министър-председател трябва да бъде правен психологически анализ, защото страната не може да бъде в ръцете на психично болен човек, визирайки Рама. \r\nМинистър-председателят, който е на официална визита в Кувейт, поиска солидарност от полицейските служители, а освен това нарече Баша и Круемади „слепи политици“, които вървят по пътя на самоунищожението. Той не беше в Тирана и на последните два протеста на опозицията, които се проведоха през февруари и март. \r\nИначе протестът беше изпълнен с напрегнати ситуации, първо с пробиване на полицейския кордон пред сградата на правителството, а след това и пред парламента. \r\nПет полицаи бяха ранени от пиротехнически изделия и твърди предмети, хвърлени в полицейския кордон. Те бяха прехвърлени в Университетската клиника. Един от тях е с изгаряния по лицето. \r\nДемонстрантите унищожиха няколко магазина пред парламента и изгориха едно превозно средство и няколко контейнера за отпадъци. \r\nПолицията, освен сълзотворен газ, използва и водни оръдия. \r\nВ края на протеста най-малко 20 души бяха задържани. \r\nПревод и редакция:", "date": "2019.04.14", "title": "Лидерът на албанската опозиция: Народът сложи печат на падането на криминалното правителство на Еди Рама"}
{"url": "http://www.focus-news.net/news/2019/04/14/2646420/ivo-hristov-normalno-e-da-priema-da-sam-v-listata-na-bsp-za-evrovota-tya-e-edinstvenata-opozitsiya.html", "text": "Нормално е да приема да съм в листата на БСП за евровота - тя е единствената опозиция. \r\nТова каза началникът на кабинета на президента Иво Христов във връзка с появила се информация, че ще бъде част от евролистата на БСП, предаде репортер на  Агенция \"Фокус\" . \"Президентът е основният контрапункт срещу пълзящата автокрация в държавата, а БСП е единствената опозиция. Нормално е да приема\", заяви Христов. \r\nДеница КИТАНОВА", "date": "2019.04.14", "title": "Иво Христов: Нормално е да приема да съм в листата на БСП за евровота - тя е единствената опозиция"}
{"url": "http://www.focus-news.net/news/2019/04/14/2646428/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, издание на  Радио „Фокус“ -  Видин , всяка седмица ви представяме личности, борили се  за освобождението и културното и духовното въздигане на този край. Днес си спомняме за онези видинчани, които преди 140 години на 16 април 1879 година са участвали в приемането на Търновската конституция, чиито повели и днес ни дават свобода - свобода на печата, свобода на митингите, събранията и демонстрациите, свобода - лична и свобода за всеки, който живее в България. През 1879 година 229 просветени българи в рамките на няколко месеца извършват дело, полагащо основите на свободна България в момент, когато страната ни е търсела своя път на картата на модерните европейски държави. За видинските представители, участвали в изработването и приемането на Търновската конституция, ще разберем от Мария Новакова, главен експерт в Държавен архив – Видин. Всяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и развитие. С Красимирир Кирилов, председател на Видинската търговско - промишлена палата разговаряме за обученията на безработни в населените места от региона, които се организират по различни проекти от Палатата и възможността тези хора да намерят мястото си на свободния трудов пазар.  Предаването „Чудесата на Северозапада“ се излъчва всяка неделя от 13.00 часа до 14.00 часа. Водещ е Анна Лозанова.", "date": "2019.04.14", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/04/14/2646429/sport-hamiltan-specheli-gran-pri-na-kitay-sled-perfektno-karane.html", "text": "Британецът Люис Хамилтън записа втора победа от началото на сезона във Формула 1, след като спечели Гран при на Китай. Пилотът на Мерцедес направи перфектен старт от втора позиция и още в началото поведе колоната, изпреварвайки съотборника си Валтери Ботас, който тръгна от полпозишъна.   \r\nМеждувременно Шарл Льоклер задмина Себастиан Фетел и се настани на третото място. Интересна бе и битката между пилотите на Ред Бул. Макс Верстапен остана пети, а Пиер Гасли - шести.   \r\nСтартът не се размина без инцидент. Даниел Квят се сблъска с двата Макларъна, в резултат на което му бе наложено наказание.", "date": "2019.04.14", "title": "Спорт: Хамилтън спечели Гран при на Китай след перфектно каране"}
{"url": "http://www.focus-news.net/news/2019/04/14/2646432/blagoevgrad-ot-nachaloto-na-ednodnevnata-initsiativata-kapachki-za-badeshte-metalnoto-sartse-e-pochti-palno.html", "text": "Голям е интересът на благоевградчани към масовото еднодневно събиране на „Капачки за бъдеще“, предаде репортер на  Радио „Фокус“ – Пирин . От началото на инициативата, която започна в 10.00 часа до този момент металното сърце, разположено пред туристическия информационен център, намиращ се на площад „Георги Измирлиев“, е почти пълно. Очаква се всеки момент капачките от него да бъдат извадени, за да може до края на кампанията още от желаещите жители на града да се включат в масовото събитие. Много от гражданите на града носят капачки в туби за вода, торби и чували като освен възрастни, има и десетки деца, които показват своята съпричастност към инициативата, която ще продължи до 14.00 часа. „Фокус“  припомня, че туристически културно-информационен център – Благоевград бе първият пункт, създаден към кампанията „Капачки за бъдеще“ през октомври 2017 година. От тогава има приети 2 тона пластмасови капачки, които са дарени за каузата с идеята да бъдат осигурени кувьози на нуждаещите се болници в страната. Всяко 10 бебе, родено в България, е недоносено и има нужда от допълнителна помощ, с която да се бори за живота си. За година и половина има закупени вече 8 кувьоза за малки общински болници, където най-често наличните са на възраст поне 20 години. И след масовото събитие Община Благоевград ще продължи да подкрепя инициативата като събраните капачки можете да поставите в  металното сърце пред зала „22 септември“ и да носите пълните бутилки на касата на Драматичен театър „Никола Вапцаров“ и в ТКИЦ Благоевград. \r\nЛивия НИНОВА", "date": "2019.04.14", "title": "Благоевград: От началото на еднодневната инициативата „Капачки за бъдеще“ металното сърце е почти пълно"}
{"url": "http://www.focus-news.net/news/2019/04/14/2646434/stara-zagora-devet-trupi-se-sastezavaha-za-nagradite-v-dvadeset-i-shestoto-izdanie-na-mezhdunarodniya-frankofonski-uchenicheski-teatralen-festival.html", "text": "Девет трупи се състезаваха за наградите в Двадесет и шестото издание на Международния франкофонски ученически театрален фестивал, който се проведе от 11 до 14 април в Стара Загора. Това съобщиха от  Общината . Организатори на фестивала са Френски институт-България, Асоциацията на преподавателите по и на френски език в България /АПФБ/ и Алианс Франсез Стара Загора, с подкрепата на Община Стара Загора. За втора година Фестивалът се провежда като част от международната мрежа на Фестивалите за Франкофонски ученически театър - \"10 от 10\" - десет автори са написали десет пиеси за деца и младежи, които се играят от участниците. Тук бяха един от създателите на мрежата Ян Новак, както и трима от авторите Ева Бондон, Гуендолин Сублен и Лоран ван Ветер, които проведоха работни ателиета с участниците във фестивала. \r\nЗлатната маска спечели трупата на Четвърта езикова гимназия „Фредерик Жолио- Кюри“ от Варна с пиесата „Експеримент“. След тях се наредиха учениците от Гимназия за романски езици „Георги Стойков Раковски“ от Бургас, които получиха Сребърна маска. Носители на Бронзова маска станаха младите актьори от Пета езикова гимназия „Йоан Екзарх“ във Варна с пиесата „Усмивката“ на Ева Бондон. \r\nНаградата за най-добра актриса грабна Мария Божинова от Езикова гимназия „Людмил Стоянов“, Благоевград за ролята на администраторката в пиесата Хармония пилот“ от Гуендолин Сублен. За Най-добър актьор би обяви Виктор Марков от Пета езикова гимназия за ролята на рецепциониста от пиесата „Усмивката“ на Ева Бондон. \r\nНаградата „Млади надежди“ бе присъдена на трупата от ГПЧЕ „Ромен Ролан“ Стара Загора. \r\nЗам.-кметът Иванка Сотирова връчи наградата на Община Стара Загора на трупата от град Мактар, Тунис за пиета „По дяволите“ от Елизе Хофнер.    \r\nФренски институт България удостои с награда трупата на Езикова гимназия „Екзарх Йосиф“ Ловеч за пиесата „Усмивката“ от Ева Бондон. \r\nУчастниците благодариха на организаторите за перфектните условия и обещаха догодина отново да дойдат тук и да покажат още по-голямо майсторство в театралното изкуство и владеенето на езика на Молиер.", "date": "2019.04.14", "title": "Стара Загора: Девет трупи се състезаваха за наградите в Двадесет и шестото издание на Международния франкофонски ученически театрален фестивал"}
{"url": "http://www.focus-news.net/news/2019/04/14/2646425/sergey-stanishev-pes-listata-na-bsp-koyato-vizhdam-za-evrovota-shte-bade-golyam-podarak-za-gerb.html", "text": "Листата на БСП, която виждам за евровота, ще бъде голям подарък за ГЕРБ. Това каза президентът на ПЕС Сергей Станишев преди Пленума на БСП, предаде репортер на  Агенция „Фокус“.  “Този Пленум ще бъде важен, защото дава шанс БСП да се яви на поправителен“, каза още Станишев. Той посочи, че лидерът на БСП Корнелия Нинова е избрала не диалога, а конфронтация. “Месец и половина се провеждаха събрания, конференции. Партията се произнесе категорично за своите предпочитания и за вижданията на листата. Дали Националният съвет ще каже, че се вслушва в гласа на партията или че всичко това е било един фарс? Вторият въпрос е какво е посланието на БСП и Националния съвет към българското общество, т.е. начинът, по който се управлява БСП, ще бъде транспориран по начин, по който се управлява България, ако спечелим управлението“, коментира Станишев. Според него всички виждат тенденцията в превръщането на БСП в вождическа партия – в ГЕРБ номер 2. По думите му третият въпрос е какво е отношението към Европа и ЕС. „Дали БСП запазва своята ясна проевропейска идентичност или тръгва в посока евроскептицизъм“, уточни още президентът на ПЕС. Според него четвъртият въпрос е посланието към политическото семейство в Европа. „Близо една година се води доста яростна и последователна кампания, която изтъква различията между БСП и ПЕС. Това неизбежно поражда въпроса „А що дирите там“, обясни Станишев. На въпрос дали ще се бори в място в листата, Станишев посочи, че ще се бори да има листа, която има ясен социалистически и проевропейски опит. „Всеки член на Националния съвет трябва да поеме своята отговорност чрез гласуването, което предстои. Това, което виждам като листа, е един голям подарък за ГЕРБ“, допълни още той. \r\nДеница КИТАНОВА", "date": "2019.04.14", "title": "Сергей Станишев, ПЕС: Листата на БСП, която виждам за евровота, ще бъде голям подарък за ГЕРБ"}
{"url": "http://www.focus-news.net/news/2019/04/14/2646436/varna-domakinstvata-ot-nyakolko-ulitsi-v-grada-sa-s-narusheno-vodopodavane-zaradi-avarii.html", "text": "Домакинствата от няколко улици във Варна са с нарушено водоподаване заради аварии. Това съобщиха за  Радио „Фокус“ – Варна  от водното дружество в града. Засегнати от аварията са абонатите между бул. „Владислав Варненчик“ и улиците: „Княз Черказки“, „Тодор Влайков“, „Беласица“ и „Григорий Цамблак“. Очаква се нормалното водоснабдяване да бъде възстановено до около 20.00 часа. Към момента няма информация за други засегнати райони. \r\nБояна АТАНАСОВА", "date": "2019.04.14", "title": "Варна: Домакинствата от няколко улици в града са с нарушено водоподаване заради аварии"}
{"url": "http://www.focus-news.net/news/2019/04/14/2646430/evrodeputatat-petar-kurumbashev-korneliya-ninova-mi-predlozhi-9-o-myasto-v-listata-na-bsp-no-az-otkazah.html", "text": "В разговор през седмицата Корнелия Нинова ми предложи 9-о място в листата на БСП за изборите за Европейски парламент, като ми каза, че това е най-високото възможно място за гражданската квота след Елена Йончева. Понеже това предложение ми се стори като подигравка - за всичко, което съм направил досега, отказах. И така се разделихме. Това се посочва в позиция на Петър Курумбашев, евродепутат от групата на Прогресивния алианс на социалистите и демократите в ЕП, разпространена от  пресофиса му.  \"Благодаря на всички членове и организации на БСП, както и на Съюза на тракийските дружества, за доверието и получените номинации. До нови срещи!\", завършва позицията си Петър Курумбашев.", "date": "2019.04.14", "title": "Евродепутатът Петър Курумбашев: Корнелия Нинова ми предложи 9-о място в листата на БСП, но аз отказах"}
{"url": "http://www.focus-news.net/news/2019/04/14/2646438/vsichki-proekti-na-tsnsssktsie-poluchiha-odobrenie-i-podkrepa-v-dubrovnik.html", "text": "Най-висока степен на подкрепа и одобрение получиха всички проекти на Центъра за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ). Това се случи на Осмата среща на върха в Дубровник, Хърватия (11-12 април 2019), между Китай и страните от ЦИЕ, съобщиха от  пресцентъра на Министерството на земеделието, храните и горите. Приетата съвместна декларация на правителствените ръководители очерта рамката за дейността на ЦНСССКЦИЕ и затвърди лидерските позиции на България в областта на селското стопанство във формата на Инициативата 16+1.  \r\nЕлектронната търговия, логистичните бази, демонстрационните зони за сътрудничество, шафранът, съвместните лаборатории и други нови проекти на ЦНСССКЦИЕ намериха достойно място в съвместната декларацията – своеобразен наръчник за администрациите от формата 16+1. Включването на проектите на Центъра за насърчаване на сътрудничеството в областта на селското стопанство между Китай и страните от Централна и Източна Европа дават нови, реални възможности за сътрудничество.", "date": "2019.04.14", "title": "Всички проекти на ЦНСССКЦИЕ получиха одобрение и подкрепа в Дубровник"}
{"url": "http://www.focus-news.net/news/2019/04/14/2646439/brifingat-za-zadarzhanite-konstrabandni-tsigari-shte-se-sastoi-v-gpu-petrich.html", "text": "Брифингът за задържаните констрабандни цигари ще се състои в ГПУ - Петрич от 15.00 часа. Това съобщиха от пресцентъра на  МВР .", "date": "2019.04.14", "title": "Брифингът за задържаните констрабандни цигари ще се състои в ГПУ - Петрич"}
{"url": "http://www.focus-news.net/news/2019/04/14/2646433/nova-tv-makedoniya-tsentralen-miting-v-podkrepa-na-stevo-pendarovski-v-skopie-ot-15-chasa.html", "text": "В неделя от 15 часа в Скопие ще се проведе голям митинг в подкрепа на Стево Пендаровски за президент на Северна Македония, под мотото „Заедно напред!“, предава  скопският телевизионен канал „Нова ТВ“ . \r\nМитингът ще започне с марш пред сградата на Червения кръст и ще завърши в центъра на Скопие пред седалището на Делегацията на ЕС в 15 часа. \r\nВ официалната програма на мероприятието са изказвания на председателя на СДСМ и премиер нас страната Зоран Заев, Стево Пендаровски, Буяр Османи от ДСИ и други. \r\nКандидатът за държавен глава на опозиционната ВМРО-ДПМНЕ и нейната коалиция Гордана Силяновска-Давкова, която проведе митинг в Скопие в събота, ще проведе демонстрации в неделя във Велес и Свети Николе. \r\nКампанията ще продължи до 19 април, а изборите са на 21 април. \r\nПревод и редакция:", "date": "2019.04.14", "title": "„Нова ТВ“ (Македония): Централен митинг в подкрепа на Стево Пендаровски в Скопие от 15 часа"}
{"url": "http://www.focus-news.net/news/2019/04/14/2646440/ea-daily-na-dneshniya-den-v-istoriyata-kaloyan-razbiva-krastonostsite-v-bitkata-pri-adrianopol.html", "text": "На 14 април 1205 година край град Адрианопол (дн. Одрин в европейската част на Турция) става сражение между кръстоносците, предвождани от Балдуин I Фландърски и обединената българо-куманска войска, под ръководството на българския цар Калоян. Битката завършва с пълния разгром на кръстоносците, смъртта на мнозина рицари и пленяването на самия Балдуин, пише в материал на руската медия  EA Daily , представен без редакторска намеса. \r\nЛатинската империя, с която в този момент воюват българите, е основана от кръстоносците през 1204 година, след като те завземат Константинопол. По същото време българският цар Калоян се договаря с римския папа Инокентий III. \r\nСлавянският владетел получава титлата „рекс“, т.е. крал, а българският архиепископ става „примас“, което е еквивалентно на статута на патриарх. В началото отношенията между българите и европейските рицари били добри, но скоро започнали бързо да се влошават. \r\nПричината е абсолютната политическа недалновидност на кръстоносците – те не желаят да признаят царската титла на българския владетел, който в замяна на това е готов да сключи съюз с тях. На това предложение високомерният Балдуин отговаря, че Калоян трябва да се обръща към него като роб към господаря си, което оскърбява жестоко царя. \r\nОсвен това латинците започват да извършват набези в българските земи, което налива още повече масло в огъня. А кръстоносците проявили и невероятно безгрижие и не се опасявали от ответни действия от страна на българите, смятайки ги за сбирщина. Допълнително, латинците открито презирали и притеснявали местното завоювано население. В резултат гръцките благородници започнали да търсят съюз с българите. \r\nВ началото на март 1205 година войската на Калоян с подкрепата на куманите нахлула в пределите на Латинската империя. Момент е избран удачно – в същото време основната армия на кръстоносците води боеве в Мала Азия с Никейската империя. Подкрепата на гърците осигурява на българите бързо завладяване на цяла Тракия. \r\nИмператорът изпраща пратеници на изток с искане да бъде прехвърлена войска. Но високомерието и презрението към противника окончателно подвеждат Балдуин. Без да дочака тяхното пристигане, той в края на март 1205 година тръгва към Адрианопол, който в онзи момент е в ръцете на българите. \r\nВ началото на април кръстоносците, с помощта на своите съюзници венецианци, обсаждат града, а цар Калоян тръгва на помощ на своя гарнизон. Армията му е огромна за онези времена и наброява около 65 хиляди души, от които около 15 хиляди са кумански конни отряди. \r\nНа 13 април цялата тази армия стига до обсадения град. Още при първите сблъсъци латинците са наказани за своята арогантност. Куманите успяват да залъжат отряд кръстоносци да излязат от укрепения лагер, а след това ги разстрелват с лъковете си. На следващия ден започва битката между основните сили, която продължава до залез. В крайна сметка кръстоносците са разгромени и побягват към Мраморно море. \r\nБългарският цар искал да ги преследва и продължил да им нанася загуби. Преследването завършва чак на 18 април, когато европейците стигат до Родосто, който тогава е контролиран от Венецианската република. \r\nВ тази битка кръстоносците понесли ужасни загуби, много рицари загинали, а самият император Балдуин бил хванат в плен, където по-късно умрял с насилствена смърт. Венецианският дож Енрико Дандоло, който участва в похода, също умира от раните си на 1 юни. Тялото му е погребано в Света София. \r\nЗагиват множество знатни рицари и няколко епископа. Но най-важното е, че това поражение унищожава ореола на непобедимостта около латинците, който дотогава компенсира техния малък брой. \r\nВ средновековната българска столица и до сега са запазени крепостните порти, носещи името Френкхисарска порта. Смята се, че недалеч от тях се намира кулата, в която живее до края на дните си плененият император. \r\nПревод и редакция:", "date": "2019.04.14", "title": "EA Daily: На днешния ден в историята: Калоян разбива кръстоносците в битката при Адрианопол"}
{"url": "http://www.focus-news.net/news/2019/04/14/2646435/reuters-stivan-mnuchin-se-nadyava-che-targovskite-pregovori-mezhdu-sasht-i-kitay-nablizhavat-posledniya-krag.html", "text": "Американският министър на финансите Стивън Мнучин заяви в събота, че американско-китайското търговско споразумение ще отиде по-далеч от предишните усилия за отваряне на китайските пазари за американските компании и се надява, че двете страни са \"близо до заключителния кръг\" на преговорите, предава  Reuters . \r\nМнучин, говорейки пред репортерите в кулоарите на пролетните срещи на Международния валутен фонд и Световната банка, каза, че той и американският търговски представител Робърт Лайтизър ще проведат два телефонни разговора през следващата седмица с вицепремиера на Китай Лиу Хе. Длъжностните лица обсъждаха и дали са необходими повече лични срещи за сключване на споразумение. \r\n\"Надяваме се, че се доближаваме до последния кръг, на който ще затворим въпросите“, каза Мнучин. \r\nПекин и Вашингтон търсят споразумение за прекратяване на ожесточена търговска война, белязана от взаимно увеличаване на вносните мита, които струват на двете най-големи икономики в света милиарди долари, нарушаване на веригите за доставки и разтърсване на финансовите пазари. \r\nСъединените щати търсят обширни промени в китайската икономическа и търговска политика, включително нови защити за американската интелектуалната собственост, прекратяване на принудителните трансфери на технологии и кражбата на търговски тайни. Вашингтон също така иска Пекин да ограничи промишлените субсидии, да отвори икономиката си по-широко за американските компании и да увеличи покупките на американска селскостопанска, енергетическа и промишлена продукция, за да намали търговския дефицит в размер на 419 млрд. долара с Китай. \r\nЗапитан дали отварянето на пазара в споразумението ще надхвърли предвиденото в преговорите по двустранните инвестиционни договори през 2016 г., той отговори: \r\n„Ние постигаме напредък, но нека бъдем тактични. Това не са обществени преговори ... това е много, много подробно споразумение, което обхваща въпроси, които никога не са били разглеждани досега ”, каза Мнучин. \"Това е много повече от всеки двустранен инвестиционен договор.\" \r\nПреговорите по двустранните инвестиционни договори, водени от администрацията на бившия президент Барак Обама, спряха, след като Китай отказа да удовлетвори исканията на САЩ за отваряне на значими сектори от икономиката си за чуждестранни инвестиции. Преговорите не бяха продължени от администрацията на Тръмп, която вместо това наложи митата на китайските стоки, които от своя страна доведоха до настоящите преговори. \r\nМнучин каза, че двете страни преговарят за споразумение от седем глави, които биха били „най-съществената промяна в търговските отношения за 40 години“. \r\nТой каза, че сделката ще има \"реално принудително изпълнение от двете страни\", добавяйки, че Съединените щати са готови да бъдат подложени на наказания, ако не спазват ангажиментите си по сделката. \r\n\"Очаквам, механизмът за правоприлагане да работи и в двете посоки, да спазим ангажиментите си и ако не го направим, да има някакви последици както за нашата икономика така и за икономиката на Китай\", каза министърът на финансите.  Мнучин играе ключова роля в преговорите с Китай.", "date": "2019.04.14", "title": "Reuters: Стивън Мнучин се надява, че търговските преговори между САЩ и Китай наближават \"последния кръг\""}
{"url": "http://www.focus-news.net/news/2019/04/14/2646441/tsvetan-tsvetanov-gerb-silata-na-nashata-platforma-e-che-shte-zashtitavame-tova-koeto-se-pripokriva-s-prioritetite-na-enp.html", "text": "Силата на нашата платформа е, че ще защитаваме това, което се припокрива с приоритетите на ЕНП. Това каза зам.-председателят на ГЕРБ Цветан Цветанов по време на представянето на политическата платформа на партията за евроизборите, предаде репортер на  Агенция „Фокус“ . „Когато правихме платформата в предизборния щаб, стигнахме до извода, че тя трябва да бъде представена от нашите евродепутати. Нашите приоритети ще се покриват с тези на ЕНП и обединена Европа. Ние ще представим резултатите, които имаме от управлението днес, които се припокриват с приоритетите на Европа. Силата на нашата платформа е, че ние защитаваме това, което се припокрива с приоритетите на ЕНП – кохезионна политика, отбрана, миграция“, заяви Цветанов. В залата присъстват министри, народни представители, общински съветници, представители на СДС и др. \r\nЦветилена СИМЕОНОВА", "date": "2019.04.14", "title": "Цветан Цветанов, ГЕРБ: Силата на нашата платформа е, че ще защитаваме това, което се припокрива с приоритетите на ЕНП"}
{"url": "http://www.focus-news.net/news/2019/04/14/2646444/afp-smartnite-sluchai-ot-navodneniyata-v-iran-se-uvelichiha-do-76.html", "text": "Седемдесет и шест души са загинали от наводненията в Иран през последните седмици, според ново преброяване, публикувано в неделя, с предупреждения, които все още съществуват за големите части на страната, предава  AFP . \r\n\"Със смъртта на петима души в провинция Хузестан от наводнението и друг човек в провинция Илам, смъртните случаи вече са достигнали 76\", от 19 март насам, според изявление, публикувано онлайн от службата на следователя. \r\nДвете югозападни провинции са последните, които бяха засегнати от наводненията, които първо удариха североизточната част на обикновено сухата страна, принуждавайки стотици хиляди да се евакуират от градове и села. \r\nМестните власти отново издадоха предупреждения за наводнения в източната част на Иран заради проливните дъждове, които започнаха в събота и се очаква да продължат. \r\nНаводненията причиниха огромни щети на домовете, пътищата, инфраструктурата и селското стопанство. \r\n\"Повече от 14 хиляди км пътища са повредени\", заяви пред парламента министърът на транспорта Мохамад Еслами, според официалната агенция IRNA. \r\nТой добави, че \"725 моста са напълно унищожени.\" \r\nРъководителят на иранската метеорологична служба каза на същата парламентарна сесия, че наводненията не означават непременно, че десетилетна суша е приключила. \r\n\"Последните наводнения се дължат на изменението на климата и глобалното затопляне\", каза Сахар Тайбахш. \r\nИслямската република е получила помощ от съседни страни и света, като Франция в събота дари 210 палатки и 114 помпи.", "date": "2019.04.14", "title": "AFP: Смъртните случаи от наводненията в Иран се увеличиха до 76"}
{"url": "http://www.focus-news.net/news/2019/04/14/2646443/blagoevgrad-bezplatni-profilaktichni-pregledi-sreshtu-raka-na-gardata-se-izvarshvat-v-simitli.html", "text": "Безплатни профилактични прегледи срещу рака на гърдата се извършват в Симитли. Това съобщиха за  Радио „Фокус“ – Пирин . организаторите на кампанията. Предимство имат дамите над 50 години и тези, които са наследствено обременени. Прегледите ще бъдат в пансиона, разположен в града. Специалистите ще бъдат на място до 13.00 часа и от 14.00 до 17.00 часа. От огромно значение за ранната диагностика е жените да имат знание, не само за опасността от рак, но и да бъдат научени на самонаблюдение и самооценка. Прегледът е клиничен и ехографски, като се извършва от специалист – мамолог на всички желаещи жени от рисковата група. На всички съмнителни случаи след преценка на специалиста се извършва мамографско изследване с портативен мамограф, непосредствено след прегледа. Ако при изследването се констатира проблем, те се насочват незабавно към по-нататъшна диагностика и лечение. Прегледите се организират от Център за защита правата в здравеопазването. Това е десетата поред скринингова кампания, реализирана с помощта на Райфайзенбанк. Тя е насочена към малки общини и отдалечени населени места, където хората са затруднени в достъпа си до медицинска помощ по финансови и географски причини.", "date": "2019.04.14", "title": "Благоевград: Безплатни профилактични прегледи срещу рака на гърдата се извършват в Симитли"}
{"url": "http://www.focus-news.net/news/2019/04/14/2646442/rumen-hristov-sds-nashata-platforma-e-prekrasna-i-e-tazi-koyato-shte-privleche-nay-mnogo-izbirateli.html", "text": "Нашата платформа е прекрасна и е тази, която ще привлече най-много избиратели. Това каза лидерът на СДС Румен Христов по време на представянето на политическата платформа на ГЕРБ и СДС за евроизборите, предаде репортер на  Агенция „Фокус“ . „Нямам съмнение, че днес ще бъде представена една прекрасна платформа. Въпросът е тя да стигне до българските избиратели, за да може те да направят информиран избор. Това, което трябва да се случи в Европа, е важно, затова смятам, че нашата платформа е тази, която ще привлече максимално много избиратели. Пожелавам на този прекрасен отбор успех и нека да се поздравим с победа“, заяви Христов. \r\nЦветилена СИМЕОНОВА", "date": "2019.04.14", "title": "Румен Христов, СДС: Нашата платформа е прекрасна и е тази, която ще привлече най-много избиратели"}
{"url": "http://www.focus-news.net/news/2019/04/14/2646437/blagoevgrad-s-vodosvet-i-traditsionna-obikolka-na-grada-be-otkrit-moto-sezon-2019-g.html", "text": "С водосвет и традиционна обиколка на Благоевград бе открит Мото сезон 2019 г. в града, предаде репортер на  Радио „Фокус“ – Пирин . Стотици мотористи от града и региона още рано сутринта се събраха на Полигона край областния център, където местен свещеник отслужи водосвет за безавариен сезон. Веднага след това част от любителите на високите скорости и екстремните спортове запалиха своите мотори, скутери и АТВ-та и се отправиха за почетна обиколка на Благоевград, която предизвика голям интерес от страна на жителите и гостите на града. Паралелно с това на Полигона вече започна провеждането на много игри атрактивни състезания и демонстрации. Както всяка година, така и тази с голям интерес се очаква надпреварата по надпиване с бира. Полицейското присъствие през целия ден ще бъде засилено като са взети всички необходими мерки за безаварийно протичане на откриването на мото сезон 2019 година в Благоевград. \r\nЛивия НИНОВА", "date": "2019.04.14", "title": "Благоевград: С водосвет и традиционна обиколка на града бе открит Мото сезон 2019 г."}
{"url": "http://www.focus-news.net/news/2019/04/14/2646446/pregled-na-mezhdunarodnite-novini-do-13-chasa-agentsiya-fokus.html", "text": "Седемдесет и шест души са загинали от наводненията в Иран през последните седмици, според ново преброяване, публикувано в неделя, с предупреждения, които все още съществуват за големите части на страната, предава  AFP . \r\n\"Със смъртта на петима души в провинция Хузестан от наводнението и друг човек в провинция Илам, смъртните случаи вече са достигнали 76\", от 19 март насам, според изявление, публикувано онлайн от службата на следователя. \r\nДвете югозападни провинции са последните, които бяха засегнати от наводненията, които първо удариха североизточната част на обикновено сухата страна, принуждавайки стотици хиляди да се евакуират от градове и села. \r\nМестните власти отново издадоха предупреждения за наводнения в източната част на Иран заради проливните дъждове, които започнаха в събота и се очаква да продължат. \r\nНаводненията причиниха огромни щети на домовете, пътищата, инфраструктурата и селското стопанство. \r\n\"Повече от 14 хиляди км пътища са повредени\", заяви пред парламента министърът на транспорта Мохамад Еслами, според официалната агенция IRNA. \r\nТой добави, че \"725 моста са напълно унищожени.\" \r\nРъководителят на иранската метеорологична служба каза на същата парламентарна сесия, че наводненията не означават непременно, че десетилетна суша е приключила. \r\n\"Последните наводнения се дължат на изменението на климата и глобалното затопляне\", каза Сахар Тайбахш. \r\nИслямската република е получила помощ от съседни страни и света, като Франция в събота дари 210 палатки и 114 помпи. \r\n*** В неделя от 15 часа в Скопие ще се проведе голям митинг в подкрепа на Стево Пендаровски за президент на Северна Македония, под мотото „Заедно напред!“, предава  скопският телевизионен канал „Нова ТВ“ . \r\nМитингът ще започне с марш пред сградата на Червения кръст и ще завърши в центъра на Скопие пред седалището на Делегацията на ЕС в 15 часа. \r\nВ официалната програма на мероприятието са изказвания на председателя на СДСМ и премиер нас страната Зоран Заев, Стево Пендаровски, Буяр Османи от ДСИ и други. \r\nКандидатът за държавен глава на опозиционната ВМРО-ДПМНЕ и нейната коалиция Гордана Силяновска-Давкова, която проведе митинг в Скопие в събота, ще проведе демонстрации в неделя във Велес и Свети Николе. \r\nКампанията ще продължи до 19 април, а изборите са на 21 април. \r\n***  Американският министър на финансите Стивън Мнучин заяви в събота, че американско-китайското търговско споразумение ще отиде по-далеч от предишните усилия за отваряне на китайските пазари за американските компании и се надява, че двете страни са \"близо до заключителния кръг\" на преговорите, предава  Reuters . \r\nМнучин, говорейки пред репортерите в кулоарите на пролетните срещи на Международния валутен фонд и Световната банка, каза, че той и американският търговски представител Робърт Лайтизър ще проведат два телефонни разговора през следващата седмица с вицепремиера на Китай Лиу Хе. Длъжностните лица обсъждаха и дали са необходими повече лични срещи за сключване на споразумение. \r\n\"Надяваме се, че се доближаваме до последния кръг, на който ще затворим въпросите“, каза Мнучин. \r\nПекин и Вашингтон търсят споразумение за прекратяване на ожесточена търговска война, белязана от взаимно увеличаване на вносните мита, които струват на двете най-големи икономики в света милиарди долари, нарушаване на веригите за доставки и разтърсване на финансовите пазари. \r\nСъединените щати търсят обширни промени в китайската икономическа и търговска политика, включително нови защити за американската интелектуалната собственост, прекратяване на принудителните трансфери на технологии и кражбата на търговски тайни. Вашингтон също така иска Пекин да ограничи промишлените субсидии, да отвори икономиката си по-широко за американските компании и да увеличи покупките на американска селскостопанска, енергетическа и промишлена продукция, за да намали търговския дефицит в размер на 419 млрд. долара с Китай. \r\nЗапитан дали отварянето на пазара в споразумението ще надхвърли предвиденото в преговорите по двустранните инвестиционни договори през 2016 г., той отговори: \r\n„Ние постигаме напредък, но нека бъдем тактични. Това не са обществени преговори ... това е много, много подробно споразумение, което обхваща въпроси, които никога не са били разглеждани досега ”, каза Мнучин. \"Това е много повече от всеки двустранен инвестиционен договор.\" \r\nПреговорите по двустранните инвестиционни договори, водени от администрацията на бившия президент Барак Обама, спряха, след като Китай отказа да удовлетвори исканията на САЩ за отваряне на значими сектори от икономиката си за чуждестранни инвестиции. Преговорите не бяха продължени от администрацията на Тръмп, която вместо това наложи митата на китайските стоки, които от своя страна доведоха до настоящите преговори. \r\nМнучин каза, че двете страни преговарят за споразумение от седем глави, които биха били „най-съществената промяна в търговските отношения за 40 години“. \r\nТой каза, че сделката ще има \"реално принудително изпълнение от двете страни\", добавяйки, че Съединените щати са готови да бъдат подложени на наказания, ако не спазват ангажиментите си по сделката. \r\n\"Очаквам, механизмът за правоприлагане да работи и в двете посоки, да спазим ангажиментите си и ако не го направим, да има някакви последици както за нашата икономика така и за икономиката на Китай\", каза министърът на финансите.  Мнучин играе ключова роля в преговорите с Китай. \r\n***  С обръщение от пред централата на „Демократическата партия“ – главната опозиционна сила в страната, на лидера Лулзим Баша, изпяването на албанския химн и скандирания „Баша, Баша, Рама отивай си“, завърши третия национален протест на обединената албанска опозиция в събота вечерта, предава  скопският телевизионен канал „Сител“ . \r\nДемонстрацията, която продължи 4 часа и половина, според Баша е най-масовата в историята на страната. \r\n„Днес поставяме непреодолим печат от всички честни албанци за напускането на (премиера) Еди Рама и правителството на мафията. Те се опитаха да разтурят протеста преди да започне, но ние успяхме. Криминалното и нелегитимно правителство на Рама се издържа с парите от престъпността и на неприятелите на албанския народ, но никакъв незаконен опит не може да ги задържи на власт, защото техният край е запечатан“, заяви Баша. \r\nТой обяви, че протестите ще продължат с еднаква интензивност до падането на правителството на Еди Рама. \r\n„Ще продължим тази битка, защото сме на сигурен път към освобождаването на страната от криминалната клика. Днес сме морално и физическо мнозинство, което завинаги ще промени съдбата на страната и върне истинските ценности на демокрацията“, добави лидерът на опозицията. \r\nПочетният председател на Демократическата партия Сали Бериша, според когото на протеста е имало над 200 хиляди души, смята, че демонстрацията е показала на света, че албанците се бунтуват. \r\nЛидерът на Социалистическото движение за интеграция Моника Кромеди, съпруга на президента Илир Мета, заяви, че на всеки бъдещ министър-председател трябва да бъде правен психологически анализ, защото страната не може да бъде в ръцете на психично болен човек, визирайки Рама. \r\nМинистър-председателят, който е на официална визита в Кувейт, поиска солидарност от полицейските служители, а освен това нарече Баша и Круемади „слепи политици“, които вървят по пътя на самоунищожението. Той не беше в Тирана и на последните два протеста на опозицията, които се проведоха през февруари и март. \r\nИначе протестът беше изпълнен с напрегнати ситуации, първо с пробиване на полицейския кордон пред сградата на правителството, а след това и пред парламента. \r\nПет полицаи бяха ранени от пиротехнически изделия и твърди предмети, хвърлени в полицейския кордон. Те бяха прехвърлени в Университетската клиника. Един от тях е с изгаряния по лицето. \r\nДемонстрантите унищожиха няколко магазина пред парламента и изгориха едно превозно средство и няколко контейнера за отпадъци. \r\nПолицията, освен сълзотворен газ, използва и водни оръдия. \r\nВ края на протеста най-малко 20 души бяха задържани. \r\n***  Сваленият президент на Судан Омар ал Башир е под домашен арест в столицата Хартум, съобщи командващият силите за специални операции на суданската армия генерал-лейтенант Мохамед Хамдан Даклу, предава  „Анадолската агенция“ . \r\nВ интервю пред един от местните телевизионни канали Даклу опроверга информацията за бягството на бившия държавен глава от страната. \r\nПо неговите думи, упоритото нежелание на ал Башир да се вслуша в исканията на участниците в мирните протестни акции, продължили над 4 месеца, е принудило армията да предприеме радикалната мярка да свали президента. \r\nГенерал-лейтенантът отбеляза, че ал Башир по-рано не е обмислял да прекрати своите пълномощия и е бил принуден да предприеме това действие заради натиска на армията. \r\nКоментирайки промените в състава на Преходния военен съвет на Судан, Даклу отбеляза, че участниците в демонстрациите са се обявили срещу военния министър Авада бен Ауфа, докато Абдулфатах ал Бурхани се ползва с подкрепата както на гражданите, така и на армията. \r\n*** Бащата на Джулиан Асандж – Джон Шиптън, коментира ареста на своя син във Великобритания пред местното издание The Herald Sun, предава руската агенция  REGNUM . \r\nШиптън заяви, че е видял видеоклипа, на който се вижда как лондонската полиция извлича неговия син от посолството на Еквадор в британската столица. Той обърна внимание на външния вид на Асандж. \r\n„Аз съм на 74 години, но изглеждам по-добре, отколкото той на 47. Това е просто шокиращо!“ – каза Шиптън. \r\nАгенцията припомня, че Асанж наистина изглеждаше като много стар човек, когато го влачеха полицаите - сивата му коса, съчетана с гъста сива брада, създаваше подобно впечатление. \r\nОсвен това Шиптън заяви, че вече се е обърнал към премиера на Австралия Скот Морисън с молба да предприеме мерки във връзка с ареста на Асандж. \r\nНо Морисън заявил, че Асандж, като гражданин на Австралия, разбира се, че получи стандартна консулска подкрепа, но за някакви „специални мерки“ за този случай едва ли може да става въпрос. \r\n***  Участниците в съботния протест „Всички като един – 1 от 5 милиона“ в Белград отправиха своите искания към правителството на Сърбия, от което очакват свободен достъп до медиите и договор за честни избори, както и равно участие на правителствените представители и опозицията в Регулаторното тяло за електронните медии, предава  скопското електронно издание „МКД“ . \r\nДесетки хиляди сръбски граждани излязоха по улиците на столицата, за да протестират срещу президента Александър Вучич на най-големия досега от серията антиправителствени протести, които продължават всяка събота от вече пет месеца. \r\nДемонстрацията започна в около 15:30 пред Скупщината и продължи с марш до сградата на правителството. Според медиите, пред сръбския парламент са се събрали десетки хиляди, най-много от всички протести досега, които въпреки препятствията за достигане до Белград, са се успели да се стекат от цяла Сърбия. \r\nПредставители на културната и обществената сцена се обърнаха към протестиращите, а актьорът Сергей Трифунович, президент на Движението на свободните граждани (ДСГ), заяви, че гражданите „търсят държава от 27 години и бранят достойнството си на улицата“. \r\n„Здравейте уличници, здравейте тъпи пиячи на еспресо, здравейте наемници на Сорос, здравейте неблагодарници, които всеки ден разплакват своя президент, който не спи заради това. Имате ли малко срам, нещо човешко в себе си?“ – започна Трифонович изказването си, като добави: „Леле, колко сте много...“ \r\n„Кълна се, незнам как, но това ще спре тук. Това е нашата последна улица“, каза също той. \r\nТрифонович подчерта, че „съществото, което е свикнало с липсата на свобода, вече не е човек“. \r\nНашата задача е да разширим тази битка за свобода“, каза Трифонович, добавяйки, че „достойнството няма цена“. \r\nБившият президент на Сърбия Борис Тадич се обърна към събралите се хора, като заяви, че „Вучич е враг на демокрацията. Всеки, който го подкрепя, е враг на демокрацията“. \r\nДемонстрантите скандираха „Оставка, оставка“ и „Крадецо Вучич“. \r\nОт другата страна още от петък вечерта в сръбския парламент, както и в кметството на Белград и общините се бяха събрали депутати от управляващите партии, за да защитават тези институции от „нападения на насилници“. В сръбския парламент присъстваха и служители на органите на реда. \r\nНяколко публични личности се изказаха на платформата, включително журналиста Сърджан Шкоро и проф. Чедомир Чупич и др. \r\nОт речите им и от песнопенията на протестиращите бе изпратено съобщение до президента Александър Вучич да подаде оставка. Същото се изисква и за цялото държавно ръководство. Оставките, свободните и честни избори и свободата на медиите са исканията на опозицията. \r\nНа протеста „всички като един – един от пет милиона“ бяха прочетени искания за формиране на обща комисия на властта и опозицията за дефиниране на честни и справедливи условия за провеждане на избори. Избиране на нов състав на Регулаторния орган за електронни медии (РЕМ) и избор на избор на технически и редакторският екип на Радио-телевизия Сърбия и Радио-телевизия Войводина. \r\nПредставители на протеста \"Един на пет милиона\" заявиха, че са готови да разговарят с властите и че в следващите дни ще делегират представители за трите предложени работни групи. \r\n\"За да започнем диалога, не само определихме представителите на опозиционните партии, но и представителите на сдруженията\", подчертаха от митинга. \r\nЦелта на организаторите на протестите е да покажат силата и масата на демонстрациите, както и да привлекат вниманието на международната общественост. \r\n*** Полицията в Лондон е открила огън пред украинското посолство в събота, след като мъж е забил автомобила си най-малко два пъти в празната кола на посланика на Киев преди да бъде арестуван, предава  Reuters , като се позовава на информация от местните власти. \r\nНяма пострадали при инцидента, случил се рано в събота пред сградата на дипломатическото представителство в района на „Холанд парк“, Западен Лондон, информират още от полицията, като отбелязват, че случаят не се третира като тероризъм. \r\nВ съобщение от самото посолство се казва, че автомобила на посланика е бил блъснат нарочно. \r\n„Полицията бе извикана незабавно и автомобила на заподозрения бе блокиран“, се добавя още там. \r\n„Въпреки това, въпреки полицейските действия, нападателят отново удари колата на посланика. В отговор полицията е била принудена да открие огън по превозното средство на извършителя“. \r\nОт органите на реда заявиха, че са извикани в около 09:50 местно време (11:50 българско) в събота заради кола, която е блъснала няколко автомобила. Те са арестували човек на 40 години. Той е бил отведен в болницата като предпазна мярка, но не бил ранен, добавиха те. \r\n***  Турска инфографика, сравняваща американския изтребител от 5-о поколение F-35 и руския му аналог Су-57. \r\nПоявата й не е удивителна, предвид заявленията от Министерството на външните работи на Турция, че ако САЩ не предадат F-35 на Анкара, Турция може да купи аналогични самолети (разбирай Су-57) от Русия. \r\nСвързаната с покупката на С-400 тема се появи в турските медии, където веднага започнаха сравнения между двете машини с техните преимущества и недостатъци. \r\nУказаните характеристики са: \r\n1.\tМаксимална скорост \r\n2.\tПродължителност на полета \r\n3.\tКоличество на горивото \r\n4.\tМаксимална маса при излитането \r\nКакто отбелязват коментаторите от Русия, трябва да се има предвид, че за Турция това не е въпрос само на Тактико-технически характеристики, но и въпрос на военно-политическа субектност, където Турция се позиционира като играч, който решава сам, от кого и в какви количества ще купува. На сделката за F-35 пречи не само на контракта за С-400, но и нежеланието на Анкара да прави отстъпки на Вашингтон, за да спаси сделката за изтребителите, тъй като най-вероятно ще се появят тълкувания, че Турция е натисната и е отстъпила. Оттук и интересът към темата за Су-57, която всъщност турците тикат на американците, опитвайки се да ги шантажират с по-нататъшното въвличане на Русия на турския оръжеен пазар. Не е трудно да си представим размаха на истерията във Вашингтон (при текущите реакции за С-400), ако работата със Су-57 стигне от сондиращи разговори до практическо обсъждане на договор за производството на тези машини за нуждите на Турция. При това, както в случая със С-400, Турция може да е заинтересована не само в самолетите, но и в технологиите на тяхното производство, което може да придаде ускорение на развитието на самолетостроителния отрасъл на турския военнопромишлен комплекс (ВПК). И тук вече идва въпросът, дали Русия ще поиска да сподели с Турция на Ердоган подобни технологии. \r\n***  Експерименталният самолет Stratolaunch, предназначен за въздушен старт на ракети-носители, разви по време на първия си изпитателен полет в събота, продължил 2 часа и половина, максимална скорост от 304,17 км/ч и достигна височина малко повече от 5 км, се казва в съобщение, публикувано на сайта на компания Stratolaunch Systems, на която принадлежи този летателен апарат, предава  ТАСС . \r\nStratolaunch се издига във въздуха над пустинята Мохаве в 06:58 по времето на Западното крайбрежие на САЩ (15:58 българско време). „Stratolaunch Systems, основана от Пол Алън, днес успешно извърши първия полет на най-големия самолет в света Stratolaunch, който е построен изцяло от композитни материали“, информира компанията. „Самолетът, достигайки скорост от 189 мили в час, летя 2,5 часа над пустинята Мохаве на височина до 17 хиляди фута“, продължава Stratolaunch Systems. \r\nОт там добавят, че екипажът се е възползвал от дебютния полет, за да оцени летателните характеристики и специалното управление на самолета преди благополучно да се приземи на космодрума в Мохаве. Компанията не е анонсирала изпитанията. Първи за тях са информирали фотожурналистите Мат Хартман и Джек Бейер, които са качили снимки и видео на своите „Туитър“ и „Инстаграм“. \r\nСпоред сайта на Stratolaunch Systems, летателният апарат се състои от два 73-метрови фюзелажа, съединени с общо крило, дълго 117 м. Самолетът е оборудван с 6 двигателя Pratt&Witney. Тежи 250 т., а с пълно натоварване – около 590 тона. Движението по пистата осигурява 28-колесно шаси, а продължителността на полета без дозареждане е до 10 часа. \r\nStratolaunch е създаден като въздушна платформа за изстрелване на ракети-носители Pegasus XL, предназначени за извеждане на спътници в орбитата. Предполага се, че на първия етап самолетът ще носи една ракета, а в бъдеще – до три, закрепени на долната част на фюзелажа. След достигането на зададената височина – около 9 хиляди метра, ще бъде произведено пускане на ракетата, след това се включва нейния двигател и тя извежда спътника на орбитата. \r\nStratolaunch Systems е създадена през 2011 година от американския милиардер Пол Алън, един от основателите на корпорацията Microsoft. Алън почина от рак миналата година на 65-годишна възраст. \r\n***  Силите, лоялни на Халифа Хафтар, извършиха въздушен удар в Южен Триполи, информират местни медии. \r\nАтаката е била насочена към военен лагер на милиция, подчинена на подкрепяното от ООН правителство на националното единство. \r\nНяма информация за жертви. \r\nМестните жители казаха, че няколко военни самолета са били наблюдавани да летят над столицата от ранната сутрин. \r\nМиналата седмица Хафтар започна военна кампания за превземане на Триполи, където се намира щабквартирата на правителството.", "date": "2019.04.14", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/14/2646447/prof-d-r-hristo-kozhuharov-katedra-po-psihiatriya-varna-neka-ne-razglezhdame-stradashtiya-ot-shizofreniya-kato-ekzotichno-zhivotno-koeto-e-izbyagalo-ot-zooparka.html", "text": "Нека не разглеждаме страдащия от шизофрения като екзотично животно, което е избягало от зоопарка. Това каза в интервю за  Радио „Фокус“ – Варна  ръководителят на Катедрата по психиатрия и клинична психология към Медицински университет – Варна и началник на специализирана Клиника в УМБАЛ „Св. Марина“, проф. д-р Христо Кожухаров във връзка с отношението на обществото към хората, страдащи от тази болест. На въпроса какво трябва да направи човек, ако види някой със симптоми на шизофрения на улицата, професорът посъветва да се потърси помощ от компетентните институции, за да може да се осигури правилното лечение и грижа за човека. „Това са болни хора, както са болни хората, които имат физически заболявания. Ако пациентът е опасен с поведението си за околните, примерно, ако вследствие на гласовете, вследствие на налудностите, които има, предприемe някакво защитно или нападателно поведение, тогава трябва да се уведоми прокуратурата. Но ако пациентът просто е откъснат в мислите си, несъответен, но непречещ на другите, ако познава близките му или районна психиатрична служба, психолози, социални работници, трябва да установят контакт с него, за да могат да му помогнат“, посочи проф. д-р Кожухаров. Той обясни, че обществото трябва да разбере факта, че състоянието на тези хора е сериозно, те нямат връзка с реалността и в повечето случаи не осъзнават, че имат някакъв проблем. За да може да бъде правилно разбрано състоянието на болните от шизофрения, професорът каза, че трябва да бъдат разбрани симптомите, които те проявяват. „Най-честите симптоми, които се срещат, това са така наречените положителни или позитивни симптоми т.е. появява се нещо със знак плюс. Нещо, която по принцип липсва в мисленето – появяват се налудности. Това са погрешни вярвания, които не са в съответствие нито с културалната среда на отделния индивид, нито с интелигентността му. И характерно е, че тези налудности не могат да бъдат разколебани чрез предлагане на логически доводи“, каза още специалистът. По думите му, най-често подобни налудности са чувство за преследване, за отношение, за въздействие, за узнаване на мисли, за предаване на мисли и др. Професорът допълни, че пациентите могат да имат халюцинации, като те могат да бъдат визуални, слухови, обонятелни, вкусови или тактилни такива. Страдащите от болестта могат да чуват гласове, които им заповядват да извършват нещо или коментират върху това, което се случва около дадения човек. Проф. Кожухаров обясни, че друг тип симптоми при болните от шизофрения са негативните такива т.е. отпадат неща, които трябва да присъстват в нормалната психическа дейност на човек. „Примерно, пациентите са социално оттеглени, отдръпват се от социалните си дейности, спират да общуват с приятели и колеги, стават по-затворени в себе си, без да търсят социални контакти с другите. И важното е, че това не им пречи. Емоциите може да се притъпят – да не могат да ги изразят емоционално. Да има обратни емоции, когато говорят за нещо тъжно, да се смеят или обратното“, съобщи психотерапевтът. Според него, големият проблем при това заболяване е, че част от пациентите не осъзнават състоянието си и не търсят активно помощ, защото не смятат, че имат нужда от такава. Професорът допълни, че в такива случаи е важна ролята на техните близки и на обществото. \r\nБояна АТАНАСОВА", "date": "2019.04.14", "title": "Проф. д-р Христо Кожухаров, Катедра по психиатрия – Варна: Нека не разглеждаме страдащия от шизофрения като екзотично животно, което е избягало от зоопарка"}
{"url": "http://www.focus-news.net/news/2019/04/14/2646449/sport-iztegliha-grupite-za-kupata-na-afrika.html", "text": "Вече е ясен жребият за Купата на Африканските нации. Египет ще бъде домакин на 32-ото издание на надпреварата, което за първи път ще се проведе през лятото - от 21 юни до 19 юли. Освен това отборите ще бъдат 24, а не досегашните 16. Към елиминациите ще продължават първите 2 отбора от всяка група, както и четирите с най-добри показатели сред финиширалите трети. Така ще бъдат сформирани четвъртфиналите. \r\nТурнирът започва с мача Египет – Южна Африка. \r\nЖребият определи: \r\nГрупа „А“ – Египет, ДР Конго, Уганда и Зимбабве \r\nГрупа „В“ – Нигерия, Гвинея, Мадагаскар и Бурунди \r\nГрупа „С“ – Сенегал, Алжир, Кения и Танзания \r\nГрупа „D“ – Мароко, Кот д`Ивоар, Южна Африка и Намбия \r\nГрупа „Е“ – Тунис, Мали, Мавритания и Ангола \r\nГрупа „F“ – Камерун, Гана, Бенин и Гвинея-Бисау", "date": "2019.04.14", "title": "Спорт: Изтеглиха групите за Купата на Африка"}
{"url": "http://www.focus-news.net/news/2019/04/14/2646448/evrodeputatat-andrey-novakov-novinata-che-sled-2022-g-evropeyskite-pari-za-balgariya-shte-sprat-e-falshiva-sredstvata-dori-shte-se-uvelichat.html", "text": "Новината, че след 2022 г. европейските пари за България ще спрат е фалшива, средствата дори ще се увеличат. Това каза евродепутатът Андрей Новаков по време на представянето на политическата платформа на ГЕРБ за евроизборите, предаде репортер на  Агенция „Фокус“ . „Бъдещето на Европа е цифрово и затова ни трябва добър бюджет. Европейският бюджет много прилича на семеен – поне неговата философия е такава. И както едно семейство има нужда от достатъчен бюджет, за да посрещне своите нужди, така и ЕС“, заяви Новаков. Той посочи, че бюджетът на ЕС е 1,324,089,000,000 евро.  „Може да ви се струват много, но те са нужни. Затова това е отправната точка, по която ще работим. България разполага с малко 14 млрд. евро, като нашата амбиция е да станат 18 млрд. евро“, обясни Новаков. Той посочи, че средно по 2500 лв. ще получи всеки българин. „Всеки човек, който има нужда от европейско финансиране, ще го получи“, каза още евродепутатът. „Фалшивата новина, че след 2022 г. парите за България ще спрат е разбита. Не само, че няма  да спрат, но и ще се увеличат“, заяви Новаков. \r\nЦветилена СИМЕОНОВА", "date": "2019.04.14", "title": "Евродепутатът Андрей Новаков: Новината, че след 2022 г. европейските пари за България ще спрат е фалшива, средствата дори ще се увеличат"}
{"url": "http://www.focus-news.net/news/2019/04/14/2646451/shumen-intenzivno-e-dvizhenieto-po-glavniya-pat-sofiya-varna-v-rayona-na-5-ti-km-kray-shumen.html", "text": "Интензивно е движението по главния път София - Варна в района на 5-ти км край Шумен, предаде репортер на  Радио „Фокус“- Шумен . Камера за постоянно видеонаблюдение има в близост до бензиностанцията на 7-ми км. По пътя Шумен - Карнобат има опасност от свличане на скални и земни маси. Шофьорите да се движат с повишено внимание по тези участъци. Духа слаб северен вятър, температурата на въздуха е от 6 до 9 градуса. Мокри и хлъзгави са пътните настилки в Шумен, превалява слаб дъжд.  \r\nИвелина ИВАНОВА", "date": "2019.04.14", "title": "Шумен: Интензивно е движението по главния път София - Варна в района на 5-ти км край Шумен"}
{"url": "http://www.focus-news.net/news/2019/04/14/2646450/kathimerini-tsipras-e-v-yordaniya-na-tristranna-sreshta-s-kipar.html", "text": "Гръцкият премиер Алексис Ципрас пристигна в кралския дворец в Аман, където бе приет от краля на Йордания Абдула малко преди обед в неделя, предава електронното издание на вестник  Kathimerini . \r\nЦипрас ще участва във втората тристранна среща на върха между Кипър, Гърция и Йордания. Външните министри на трите страни преговаряха по-рано в неделя. \r\nПревод и редакция:", "date": "2019.04.14", "title": "Kathimerini: Ципрас е в Йордания на тристранна среща с Кипър"}
{"url": "http://www.focus-news.net/news/2019/04/14/2646453/anadolska-agentsiya-sauditska-arabiya-podkrepi-voenniya-prevrat-v-sudan.html", "text": "Властите на Саудитска Арабия подкрепиха военния преврат в Судан, предава  „Анадолската агенция“ . \r\nВ съобщението на официалната информационна агенция на кралството SPA се казва, че официален Рияд подкрепя действията на Преходния военен съвет на Судан и поддържа народа на тази африканска страна. \r\nСъгласно съобщението, кралят на Саудитска Арабия Салман бин Абдулазиз е наредил в Судан да бъде изпратена хуманитарна помощ, включително гориво, зърно и лекарства. \r\nМеждувременно, предишния ден, бяха обявени имената на осем члена на Преходния военен съвет на Судан - шест представители на въоръжените сили и по един представител на Министерството на вътрешните работи и разузнавателните служби. Всички се заклеха и поемат задълженията си. \r\nНа 11 април министърът на отбраната на Судан Авад бин Ауф обяви прехвърлянето на цялата власт в страната на Върховния военен съвет и задържането на президента Омар ал-Башир. \r\nГенералният щаб съобщи, че президентът Омар ал Башир е задържан. \r\nВ Судан е обявен двугодишен преходен период и е предвидено извънредно положение за период от 3 месеца. Министерството на отбраната на страната съобщи, че властта в Судан е в ръцете на Висшия военен съвет. \r\nПревод и редакция:", "date": "2019.04.14", "title": "„Анадолска агенция“: Саудитска Арабия подкрепи военния преврат в Судан"}
{"url": "http://www.focus-news.net/news/2019/04/14/2646454/diana-stefanova-glaven-ekolog-na-obshtina-blagoevgrad-nay-dobrite-uchastnitsi-v-initsiativata-chist-i-zelen-blagoevgrad-ot-nas-zavisi-shte-badat-nagradeni-v-ramkite-na-dneshniya-den.html", "text": "Най-добрите участници в инициативата „Чист и зелен Благоевград! От нас зависи!“ ще бъдат наградени в рамките на днешния ден. Това каза за  Радио „Фокус“ – Пирин  главният еколог на Община Благоевград Диана Стефанова. По думите ѝ хубавото на цялата кампания е, че много организации и фирми са проявили интерес. „Ще се раздават и награди“, каза още Стефанова. Тя добави, че от започването на инициативата до днес доброволците, включили се в нея са можели да изпращат снимки на почистените от тях райони. Стефанова уточни, че изображенията са били качвани в социалните мрежи, а петте снимки, които имат най-много харесвания ще получат ѝ награди. „Наградите са пейки, които гражданите ще могат да поставят където искат, така че да могат да се насладят на местата, които са почистили“, подчерта Стефанова. Главният еколог на Община Благоевград добави, че победителите ще бъдат обявени днес, когато е последният ден от инициативата. Тя отбеляза, че имената на групите от хора, които са спечелили ще бъдат информирани кога и къде ще могат да вземат самите пейки. \r\nЛивия НИНОВА", "date": "2019.04.14", "title": "Диана Стефанова, главен еколог на Община Благоевград: Най-добрите участници в инициативата „Чист и зелен Благоевград! От нас зависи!“ ще бъдат наградени в рамките на днешния ден"}
{"url": "http://www.focus-news.net/news/2019/04/14/2646445/evrokomisaryat-mariya-gabriel-v-evropeyskiya-parlament-shte-rabotim-za-osnovnite-tsennosti-zashtitata-na-lichnite-danni-i-sigurnostta-na-evropeyskite-grazhdani.html", "text": "В Европейския парламент ще работим за основните ценности - защитата на личните данни и сигурността на европейските граждани. Това каза еврокомисарят и водач на листата на ГЕРБ Мария Габриел по време на представянето на политическата платформа на партията за евроизборите, предаде репортер на  Агенция „Фокус“ . Мария Габриел посочи, че основни ценности са защитата на личните данни и сигурността на европейските граждани. „Всичко, което е незаконно офлайн, трябва да бъде незаконно и онлайн. Цифровите умения стоят най-високо за нас в дневния ни ред. Защото съвсем скоро над 90% от работните места ще изискват такива, а днес над 40% от европейските граждани нямат такива“, обясни Габриел. Тя посочи, че ще се работи и за осигуряване на безплатен интернет навсякъде, както и за утвърждаването на България като регионален цифров лидер. „Ще работим за намаляване таксите на роуминг между ЕС и Западните Балкани“, каза още тя. Мария Габриел посочи, че ще се работи и за осигуряване на кибер сигурност, ясни и етични правила за изкуствения интелект, изграждане на европейски супер компютър от световна класа, дигитализация на културното наследство и неговата достъпност, осигуряване достъп на всички европейски граждани до каталога на европейските филми, реализиране на първата самостоятелна програма „Цифрова Европа“. „Само така можем да превърнем Европа в лидер и да изпратим ясно послание до нашите партньори“, заяви Мария Габриел. \r\nЦветилена СИМЕОНОВА", "date": "2019.04.14", "title": "Еврокомисарят Мария Габриел: В Европейския парламент ще работим за основните ценности - защитата на личните данни и сигурността на европейските граждани"}
{"url": "http://www.focus-news.net/news/2019/04/14/2646414/bashtata-na-asandzh-na-74-izglezhdam-po-dobre-ot-nego-na-47.html", "text": "Бащата на Джулиан Асандж – Джон Шиптън, коментира ареста на своя син във Великобритания пред местното издание The Herald Sun, предава руската агенция  REGNUM . \r\nШиптън заяви, че е видял видеоклипа, на който се вижда как лондонската полиция извлича неговия син от посолството на Еквадор в британската столица. Той обърна внимание на външния вид на Асандж. \r\n„Аз съм на 74 години, но изглеждам по-добре, отколкото той на 47. Това е просто шокиращо!“ – каза Шиптън. \r\nАгенцията припомня, че Асанж наистина изглеждаше като много стар човек, когато го влачеха полицаите - сивата му коса, съчетана с гъста сива брада, създаваше подобно впечатление. \r\nОсвен това Шиптън заяви, че вече се е обърнал към премиера на Австралия Скот Морисън с молба да предприеме мерки във връзка с ареста на Асандж. \r\nНо Морисън заявил, че Асандж, като гражданин на Австралия, разбира се, че получи стандартна консулска подкрепа, но за някакви „специални мерки“ за този случай едва ли може да става въпрос. \r\nПревод и редакция:", "date": "2019.04.14", "title": "Бащата на Асандж: На 74 изглеждам по-добре от него на 47"}
{"url": "http://www.focus-news.net/news/2019/04/14/2646456/dobrich-varnenskiyat-i-velikopreslavski-mitropolit-yoan-vodi-tseremoniyata-po-parva-kopka-na-noviya-pravoslaven-hram-sv-luka-krimski-v-kv-dobrotitsa.html", "text": "Негово Високопреосвещенство Варненският и Великопреславски митрополит Йоан води церемонията по първа копка на новия православен храм „Св. Лука Кримски“ в квартал „Добротица“, предаде кореспондентът на  Радио „Фокус” – Варна . Идеята за построяване на църквата в най-младия жилищен квартал на Добрич е на кмета Йордан Йорданов и на добрички свещеник. Храмът ще бъде изграден благодарение на безвъзмездно отстъпен терен от Общината и със спомоществователството на дарители. Проектът на храма е дарение от арх. Петър Николов и инж. Пенчо Керванов. Сградата ще е висока 16 метра, което определя храма като най-високия в Добрич. В днешното събитие участваха кметът на Добрич Йордан Йорданов, представители на общинска администрация, цялото духовенство на добричката духовна околия и граждани. По думите на кмета това е един храм, дългоочакван в квартал „Добротица“. Три години се е работило върху този проект, а  през последните шест месеца са предадени окончателните проекти за църквата. Общинският съвет на Добрич е одобрил предложението на кмета за безвъзмездно отдаване на общинския терен, върху който да бъде построен храмът. Йордан Йорданов изрази надежда, че до година - година и половина църквата ще бъде завършена. Около 500 000 лв. ще струва начинанието. Към момента са събрани близо 250 000 лв., каза кметът. Като част от кампанията за набиране на средства преди ден се състоя благотворителен концерт. В него участваха изявени имена на български певци, родени в Добрич – Миро, Преслава, Ваня Вълкова, Ивелина Колева, Професионален фолклорен ансамбъл ‚Добруджа“ и деца от училище „Св. Климент Охридски“. Сред официалните гости днес бяха областният управител Красимир Кирилов, депутати, бившият кмет на Добрич Детелина Николова, кметът на Община Добричка инж. Тошко Петков.  \r\nЖулиета НИКОЛОВА", "date": "2019.04.14", "title": "Добрич: Варненският и Великопреславски митрополит Йоан води церемонията по първа копка на новия православен храм „Св. Лука Кримски“ в кв. „Добротица“"}
{"url": "http://www.focus-news.net/news/2019/04/14/2646407/elena-yoncheva-bsp-ne-sam-unishtozhavala-zapisa-na-banov-beshe-mi-izprateno-kopie.html", "text": "Сергей Станишев ще бъде част от евролистата, не защото той има повече номинации, а защото той е лицето, чрез което тази листа ще бъде много по-силна и аз вярвам в това. Той е най-успешният български политик в Европа, лидер на ПЕС, той е капитал не просто за българската левица, аз вярвам, че той е капитал за България”. Това каза депутатът от БСП и водач в листата на социалистите за европейските избори Елена Йончева в предаването „Тази неделя” по  бТВ . „В левицата не се спускат отнякъде някакви списъци, както сме свидетели в някоя друга партия. В левицата има дебат. Този дебат може да бъде много аргументиран, много остър, но има дебат. И смятам, че това ще се случи днес – ще има дебат и накрая ще има гласуване, защото това решение се приема с гласуване”, коментира Йончева. \r\nСледващата седмица Йончева ще внесе в прокуратурата нови документи по случая „Ало, Банов съм”. „От Министерството на културата не ни изпратиха никакви документи, МРРБ обаче ни изпратиха документи и следващата седмица ще ги покажем. Те потвърждават, че това, което е поискал господин Банов, това се е случило. И това е корупцията. Това не е моделът „Банов”. Това е моделът „Борисов” и затова го прикриват”, каза Йончева. Във връзка с информация, че е унищожила оригиналния запис, тя посочи, че няма как да го направи, защото не го е притежавала. „Притежавала съм аудиозапис на дигитален носител и това копие е занесено в прокуратурата. Прокуратурата е наясно с това, че на подобни дигитални записи навсякъде се прави анализ за тяхната достоверност. Може да се разбере дали е имало монтаж, външно влияние, дали гласът съответства на персонажите”, посочи Йончева.  \r\nТя за пореден път отрече, че е замесена в схема за източване на пари чрез фалиралата КТБ. Отрече и да е познавала добре Цветан Василев: „Аз съм работила за ТВ 7 и тези средства, които ми бяха отпуснати – направени са 7 документални филма, купена е техника и всичко това е не само налично, то е излъчено”. На въпрос с препратка към изказването на Делян Добрев за политическото „доубиване” – какво би я убило нея политически, Йончева отговори: „Аз смятам, че съм достатъчно честна, откровена и правя това, в което вярвам. Защо нещо трябва да ме убива?”.", "date": "2019.04.14", "title": "Елена Йончева, БСП: Не съм унищожавала записа на Банов, беше ми изпратено копие"}
{"url": "http://www.focus-news.net/news/2019/04/14/2646457/plovdiv-ombudsmanat-maya-manolova-shte-se-sreshtne-s-protestirashtite-ot-kv-karshiyaka-koito-iskat-da-zapazyat-ot-zastroyavane-parka-zad-hotel-sankt-peterburg.html", "text": "Омбудсманът Мая Манолова ще се срещне с протестиращите от кв. \"Кършияка\", които искат да запазят от застрояване парка зад хотел \"Санкт Петербург\". Това съобщи за  Радио „Фокус“- Пловдив  председателят на Инициативния комитет Асен Костов. От институцията на омбудстмана също изпратиха съобщение за предстоящата визита на Манолова в Пловдив днес от 14.00 часа.  \r\nПовече от месец продължава битката на гражданите за запазване на зелената площ. В тази борба се установи съществуването на разнопосочна документация за предназначеинето на терена, който е частна собственост. Инициативният комитет се срещна с представители на различни министерства, на няколко пъти присъства на заседания на Общинския съвет в Пловдив, за установяване на статута на терена. Техните искания са общината отново да си върне терена и той да остане парк, тъй като квартала е най-гъсто застроеният в града и хората нямат въздух от бетон. Протестите на хората не стихват, след като там бяха изсечени поголовно 64 здрави дървета. Това взриви обществения мир. Кметът на общината възложи независима оценка на имота и обяви няколкократно, че започва преговори за закупуване на терена, но и досега няма данни да се е срещал със собственика на имота.  \r\nОказа се, че в границите на този имот има обекти, които са общинска и държавна собственост, които с годините са били заличени от „доброжелатели“. Това със сигурност е причина да се бави застрояването на терена, което е явната цел на собственика. В петък представители на инициативния комитет се срещнаха и с омбудсмана в София, за да подадат жалба и да я поканят на протеста си днес.  Мая Манолова прие поканата и похвали гражданския инициативен комитет за направеното до момента в борбата им за запазване на парка.  \r\nДнес хората са в трескава подготовка за посрещането на Манолова. Те са разлепили целият квартал и целият град със съобщения, а в парка се развява българският флаг. Всички са решени да стигнат докрай в битката си по две причини – заради голямата нужда от чист въздух в квартала и заради историческия факт, че на този терен са били първите казарми на 9-ти пловдивски пехотен полк.  \r\nЦветана ТОНЧЕВА", "date": "2019.04.14", "title": "Пловдив: Омбудсманът Мая Манолова ще се срещне с протестиращите от кв. \"Кършияка\", които искат да запазят от застрояване парка зад хотел \"Санкт Петербург\""}
{"url": "http://www.focus-news.net/news/2019/04/14/2646431/afp-nay-malko-121-ubiti-i-600-raneni-v-rezultat-ot-boevete-v-libiya.html", "text": "В резултат от боевете в Либия са загинали 121 души и са пострадали още 561 души. Това се случи след като по-рано този месец Либийската национална армия (ЛНА), оглавявана от маршал Халифа Хафтар, започна офанзива за овладяване на столицата Триполи, предава  AFP . \r\nСпоред публикуваната от Световната здравна организация в неделя информация, в момента се изпращат медицински персонал и медикаменти към Триполи. Освен това СЗО опроверга съобщенията за „постоянни атаки срещу линейки“ по време на бовете, започнали на 4 април. \r\nПревод и редакция:", "date": "2019.04.14", "title": "AFP: Най-малко 121 убити и 600 ранени в резултат от боевете в Либия"}
{"url": "http://www.focus-news.net/news/2019/04/14/2646459/ministar-temenuzhka-petkova-shte-uchastva-v-mezhdunarodniya-forum-atomekspo-2019-v-sochi.html", "text": "Министърът на енергетиката Теменужка Петкова ще участва в XI-я Международен форум „Атомекспо 2019“, „Ядрени технологии за по-добър живот“, съобщиха от пресцентъра на  министерството . Очаква се в рамките на събитието да се обсъди приносът на атомната енергия към борбата с климатичните промени, както и значението на ядрените технологии за развитието на различни сектори от публичния живот. Форумът ще се проведе в Сочи, Руска федерация.", "date": "2019.04.14", "title": "Министър Теменужка Петкова ще участва в международния форум „Атомекспо 2019“ в Сочи"}
{"url": "http://www.focus-news.net/news/2019/04/14/2646458/blagoevgrad-kampaniyata-chist-i-zelen-blagoevgrad-ot-nas-zavisi-privleche-stotitsi-poddrazhnitsi-koito-se-vklyuchiha-aktivno-i-pochistiha-izbrani-ot-tyah-tereni.html", "text": "И в последния ден на кампанията „Чист и зелен Благоевград! От нас зависи!“ жители на града се включиха активно и почистиха избрани от тях терени. Това съобщиха от  Общината . Те обхванаха райони както в централна градска част, така и в кварталите. Кампанията стартира на 6 април и продължи на 7,13 и 14 април. Инициативата, която преминава под патронажа на кмета д-р Атанас Камбитов, привлече стотици поддръжници. В продължение на два уикенда те активно се включиха в проявата, като почистиха своите дворове, междублокови пространства и избрани от тях терени. В почистването участваха и кметът на Благоевград д-р Атанас Камбитов, заедно със заместник-кметовете и представители на общинска администрация.  \r\nТази сутрин заместник-кметовете на Благоевград Иво Николов, Зорница Кралева и инж. Емилия Тунева, заедно с жители на Благоевград почистиха пространството около езерото на парк „Бачиново“. Учители и родители обхванаха райони около детските заведения в Благоевград.В двора на ДГ „Първи юни“ в квартал „Струмско“ засадиха растителност и пребоядисаха част от съоръженията за игра.  \r\nАктивно участие взеха и дамите от Съвет на жените, заедни със заместник-кметът Христина Шопова, като благодарение на техния труд, дворът на болницата в Благоевград вече е по-приветливи място.  \r\nИ през двата уикенда, на различни места в града бяха разположени шатри, на които доброволците получаваха помощни материали за почистване и разсад, осигурени от Община Благоевград, „Еко Партнърс“, „Метро“ и Mr. Bricolage. Идеята е кампанията да се превърне в традиционна.  \r\nФинал на кампанията ще бъде поставен днес в 16.00 часа на площад „Македония“. Тогава ще бъдат наградени и активни участници в кампанията, които ще получат ваучери за пейки. Освен награждаването е подготвен и концерт. В него участие ще вземат Вокално студио „Фа диез“, Балетна Школа „Кроазе“, Воклана група „Мая“, КСТ „Импулс“, ТК „Силвана денс“, Танцов клуб „Блясък“, Денс център „Де жа вю“, БФ „Астра“. Финалът ще бъде поставен от клоуни към школата на Юлия Дживдорска към ЦЛТРБ.  \r\nКампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. Събраните отпадъци, оставени до контейнерите, се извозват от „Еко Партърс“ и „Биострой“.", "date": "2019.04.14", "title": "Благоевград: Кампанията „Чист и зелен Благоевград! От нас зависи!“ привлече стотици поддръжници, които се включиха активно и почистиха избрани от тях терени"}
{"url": "http://www.focus-news.net/news/2019/04/14/2646461/rumen-petkov-abv-parlamentat-izvadi-chast-ot-vmzsopot-ot-zabranitelniya-spisak-nyama-nikakva-zagrizhenost-za-badeshteto-na-voennopromishleniya-kompleks.html", "text": "Народното събрание извади част от ВМЗ–Сопот от забранителния списък и го обяви за продажба. Нито един депутат от Пловдив не реагира на този факт, което ги прави съучастници в съсипването на завода. Това обяви на пресконференция в Пловдив председателят на КП „Коалиция за България“ и на ПП АБВ Румен Петков, съобщиха от пресцентъра на  партията . Той припомни, че парламентарната група на АБВ в НС вкара предприятието в забранителния списък именно, защото е обект със стратегическо значение.  Парламентът няма никаква загриженост за бъдещето на военнопромишления комплекс и за ВМЗ-Сопот в частност.  \r\nЗам.-председателят на ПП АБВ Владимир Маринов посочи, че решението на НС отпреди седмица сочи, че 1000 дка от землището на с. Старосел, собственост на ВМЗ-Сопот, са извадени от забранителния списък с цел ръководството на завода да ги обяви за продажба, без изложени причини. Заводът не функционира в оптимален обем и поради това голяма част от работниците там са пуснати в неплатен отпуск и не са получавали заплати, посочи Маринов и коментира, че в причината за гореспоменатите на намерения може да се крие опит за злоупотреба със служебно положение и спешна необходимост от финансови постъпления.", "date": "2019.04.14", "title": "Румен Петков, АБВ: Парламентът извади част от ВМЗ–Сопот от забранителния списък, няма никаква загриженост за бъдещето на военнопромишления комплекс"}
{"url": "http://www.focus-news.net/news/2019/04/14/2646455/ria-novosti-vanshniyat-ministar-na-iran-predupredi-za-posledstviyata-na-resheniyata-na-sasht-za-deystviya-sreshtu-ksir.html", "text": "Решението на САЩ да прибави Корпуса на стражите на ислямската революция (КСИР, звено от въоръжените сили на Иран) в списъка на терористическите организации ще има последствия. За това ще бъдат уведомени в най-скоро време премиерите на всички страни, заяви министърът на външните работи на Иран Мохамед Джавад Зариф, предаде  РИА Новости. \r\n„Днес ще бъдат отправени писма до министерствата на външните работи на всички страни относно тези действия (тоест решението на САЩ относно КСИР), които ще ги предупредят за последиците от безпрецедентните и опасни действия на САЩ, както и за необходимите позиции, които те трябва да заемат в този случай“, каза Зариф пред агенция IRNA. \r\nЗариф добави, че е изпратил писма до генералния секретар на ООН Антонио Гутереш и Съвета за сигурност на ООН за \"незаконността на тези действия от страна на Съединените щати и вредната за региона политика на САЩ“. \r\nАмериканският президент Доналд Тръмп заяви в понеделник, че ще включи КСИР в списъка на чуждестранните организации, които САЩ смятат за терористични. \r\nСлед това иранският външен министър Мохамад  Джавад Зариф, позовавайки се на \"закона за борба с нарушенията на правата на човека и авантюристичните и терористични действия на Съединените щати в региона\", призова иранския съвет за сигурност да счита централното командване на САЩ (CENTCOM) за терористична група. \r\nВърховният съвет за национална сигурност на Иран осъди решението на САЩ да признае КСИР за терористична организация, а освен това го нарече опасна стъпка и обвини Вашингтон за последствията от включването на КСИР в списъка на терористичните организации.", "date": "2019.04.14", "title": "РИА Новости: Външният министър на Иран предупреди за последствията на решенията на САЩ за действия срещу КСИР"}
{"url": "http://www.focus-news.net/news/2019/04/14/2646464/blagoevgrad-nivata-na-po-golyama-chast-ot-nablyudavanite-reki-v-zapadnobelomorskiyat-baseyn-sa-se-povishili.html", "text": "През последното денонощие нивата на по-голяма част от наблюдаваните реки в Западнобеломорският басейн са се повишили незначително или са останали без съществено изменение, сочи справка на сайта на  Националния институт по метеорология и хидрология . Регистрираните колебания на речните нива за водосбора на река Места са от -3 см до +12 см, а за водосбора на река Струма от -7 см до +9 см. Водните количества на по-гoлямата част от реките в басейна са около праговете за високи води. Днес и утре са възможни краткотрайни повишения на нивата от долното течение на река Струма и водосбора на река Места. Речните нива в басейна ще останат без съществени изменения. Водните количества ще бъдат под прага за внимание.", "date": "2019.04.14", "title": "Благоевград: Нивата на по-голяма част от наблюдаваните реки в Западнобеломорският басейн са се повишили"}
{"url": "http://www.focus-news.net/news/2019/04/14/2646463/gerb-predstavi-platformata-si-za-evroizborite-v-razlichnite-sektori.html", "text": "ГЕРБ представи платформата си за изборите за Европейски парламент в различните сектори, предаде репортер на  Агенция „Фокус“ . Приоритетите бяха представени от част от членовете на листата на партията за евроизборите. \r\nЕвродепутатът Асим Адемов представи платформата в сектор  „Образование“  , която предвижда равен достъп до образование, преодоляване на неграмотността чрез качествено образование и връщане на децата в класните стаи. „Трябва да възпитаваме нашите деца в дух на ценности и патриотизъм. Ще инвестираме в иновации и ключови умения. Ще продължим да подкрепяме младежките политики“, заяви Адемов. \r\nEвродепутатът Андрей Ковачев представи платформата в  здравеопазването . Той обясни, че ще се работи за по-добра спешна медицинска помощ, изграждане на здрaвно-информационна система, равен достъп до здравеопазване на всеки гражданин и др. „Ще работим и ще използваме европейските средства за научна дейност за намирането на ефективни лечения на заболяванията. Защото ако искаме да имаме ефективна икономика, трябва да имаме здрави граждани“, обясни Ковачев. Той представи и приоритетите в ресор  „Външна политика“ , сред които са завършване на присъединителния процес на Западните Балкани, добро сътрудничество с Турция в областта на сигурността, икономиката и енергетиката, единна политика по отношение на Близкия изток, инвестиционен план за Африка и др. \r\nЕвродепутатът Ева Майдел представи приоритетите в сектор  „Икономика“ .  Тя посочи, че когато цифрите говорят, и опозицията мълчи и припомни, че България в момента има най-добрите икономически показателни в новата история на държавата. Ева Майдел подчерта, че основните приоритети са завършване на единния европейски пазар, българско производство с висока добавена стойност, нови пазари за българските стоки и услуги, пазари без двойни стандарти, намаляване на бюрокрацията и др. \r\nБившият министър на регионалното развитие и благоустройството Лиляна Павлова представи панела   „Регионално развитие, кохезионна политика и транспортна инфраструктура“ . „В кохезионната политика целите са пет – по-близо до гражданите, по-добра свързаност, по-социална, по-зелена и по-интелигентна. В регионалната политика ще работим за това, да няма различия в регионите и да развием трансгранично сътрудничество. Целите ни в транспортната политика са довършването на пътната структура по коридорите на Трансевропейската транспортна мрежа и завършването на приоритетните жп отсечки“, обясни Павлова. \r\nИвелина Василева – бивш министър на околната среда и председател на екологичната комисия в парламента, представи сектор  „Екология“ . Тя посочи, че ГЕРБ ще работи за осигуряване на чиста питейна вода чрез продължаване изграждането на модерна водоснабдителна инфраструктура, инвестиции в управлението на отпадъчните води, подобряване качеството на въздуха, борба с изменение на климата, осигуряване зелени работни места, стимулиране на иновациите, преход към кръгова икономика, актуализиране на Дунавската стратегия, приемане на Черноморска стратегия и др. \r\nЗам.-министърът на енергетиката Жечо Станков представи приоритетите в  енергетиката . Той обясни, че ще се работи по пет основни стълба - енергийна сигурност, обединение на европейските пазари, декарбонизация на икономиката, възобновяема енергия, енергийна ефективност. \r\nЗам.-кметът на Смолян Марин Захариев представи приоритетите в сектор  „Земеделие“ . Сред тях са електронизация и цифровизация на управлението на земеделските стопанства, прецизно земеделие за повишаване ефективността и доходите,  сближаване на директните плащания между Източна и Западна Европа, увеличаване процента на обвързана подкрепа, силна подкрепа за пчеларството, подкрепа на биологичното земеделие, подкрепа за младите фермери, борба с двойните стандарти и др. Марин Захариев обяви и целите, които си поставя ГЕРБ относно  социалната политика  - солидарност, достойнство и социална справедливост. Той посочи, че партията ще продължи да работи за хората в неравностойно положение, за преодоляване на младежката безработица, за достойно място на жените на пазара на труда и др. \r\nЕвродепутатът Емил Радев представи приоритетите в сектор  „Отбрана“ . Сред тях са изграждане на общ отбранителен капацитет като европейски стълб на НАТО, увеличаване разходите за отбрана, така че да достигнат 2% от БВП до 2024 г., засилване на отбранителната мобилност в ЕС, създаването на Европейски фонд за отбрана засилено сътрудничество между ЕС и Великобритания и след Брекзит, подкрепа на позицията на ЕС спрямо Русия, спазване на международното право, общоевропейска стратегия за борба с корупцията и др. Радев посочи, че основен приоритет за ГЕРБ ще бъдат и миграционните процеси и борбата с тероризма, както и присъединяването на България към Шенген. \r\nЦветилена СИМЕОНОВА", "date": "2019.04.14", "title": "ГЕРБ представи платформата си за евроизборите в различните сектори"}
{"url": "http://www.focus-news.net/news/2019/04/14/2646466/varna-207-proverki-sa-izvarshili-sluzhiteli-na-rzi-vav-vrazka-sas-zabranata-za-tyutyunopushene-na-obshtestveni-mesta-za-perioda-ot-5-do-11-april.html", "text": "207 проверки са извършили служители на РЗИ – Варна за забраната за тютюнопушене на някои обществени места за периода от 5 до 11 април. Това съобщиха за  Радио „Фокус“ – Варна  от Регионалната здравна инспекция (РЗИ) –  Варна. Здравните инспектори са посетили ресторанти и увеселителни заведения, като са извършени проверки във връзка със забраната за продажба на алкохол на лица под 18 години, забраната за тютюнопушенето в закрити обществени места, както и забраната за тютюнопушене на някои открити обществени места, сред които площадките за игра и в близост до детски заведения. При проверките не са установени нарушения и не са наложени административни санкции. През периода общо са извършени 395 инспекции от служители, осъществяващи държавен здравен контрол на територията на Варна. \r\nБояна АТАНАСОВА", "date": "2019.04.14", "title": "Варна: 207 проверки са извършили служители на РЗИ във връзка със забраната за тютюнопушене на обществени места за периода от 5 до 11 април"}
{"url": "http://www.focus-news.net/news/2019/04/14/2646469/gd-granichna-politsiya-trafikat-e-normalen-na-vsichki-granichni-punktove.html", "text": "Трафикът е нормален на всички гранични пунктове. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия, Северна Македония, Гърция, Турция  и Румъния трафикът е нормален на всички гранични контролно-пропускателни пунктове.", "date": "2019.04.14", "title": "ГД „Гранична полиция“: Трафикът е нормален на всички гранични пунктове"}
{"url": "http://www.focus-news.net/news/2019/04/14/2646452/tass-wikileaks-publikuva-video-s-kotaraka-na-asandzh.html", "text": "Котаракът на основателя на Wikileaks Джулиан Асандж е в безопасност, съобщи в събота в „Туитър“ самата организация, предава  ТАСС . \r\n„Можем да потвърдим, че котаракът се намира в безопасност. Асандж помоли своите адвокати да я спасят от заплахите в посолството (на Еквадор) в средата на октомври (2018 г.). Те ще се съберат в свободни условия“, се казва в „туита“ на организацията. \r\nВ потвърждение на своите думи, WikiLeaks публикува в социалната мрежа клип, на който котаракът на Асандж седи пред екрана на телевизор, който излъчва кадри от задържането на неговия стопанин. Благодарение на това се разбира, че представеното видео е направено наскоро. \r\nЗа двете години, през които живее в еквадорското дипломатическо представителство, котаракът успява да стане знаменитост. Както отбелязват от BBC, на негово име има създадени акаунти в социалните мрежи. Но няколко месеца преди ареста на стопанина му, той изчезва безследно. Когато Асандж бе задържан, много медии предположиха, че любимеца на основателя на WikiLeaks е предаден в пансион за домашни животни. \r\nПревод и редакция:", "date": "2019.04.14", "title": "ТАСС: Wikileaks публикува видео с котарака на Асандж"}
{"url": "http://www.focus-news.net/news/2019/04/14/2646472/pazardzhik-riosv-naparvi-136-proverki-v-108-promishleni-obekta-prez-mart.html", "text": "Експертите на Регионалната инспекция по околната среда и водите (РИОСВ) в Пазарджик извършиха през март 136 проверки в 108 промишлени обекта, съобщи за  Радио „Фокус“ – Пазарджик  Цветана Чочева от РИОСВ. Тя обясни,че са дадени 39 предписания за отстраняване на констатирани нарушения или несъответствия. „По предписания на РИОСВ през март са почистени замърсявания с отпадъци, в близост до СУ „Димитър Гачев” в Пазарджик и в землищата на гр. Пещера, с. Лесичово и с. Церово. Собственикът на автосервиз във Велинград  предприе действия за правилно управление на формираните производствени отпадъци. На площадката са поставени съдове за разделно събиране на отпадъците от дейността. Упражнен е контрол върху дейността на физически и юридически лица, относно търговията с биоресурси (растителни и животински видове). Извършени са проверки на общински пазари и зоомагазини. Не се установи незаконна търговия със защитени видове растения и животни в нарушение на Закона за биологичното разнообразие. Извършен е планов контрол на три склада за препарати за растителна защита и на четири животновъдни ферми в региона. Собствениците им спазват разпоредбите на Закона за опазване на почвите. По сигнал за палене на треви, храсти и нискостеблена растителност по пътя между гр. Пазарджик и с. Юнаците, при което се унищожават хумусът и почвената структура, е извършена незабавна проверка. На кмета на село Юнаците е дадено предписание за недопускане изгарянето на стърнища и други растителни остатъци при следващи почиствания в землището на селото“, уточни Чочева. \r\nВаня НИКОЛОВА", "date": "2019.04.14", "title": "Пазарджик: РИОСВ направи 136 проверки в 108 промишлени обекта през март"}
{"url": "http://www.focus-news.net/news/2019/04/14/2646467/liderat-na-gerb-boyko-borisov-evrolistata-na-bsp-e-shpionin-darzhavna-sigurnost-shpionin-darzhavna-sigurnost.html", "text": "В листата на БСП има само един, който може би разбира от европейска политика, другото е - шпионин, Държавна сигурност, шпионин, Държавна сигурност. Това каза премиерът Бойко Борисов и лидер на ГЕРБ по време на представянето на политическата платформа на партията за евроизборите, предаде репортер на  Агенция „Фокус“ . „Харесахте ми“ – това каза Борисов на кандидатите за евродепутати. „Сега разбирам защо и нашите опоненти искат да ни вкарат в компроматна игра“, коментира той. „Сега като им видях листата - имат само един човек, който може би разбира нещо от европейска работа – г-жа Златева. Оттам нататък е шпионин, Държавна сигурност, шпионин, Държавна сигурност“, заяви лидерът на ГЕРБ. Според него дори и Русия няма общо с тази листа. „Истината е, че някой иска да им се предложи, но не е наша работа да ги коментираме“, посочи Борисов. „Бях сигурен и щях да се обзаложа за Иво Христов и за това, че е в листата, защото видях как се гледат с Корнелия Нинова онзи ден. И как правят онзи КСНС в нищото, само за да се говори по темата“, коментира Бойко Борисов.  \r\nЦветилена СИМЕОНОВА", "date": "2019.04.14", "title": "Лидерът на ГЕРБ Бойко Борисов: Евролистата на БСП е - шпионин, Държавна сигурност, шпионин, Държавна сигурност"}
{"url": "http://www.focus-news.net/news/2019/04/14/2646465/tsvetan-tsvetanov-gerb-platformata-na-gerb-e-pravilniyat-podhod-zashtoto-nikade-nyama-otritsanie-na-tova-koeto-se-pravi-v-evropa.html", "text": "Платформата на ГЕРБ е правилният подход, защото никъде няма отрицание на това, което се прави в Европа. Това каза зам.-председателят на ГЕРБ Цветан Цветанов по време на представянето на политическата платформа на партията за евроизборите, предаде репортер на  Агенция „Фокус“ .  \r\n„Искахме да покажем политики, които прави българското правителство - политики, които се правят сега и ще продължат да се правят и в следващия парламент. Няма как да не кажем, че това е реалният и правилният подход, защото никъде не чухте отрицание на това, което се прави в Европа. Ние сме българи и независимо от коя партия сме, ние оставаме българи и трябва да защитаваме българските интереси“, заяви Цветанов. Той посочи, че Българското председателство на Съвета на ЕС е възстановило диалога ЕС – Турция. „Ние залагаме на финансов механизъм и на бюджет, с който действително да можем да реализираме всички секторни политики“, заяви Цветанов. Той посочи, че на 20 април ще бъдат представени резултатите от диалога „Европа в нашия дом“. \r\nЦветилена СИМЕОНОВА", "date": "2019.04.14", "title": "Цветан Цветанов, ГЕРБ: Платформата на ГЕРБ е правилният подход, защото никъде няма отрицание на това, което се прави в Европа"}
{"url": "http://www.focus-news.net/news/2019/04/14/2646460/the-telegraph-problemite-okolo-brekzit-napraviha-korbin-elektoralen-lider-vav-velikobritaniya.html", "text": "Трагичната история около излизането на Великобритания от Европейския съюз изведе председателя на Лейбъристката партия Джереми Корбин като електорален лидер. Ако днес в страната се проведат парламентарни избори, той има всички шансове да стане министър-председател, пише  британското консервативно издание The Telegraph . \r\nКакто пише вестникът, позовавайки се на резултати от социологическо проучване, проведено през първата декада на април от Electoral Calculus, в случай на провеждане на предсрочни избори, много представители на Консервативната партия ще се лишат от депутатските си мандати, включително бившият лидер на „Торите“ Йън Дънкън Смит, редица министри и депутати. \r\nСпоред резултатите от анкетата, в която са участвали повече от 8 500 души, Лейбъристката партия може да получи 296 места в Палатата на общините, а управляващата сега Консервативна партия – максимум 259. Отбелязва се, че ако получат подкрепата на Шотландската национална партия (SNP), лейбъристите могат да формират мнозинство в долната палата на британския парламент. \r\nЗапитаните от изданието експерти, свързват рязкото падане на рейтинга на управляващата партия с недоволството на избирателите на „Торите“ от забавянето и проблемите в процеса на излизане на Великобритания от Европейския съюз. Електоратът на консерваторите плавно изтича в полза на Партията на независимостта на Обединеното кралство (ЮКИП) или наскоро създадената партия Brexit, начело с бившия лидер на ЮКИП Найджъл Фараж. \r\nПревод и редакция:", "date": "2019.04.14", "title": "The Telegraph: Проблемите около Брекзит направиха Корбин електорален лидер във Великобритания"}
{"url": "http://www.focus-news.net/news/2019/04/14/2646474/blagoevgrad-pet-novi-ulitsi-shte-badat-izgradeni-v-obshtina-simitli-po-programata-za-razvitie-na-selskite-rayoni.html", "text": "Пет нови улици ще бъдат изградени в Община Симитли по програмата за развитие на селските райони. Това съобщиха за  Радио „Фокус“ – Пирин  от Община Симитли. Общата им дължина е 1.5 км. Четири от улиците са разположени в квартал „Ораново“ и една в село Полето. Свещеник благослови работата по изграждане на новите улици, кметът на общината Апостол Апостолов удари бутилка шампанско в лопатата на багера, който от вчера вече работи на улица „Партизанска“. Тази улица и преките „Пирин“, „Любен Каравелов“ и „Иван Козарев“ в квартал „Ораново“ са част от проекта „Строителство на улици и прилежащи тротоари,съоръжение и принадлежности към тях в град Симитли и село Полето, община Симитли“. С асфалт и тротоари ще е и една кална улица в село Полето.Инвестицията за 896 464.88 лева е безвъзмездна финансова помощ от структурните фондове на ЕС. Парите са осигурени по проект на община Симитли, финансиран по програмата за развитие на селските райони, по Договор №01/07/2/0/00909 по Подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от Мярка 7. „Основни услуги и обновяване в селските райони“ от Програма за развитие на селските райони 2014-2020. Ритуална първа копка за начало на строителните дейности събра много от хората, които скоро ще минават към у дома по нови улици и тротоари, кметът Апостол Апостолов и екипът му от общинска администрация, председателят на местния парламент Владимир Христов, народният представител Стефан Апостолов. Новите асфалт и тротоари за коли и пешеходци ще допринесат за подобряване на здравния статус на населението от намаляване на възможностите от травми при ходене, каквито са по-големи при настоящото състояние на земната и неравна улица и намаляване на възможностите от заболяване на дихателните органи, каквито са по-големи при настоящото замърсеност на улицата. Ще се намалят възможностите за щети на МПС с оглед премахване на съществуващите земни дупки. По всички улични терени има изградена водоснабдителна и калнализационна подземна инфраструктура, предстои работата по изкоп и подготовка на основа, насип, битумен разлив, асфалтиране, изграждане на отводнителна система, с нови бордюри и тротоарна настилка, вертикална сигнализация и хоризонтална маркировка по улицата. \r\nЛивия НИНОВА", "date": "2019.04.14", "title": "Благоевград: Пет нови улици ще бъдат изградени в Община Симитли по програмата за развитие на селските райони"}
{"url": "http://www.focus-news.net/news/2019/04/14/2646470/liderat-na-gerb-boyko-borisov-nevklyuchvaneto-na-sergey-stanishev-v-listata-na-bsp-pokazva-che-nashite-oponenti-veche-nyamat-nishto-obshto-s-evropeyskite-sotsialisti.html", "text": "Невключването на Сергей Станишев в листата на БСП показва, че нашите опоненти вече нямат нищо общо с европейските социалисти. Това каза премиерът и лидер на ГЕРБ Бойко Борисов по време на представянето на политическата платформа на партията за евроизборите, предаде репортер на  Агенция „Фокус“ . „Тези избори са важни, защото действително много Троянски коне ще влязат в ЕП и това е видно“, коментира Борисов.„Навсякъде, където отидем, България се сочи за пример за това, което правим“, каза още той и припомни за всички важни срещи, които са се провели по време на Българското председателство на Съвета на ЕС, както и през последните дни.  \r\n„В момента имаме един българин на най-висок пост в света – Сергей Станишев, лидерът на ПЕС, левият Манфред Вебер. Невключването му в листата показва, че нашите опоненти вече нямат нищо общо с европейските социалисти – това ще бъде тълкуванието навън“, коментира Борисов.  \r\nТой посочи, че в същото време спорният министър Красен Кралев е подписал споразумение за общо провеждане на Европейско и Световно по футбол. „И \"Играта на тронове\", и \"Междузвездни войни\" ги снимаха в Ирландия, а не в България само защото те са им дали по-добри предложения от тяхната киноиндустрия. Ние караме още по инерция“, посочи Борисов и заръча на министрите си да се работи по този въпрос. \r\nЦветилена СИМЕОНОВА", "date": "2019.04.14", "title": "Лидерът на ГЕРБ Бойко Борисов: Невключването на Сергей Станишев в листата на БСП показва, че нашите опоненти вече нямат нищо общо с европейските социалисти"}
{"url": "http://www.focus-news.net/news/2019/04/14/2646462/protothema-gartsiya-proektozakon-v-sasht-prizovava-za-dokumentirane-na-turskite-narusheniya-spryamo-gartsiya.html", "text": "Внасянето на двупартиен проектозакон в Сената на САЩ от Боб Менендес (Демократ) и Марко Рубио (Републиканец), който включва разпоредбите на доклад за нарушенията на гръцкото въздушно пространство от Турция след 2017 година, както и вдигането на ембаргото за продажба на оръжие на Република Кипър, подчертава нивото на напрежението в настоящите отношения между Анкара и Вашингтон, пише електронното издание на  гръцкия консервативен ежедневник Protothema . \r\nПроектозаконът, наречен „Сигурността на Източното Средиземноморие и енергийното сътрудничество за 2019“ позволява на САЩ да окажат подкрепа по въпросите, свързани с отбраната и енергийната политика, на тристранния съюз между Гърция, Израел и Кипър в Източното Средиземноморие. Той включва клауза, която призовава държавния секретар Майк Помпео и Пентагона да представят списък на нарушенията на въздушното пространство на Гърция, извършени от турски самолети. \r\n„САЩ имат значителни интереси в националната сигурност в Източното Средиземноморие, които са подкрепени от силните и разширяващи се отношения с Гърция, Кипър и Израел. Сътрудничеството в областта на енергийната сигурност между тези страни през последните години отвори пътя към по-широко сътрудничество в регионалната сигурност, икономиката и енергетиката“, заяви сенатор Менендес. \r\nПревод и редакция:", "date": "2019.04.14", "title": "Protothema (Гърция): Проектозакон в САЩ призовава за документиране на турските нарушения спрямо Гърция"}
{"url": "http://www.focus-news.net/news/2019/04/14/2646475/prezidentat-rumen-radev-shte-uchastva-v-chestvaniyata-po-povod-140-ata-godishnina-ot-priemaneto-na-tarnovskata-konstitutsiya.html", "text": "На 15 и 16 април 2019 г. държавният глава Румен Радев ще посети Велико Търново, където ще участва в честванията по случай 140 години от приемането на Търновската конституция. Това съобщиха от  прессекретариата на държавния глава . На 15 април от 17.00 часа в залата на Учредителното събрание президентът ще произнесе слово на изнесеното тържествено заседание на Конституционния съд на Република България. От 18.30 часа Румен Радев ще връчи почетен плакет „Св. св Кирил и Методий“ на Народно читалище „Надежда-1869“ по случай 150 години от създаването на културната институция.  Адресът на читалището е ул. „Читалищна“ 9. На 16 април от 10.30 часа в залата на Учредителното събрание президентът ще присъства на тържественото заседание на 44-ото Народно събрание на Република България и ще наблюдава възстановка на събитията от 1879 година.", "date": "2019.04.14", "title": "Президентът Румен Радев ще участва в честванията по повод 140-ата годишнина от приемането на Търновската конституция"}
{"url": "http://www.focus-news.net/news/2019/04/14/2646479/blagoevgrad-kmetat-d-r-atanas-kambitov-shte-dade-preskonferentsiya-po-aktualni-temi-svarzani-s-razvitieto-na-grada-na-15-april.html", "text": "Кметът д-р Атанас Камбитов ще даде пресконференция по актуални теми, свързани с развитието на Благоевград на 15 април. Това съобщиха от пресцентъра на  Общината . Срещата ще започне в 12.00 часа в зала №5 на Общината.", "date": "2019.04.14", "title": "Благоевград: Кметът д-р Атанас Камбитов ще даде пресконференция по актуални теми, свързани с развитието на града на 15 април"}
{"url": "http://www.focus-news.net/news/2019/04/14/2646480/bloomberg-bezpretsedentno-dragi-izrazi-bezpokoystvoto-si-otnosno-nezavisimostta-na-federalniya-rezerv-na-sasht.html", "text": "Президентът на Европейската Централна Банка (ЕЦБ) Марио Драги безпрецедентно се включи в дебата дали президентът Доналд Тръмп уронва независимостта на Федералния Резерв, пише  американската агенция Bloomberg . \r\nНа срещата на Международния Валутен Фонд (МВФ) във Вашингтон, Драги заяви пред репортери в събота, че е „твърде обезпокоен за независимостта на централните банки“ и особено в „най-важната юрисдикция в света”. \r\nИнтервенцията на Драги не е за подценяване, като се има предвид, че главите на централните банки обикновено не желаят да коментират политика или събития в други икономики. По-късно той бе забелязан в централата на МВФ с председателя на Валутния Резерв Джером Пауъл, който Тръмп често обвиняваше, че не прави достатъчно, за да засили американската икономиката. \r\nДо колко независими са централните банки от политическо влияние? Това бе ключова тема на разговорите при МВФ, които се случиха, в момент когато Тръмп търсеше да номинира двама политически лоялни привърженика към управителния съвет на Федералния резерв: бившия пица бизнесмен Херман Кейн и Стивън Мур, сътрудник на консервативната фондация „Херитидж“ .  \r\nПолитици от Турция до Индия също бяха обвинени в стремежа си да упражняват влияние върху икономистите, занимаващи се с паричната политика в интерес за стимулиране на търсенето. Рискът е инвеститорите да започнат да се съмняват в авторитета на органите за борбата с инфлацията, увеличаване на пазарните лихвени проценти и евентуално намаляване на икономическия растеж, към които се стремят правителствата. \r\n\"Ако централната банка не е независима, хората могат да помислят, че решенията за паричната политика следват политически съвети, а не обективната оценка на икономистите\", каза Драги. „Централните банки трябваше да бъдат оставени сами да избират най-добрия начин, по който да действат“ според мандатите си. \r\nСъщо така в събота, когато бе попитан на брифинг за кандидатите за Федералния резерв и натиска върху централните банки, управляващият директор на МВФ Кристин Лагард заяви, че за тези институции „независимостта им е служила добре в течение на времето“ и се надява да продължи да го прави“. \r\nУправителят на Южноафриканската резервна банка Лесета Кяняго и швейцарският президент на Националната банка Томас Джордан посочиха, че централните банки вече могат да бъдат поставяни под отговорност за целите, определени от законодателите. \r\n\"Колкото по-ясен е мандатът на Централната банка, толкова по-лесно е тя да се държи под отговорност\", заяви Кганяго. Йордания посочи, че \"независимостта на Централната банка е изключително важна\" и, че \"е убеден, че централните банки трябва да се придържат към относително тесен мандат. Тези две политики вървят ръка за ръка. \" \r\nУправителят на Банката на Канада Стивън Полоз заяви, че се очаква твърде много от централните банки, след като успешно победиха финансовата криза от 2008 г. и последвалата глобална рецесия. \r\n„Някак си стигнахме до момента, в който хората започнаха да мислят, че централните банки могат да направят почти всичко, което всъщност не е така“, каза Полоз във Вашингтон. \"Това е много несигурен бизнес.\" \r\nПопитан за Кайн в събота, министърът на финансите на САЩ Стивън Мнучин каза пред репортери, че „очаква Сената“ да оцени кандидата. Той отбеляза, че Тръмп знаел Кайн „твърде добре“ и, че Мур „има значителен принос“ за президентския план за данъкооблагане.", "date": "2019.04.14", "title": "Bloomberg: Безпрецедентно: Драги изрази безпокойството си относно независимостта на Федералния резерв на САЩ"}
{"url": "http://www.focus-news.net/news/2019/04/14/2646481/otets-emiliyan-hram-sveti-nikolay-chudotvorets-tazi-nedelya-e-petata-ot-velikiya-post-i-e-posvetena-na-sveta-mariya-egipetska.html", "text": "Тази неделя е петата от Великия пост, тя е посветена на една голяма светица, посветила живота си изцяло на Бога след разкаяние и покаяние, това е Света Мария Египетска. Това каза за  Радио „Фокус“ – Бургас  отец Емилиян от храм „Свети Николай Чудотворец“ в Бургас. По думите на отеца тя също е живяла през 6-ти век както Свети Мартин. „Ние научаваме за нейния живот от Свети Софроний, който е написал нейното житие. По предание той го е научил и описва, за да можем и ние да знаем за тази голяма светица, която е родена в Египет“, каза още отец Емилиян. Според думите му на дванайсет години тя напуска своите родители и отива в Александрия и там се отдава на всички сладострастия, които й предлага светския живот, била е блудница. „Тя казва, че участвала в най-различни светски пиршества и по този начин, тя вървяла по грешните стъпки, по които не трябва да върви. Много известна станала в цялата столица със своя блуден живот, но един ден тя казала, че видяла как множество тълпи отивали към Йерусалим, за да се поклонят на самия кръст. Решила и тя да отиде, но не, за да се поклони на кръста, а за да изкушава поклонниците по време на пътуването им“, добави отец Емилиян. Той обясни, че когато отишла в Йерусалим, по време на празника на Честния Кръст Господен, 14-ти септември, пожелала да влезе с всички поклонници в Йерусалимския храм, където се намира Божи гроб, но някаква сила я възпряла и колкото и пъти да се опитвала да влезе в храма не успяла. Тя помислила, че била изтощена първият път, затова опитала и втори и трети, но не можела, защото тази сила я отблъсквала. „Тя се разплакала, съдрала си дрехите и започнала да се покайва за своите грехове и видяла иконата на Божията майка. Започнала да се моли пред нея и обещала, че ако я допусне да влезе в храма и да се поклони на Честния кръст, тя след това ще отиде където й каже Божията майка. Така и станало Божията майка измолила Бог да влезе тази грешна жена – Мария в Божия храм и да се поклони на кръста“, допълни отецът. Според думите му след това Божията майка й заповядала да отиде в Йорданската пустиня. Там тя прекарала целия си живот с пост, молитва, разкаяние, борила се с много изкушения до дълбока старост. „Мария Египетска от най-грешната жена в Александрия станала най-голямата светица в Православната църква. И ни показва със своя живот как чрез покаяние и разкаяние от своите грехове, ние можем да достигнем спасението на душите си“, заяви отец Емилиян. \r\nДеница ДИМИТРОВА", "date": "2019.04.14", "title": "Отец Емилиян, храм „Свети Николай Чудотворец“: Тази неделя е петата от Великия пост и е посветена на Света Мария Египетска"}
{"url": "http://www.focus-news.net/news/2019/04/14/2646473/liderat-na-gerb-boyko-borisov-mnogo-gotino-e-da-se-zakachish-sas-znameto-na-razsledvasht-zhurnalist-no-vaprosat-e-kakvo-razsledvane-si-napravil-kato-si-bil-v-syankata-na-premiera.html", "text": "Много готино е да се закачиш със знамето на разследващ журналист, но въпросът е какво разследване си направил, като си бил в сянката на премиера. Това каза премиерът и лидер на ГЕРБ Бойко Борисов по време на представянето на политическата платформа на партията за евроизборите, предаде репортер на  Агенция „Фокус“ .  \r\n„Колкото повече се отдалечаваме от председателството, толкова повече се въздиша по нашето председателство. България се дава за пример със справяне с мигрантската вълна навсякъде. И сега понеже няма мигранти, бъдете внимателни по места да не разиграят пак етническата карта с някоя и друга провокация“, заяви Борисов. „Защото те нямат какво да кажат, нямат един успех, който да покажат. Разбирам да се закичиш със знамето на разследващ журналист – много готино звучи. Много готино е да биеш по човека, арестувал \"Наглите\", спрял отвличанията и т.н. Въпросът е, като си бил разследващ журналисти и четири години си бил в сянката на премиера – какво разследване си направил тогава. Или си разследващ журналист само когато си в опозиция. Ами, и ние като станем опозиция някой ден, ще станем разследващи журналисти“, коментира Борисов.  \r\nЦветилена СИМЕОНОВА", "date": "2019.04.14", "title": "Лидерът на ГЕРБ Бойко Борисов: Много готино е да се закачиш със знамето на разследващ журналист, но въпросът е какво разследване си направил, като си бил в сянката на премиера"}
{"url": "http://www.focus-news.net/news/2019/04/14/2646482/blagoevgrad-s-informatsionna-sreshta-v-grad-simitli-zavarshi-kampaniyata-na-oblastniya-informatsionen-tsentar-na-tema-evropeyski-sredstva-v-podkrepa-na-biznesa.html", "text": "С информационна среща в град Симитли завърши кампанията на Областен информационен център – Благоевград на тема „Европейски средства в подкрепа на бизнеса“. Това съобщиха за  Радио „Фокус“ – Пирин  от информационния център. Собственици и управители на малки и средни предприятия от общината се запознаха с отворените в момента процедури за кандидатстване с проекти за европейско финансиране от страна на бизнеса и работодатели. Сред дискутираните по време на информационната среща въпроси бяха критериите за допустимост на кандидатите, дейностите, които могат да получат финансиране по отворените процедури и за какво могат да се харчат отпуснатите средства. Общо седем общини от Благоевградска област бяха включени в информационната кампания на Областен информационен център – Благоевград. По време на срещите по места експертите на центъра представиха 3 процедури, отворени за кандидатстване с европроекти – „Подобряване на производствения капацитет в малките и средни предприятия“  по ОП „Иновации и конкурентоспособност“, „Умения“ по ОП „Развитие на човешките ресурси“ и Схема за безвъзмездна помощ за подкрепа на МСП за растеж и разширяване извън местните пазари, която е по Пета покана на ИНТЕРРЕГ V-A Гърция - България 2014-2020 г. Трите процедури са с краен срок за кандидатстване през месец май 2019 г. Процедура „Подобряване на производствения капацитет в малките и средни предприятия“ по ОП „Иновации и конкурентоспособност“ дава възможност на бизнеса да закупи необходимите му техника и оборудване, както и специализиран софтуер. Всеки отделен проект може да бъде на стойност от 100 000 до 1 000 000 лв. като интензитетът на помощта може да достигне до 70%. Предимство по тази процедура имат предприятия със седалище на територията на Благоевградска област. Работодатели могат да кандидатстват за различни видове обучения, както на заетите в предприятията си, така и на неактивни лица, които в последствие да наемат на работа. Обученията се финансират по процедура „Умения“ на ОП „Развитие на човешките ресурси“ като всеки отделен проект трябва да бъде на стойност не по-малко от 15 000 лв. и не повече от 3 911 660 лв. Интензитетът на помощта по процедурата също може да достигне до 70%. От 300 000 до 600 000 евро за всеки отделен проект, пък, се отпускат по Схема за безвъзмездна помощ за подкрепа на МСП за растеж и разширяване извън местните пазари, която е по Пета покана на ИНТЕРРЕГ V-A Гърция-България 2014-2020 г. Проектите задължително се изпълняват в партньорство между едно гръцко и едно българско предприятие, а обхватът на допустимите за финансиране дейности е изключително широк и включва строителство, закупуване на машини и оборудване, разходи за персонал и други. Експертите на Областен информационен център – Благоевград остават на разположение за предоставяне на всякаква информация, свързана с възможностите, които предоставят Европейските структурни и инвестиционни фондове. \r\nЛивия НИНОВА", "date": "2019.04.14", "title": "Благоевград: С информационна среща в град Симитли завърши кампанията на Областния информационен център на тема „Европейски средства в подкрепа на бизнеса“"}
{"url": "http://www.focus-news.net/news/2019/04/14/2646471/tass-bivshiyat-lider-na-konservativnata-partiya-ian-dankan-smit-schita-che-tereza-mey-shte-si-podade-ostavkata-prez-may-ili-yuni.html", "text": "Бившият лидер на британската Консервативна партия Иън Дънкан Смит счита за реалистичен сценария, Тереза Мей да си подаде оставката от поста премиер на Обединеното кралство през май или юни, заяви той в неделя в ефира на телевизионния канал Sky News. \r\nСмит, който беше лидер на „Торите“ от 2001 до 2003 година, напомни за обещанията на Мей да се откаже от поста премиер, веднага щом парламента приеме споразумение за условията на излизането на страната от Европейския съюз, като отбеляза, че това може да се случи през май или юни. „Мисля, че тези срокове още са в сила“, заяви той, предава  ТАСС . \r\n„Мисля, че сега министър-председателя е длъжна да направи всичко по силите си за излизане (от ЕС) преди изборите за Европейски парламент, което след това ще й даде възможност да излезе (в оставка), изпълнявайки това, което обеща“, заяви Смит, като добави, че след реализацията на Брекзит и оставката на Мей, консерваторите ще „изберат нов лидер“ на партията. \r\nПо думите на бившия лидер на „Торите“, когато Великобритания не е излязла от ЕС на 29 март, както бе планирано първоначално, рейтингите на управляващата партия са започнали да падат. „Това изглеждаше като пълно нарушаване на обещанията, които дадохме и това е катастрофа за една политическа партия“, заключи Смит. \r\nВеликобритания трябваше да напусне ЕС на 29 март 2019 г., т.е. две години след подаването на писмено уведомление за оттегляне. Депутатите от Камарата на общините обаче отхвърлиха на три пъти проектоспоразумението за условията на Брекзит, което Мей постигна по време на разговорите с европейските лидери. Брюксел преди това предостави на Лондон т.нар. двойно отлагане на Brexit: до 12 април или 22 май. Първата дата предполагаше оттеглянето на Великобритания от ЕС без сключване на сделка, а втората, напротив, даде допълнително време за завършване на всички официални процедури за ратифициране на сделката, след като бъде приета от Камарата на общините. \r\nВ крайна сметка, Мей не успя да изведе процеса от политическата безизходица, след което тя изпрати на ЕС повторно искане за отсрочка на Брекзит. След резултатите от спешната среща на върха на ЕС на 11 април бе решено излизането на Великобритания да се отложи до 31 октомври. \r\nПревод и редакция:", "date": "2019.04.14", "title": "ТАСС: Бившият лидер на Консервативната партия Иън Дънкан Смит счита, че Тереза Мей ще си подаде оставката през май или юни"}
{"url": "http://www.focus-news.net/news/2019/04/14/2646487/kardzhali-6-mesechno-bebe-e-zaginalo-pri-tezhka-katastrofa-na-patya-za-punkta-makaza.html", "text": "Тежък пътен инцидент със загинало дете и пострадали е станал около 13.30 часа в района на село Загорско по главния път към ГКПП „Маказа”. Това съобщиха от  ОДМВР- Кърджали . По първоначални данни при включване в главния път „Фолксваген” се е сблъскал с друг лек автомобил, в който пътувало семейство с две деца. Бебе на 6 месеца е починало, ранени са 9-годишно дете и 28-годишна жена, които в момента са в Спешното отделение на кърджалийската болница. Мястото на произшествието е отцепено от полиция, движението се преносочва в едната лента. Извършва се оглед.", "date": "2019.04.14", "title": "Кърджали: 6-месечно бебе е загинало при тежка катастрофа на пътя за пункта „Маказа“"}
{"url": "http://www.focus-news.net/news/2019/04/14/2646477/ria-novosti-kremal-privetstva-neprimirimata-pozitsiya-na-ankara-za-s-400.html", "text": "Кремъл приветства абсолютно непримиримата позиция на Анкара за С-400 въпреки натиска на САЩ, заяви прессекретарят на руския президент Дмитрий Песков в интервю пред федерална телевизия, предава  РИА Новости . \r\n„Принципно, можем да преброим на пръстите на ръцете си страните, които могат да се държат суверенно и самостоятелно. И Турция, Русия влизат в тази категория. Осъществяваният натиск е безпрецедентен. Приветстваме позицията много твърдата и безапелационна позиция, която заема президента Ердоган“, заяви Песков. \r\nПо неговите думи, само такава линия на поведение ще позволи да се гради суверенен и свободен диалог. \r\nВ сряда Ердоган отбеляза, че руските системи за противовъздушна отбрана С-400 може да бъдат доставени в Турция през юли. Президентът подчерта още, че другите страни нямат право на глас по този въпрос. \r\nПревод и редакция:", "date": "2019.04.14", "title": "РИА Новости: Кремъл приветства непримиримата позиция на Анкара за С-400"}
{"url": "http://www.focus-news.net/news/2019/04/14/2646484/prof-d-r-hristo-kozhuharov-katedra-po-psihiatriya-varna-chesto-blizkite-na-bolnite-ot-shizofreniya-ne-iskat-da-priemat-bolestta-tarsyat-psevdo-spetsialisti-i-tova-zabavya-lechenieto.html", "text": "Често близките на болните от шизофрения не искат да приемат болестта, търсят псевдо специалисти и това забавя лечението. Това каза в интервю за  Радио „Фокус“ – Варна  ръководителят на Катедрата по психиатрия и клинична психология към Медицински университет – Варна и началник на специализирана Клиника в УМБАЛ „Св. Марина“, проф. д-р Христо Кожухаров. Според специалиста много от хората все още смятат, че шизофренията може да изчезне по магически начин и се обръщат към нестандартни методи за лечение. „В такъв случай, близките по-често отиват при неспециалисти, с идеята, че направят някаква магия или пък ще направят някакво чудо да премахнат болестта, защото не искат да я приемат. Една от нашите задачи, е да можем човешки и ясно да обясним какво представлява болестта, че тя не е заразна опасна, никой няма да ухапе и ние трябва да приобщаваме тези хора, да ги въвличаме в обществото, а не да ги изолираме в психиатрии в края на града“, посочи проф. д-р Кожухаров. Според него, негативното възприемане на специалистите по психично здраве, също допринася за тази тенденция. „Така че моето наблюдение е, че когато става на въпроса за психично болен, докато се стигне до психиатър, той е минал през два или три други контакта с различни специалисти, което забавя лечението, води до хронифициране или обостряне на състоянието“, каза още професорът. Проф. Кожухаров обясни, че шизофренията е комплексно заболяване, което има различни форми и симптоми, но в общия смисъл пациентите губят връзка с реалността. Поради тези причини те не осъзнават състоянието си, не търсят помощ и тя трябва да дойде от обществото. Той посочи, че смъртността при това заболяване е висока поради многото случаи на самоубийства. \r\nБояна АТАНАСОВА", "date": "2019.04.14", "title": "Проф. д-р Христо Кожухаров, Катедра по психиатрия – Варна: Често близките на болните от шизофрения не искат да приемат болестта, търсят псевдо специалисти и това забавя лечението"}
{"url": "http://www.focus-news.net/news/2019/04/14/2646476/liderat-na-gerb-boyko-borisov-10-e-mlrd-lv-koito-bsp-sa-krali-iskat-da-gi-pripishat-na-nas.html", "text": "10-е млрд. лв., които БСП са крали, искат да ги припишат на нас. Това каза премиерът и лидер на ГЕРБ Бойко Борисов по време на представянето на политическата платформа на партията за евроизборите, предаде репортер на  Агенция „Фокус“ . „Говорят, че по 10 млрд. лв. сме крали на годината – те знаят, че една лъжа сто пъти, като се повтори, става истина. И на КСНС попитах щом се крадат, първо да видим откъде – как ще се откраднат 10 млрд.“, заяви премиерът. „Сигурно техните 10 млрд. лв., които са крали, искат да ги припишат на нас“, каза още Борисов. „Червените олигарси много добре са знаели, че като дойде ГЕРБ на власт ще правим пътища и навсякъде са изкупени кариери и земи. И сега протестират“, коментира той и посочи, че предстои в най-скоро време да се направят поне две първи копки в Северна България. \r\nБорисов се обърна към кандидатите за евродепутати с думите: „Нанесоха ни тежък удар, сами сме си виновни. Убеждавайте хората, че ще бъдем по-добри. Тези хора си измислят, легендират си – не случайно са деца на такива семейства. Измислят си легенда като всеки разузнавач, така вярват в легендата, че са разследващи и еди-какви си. Те са забравили всичко друго и си вярват, че са борци. Това е много тежък синдром“. \r\nЦветилена СИМЕОНОВА", "date": "2019.04.14", "title": "Лидерът на ГЕРБ Бойко Борисов: 10-е млрд. лв., които БСП са крали, искат да ги припишат на нас"}
{"url": "http://www.focus-news.net/news/2019/04/14/2646488/blagoevgrad-v-selo-brezhani-se-provezhda-initsiativa-za-pochistvane-na-naselenoto-myasto.html", "text": "В симитлийското село Брежани се провежда инициатива за почистване на населеното място. Това съобщиха за  Радио „Фокус“ – Пирин  от Община Симитли. Идеята е да бъдат събрани всички боклуци, които е разпиляла зимата, да се прочистят сухи треви и клони, да се махне всичко, което е грозно и пречи. Кметът на селото Благой Стефанов е осигурил от общината всичко необходимо за традиционното в Брежани Великденско почистване. Ще има нови пейки за най-добре почистените места. А ако навсякъде е толкова чисто и хубаво, като за награда, кметът Благой Стефанов лично се ангажира да изработи пейки за навсякъде. \r\nЛивия НИНОВА", "date": "2019.04.14", "title": "Благоевград: В село Брежани се провежда инициатива за почистване на населеното място"}
{"url": "http://www.focus-news.net/news/2019/04/14/2646490/faz-vav-frankfurt-detoniraha-bomba-ot-vtorata-svetovna-voyna-namerena-v-reka-mayn.html", "text": "В часовете по обед в германския град Франкфурт на Майн е детонирана бомба от годините на Втората световна война, съобщава националният ежедневник  Die Frankfurter Allgemeine Zeitung .  \r\nУточнява се, че снарядът е намерен в река Майн и детонацията е извършена без да бъде вадена бомбата на повърхността. Взривната вълна е предизвикала изхвърляне на вода на един метър височина. Впоследствие на място са изпратени водолази, които да потвърдят обезвреждането на бомбата. \r\nДействията на сапьорите наложиха евакуация в прилежащия район. Около 600 души са били помолени да напуснат домовете още в сутрешните часове на деня заради съображения за сигурност.  Тереза Герова", "date": "2019.04.14", "title": "FAZ: Във Франкфурт детонираха бомба от Втората световна война, намерена в река Майн"}
{"url": "http://www.focus-news.net/news/2019/04/14/2646489/ombudsmanat-maya-manolova-shte-sezira-prokuraturata-za-izsichaneto-na-darveta-v-parka-zad-hotel-sankt-peterburg-v-plovdiv.html", "text": "Омбудсманът Мая Манолова ще сезира Прокуратурата за начина, по който безобразно са били изсечени 67 дървета в парка зад хотел „Санкт Петербург“, предаде репортер на  Радио „Фокус“- Пловдив . „Виновните трябва да си понесат отговорността и трябва да има поне един наказан, за да спрат да секат вече“, заяви Мая Манолова пред жителите на пловдивския квартал „Кършияка“ по време на протест срещу застрояването на терена. Според нея е факт, че е имало опит да се промени статутът на парка от зелена площ към терен за застрояване. Омбудсманът ще поиска пълна проверка за това дали кметът на Пловдив Иван Тотев е изпълнил своите ангажименти по Закона за устройство на територията, дали дърветата са били надлежно картотекирани и дали в публичния регистър на общината за картотекиране на всички зелени площи и дървесна растителност са били отбелязани тези дървета, кой и как е издал разрешителните за строеж. „Защото няма как да бъдат толерирани подобни безобразия“, изтъкна Манолова.  \r\nИнституцията на омбудсмана ще направи пълна проверка на място в община Пловдив на документите и ще отправи съответните препоръки- мястото да бъде отбелязано като парк и като зелени площи и да не се правят никакви опити да се подменя предназначението му. По думите на Манолова стъпка към такъв опит е било изсичането на дърветата, което пък, от своя страна, е предупредило гражданите, че се посяга на парка и те са реагирали. „Хората от Инициативния комитет за един месец са свършили огромна част от работата, толкова, колкото институциите у нас не могат да свършат за три години и 30 дни“, посочи Мая Манолова. „С моя екип направихме проверка за това как изглежда имотът в кадастралната карта, какво е предвидено и по ОУП. Мога да кажа, че наистина е имало опит и намерения да се промени предназначението от зелена площ в обслужващо строителство и парка да бъде застроен“, каза Манолова. Тя отбеляза, че ще работи и за това да бъде установено защо двата публични обекта на територията на парка – бункерите, които са на МО и обществената тоалетна, която е на общината, мистериозно са изчезнали от кадастралната карта. „Би следвало те да имат своите кадастрални номера и да са отбелязани по предвидения за това ред“, обяви Манолова и добави, че ще настоява това да бъде направено, а държавата и общината да си влязат във функциите и да защитават своята собственост. Според Мая Манолова, ако това бъде направено и ако процедурата за окончателно одобряване на ОУП и на ПУП каже, че това място ще бъде единствено и само парк, то това съществено ще повлияе на цената за този имот и ако общината си го откупи от частника, то цената за данъкоплатците няма да бъде много висока. Пред гражданите Мая Манолова още веднъж изтъкна, че с екипа си ще настоява и в ОУП и в ПУП това място да си остане парк и никой повече да не прави опити за променя предназначението му. Това бе посрещнато с бурни аплодисменти от хората, сред които много възрастни хора и деца. Тя пое ангажимент да следи казуса докрай до окончателното му разрешаване. Манолова отбеляза, че в Пловдив има още много работа, която трябва да се свърши, като ще посети и ще види какво се случва с тепетата на Бунарджика, като е имало опити да бъдат разрушавани. Омбудсманът изтъкна, че за първи път се сблъсква с такава висока ефективност на гражданска кампания и похвали хората от Инициативния комитет в квартал „Кършияка“ за направеното само за 30 дни.  \r\nПредседателят на Инициативиня комитет и неговият заместник - Асен Костов и Стойчо Андреев помолиха Мая Манолова да поеме и още един ангажимент - да следи за спазването на върховенството на закона в случай, че собственикът обжалва и заведе дело. Тя обеща и заяви, че много се надява, че с работата по този казус ще се повиши доверието към работата на институциите и на съдебната система, защото гражданите стоят по-високо от всички тях.  \r\nЦветана ТОНЧЕВА", "date": "2019.04.14", "title": "Омбудсманът Мая Манолова ще сезира Прокуратурата за изсичането на дървета в парка зад хотел „Санкт Петербург“ в Пловдив"}
{"url": "http://www.focus-news.net/news/2019/04/14/2646492/sport-fifa-podgotvya-novi-merki-sreshtu-rasizma.html", "text": "Президентът на ФИФА Джани Инфантино обяви, че на реферите ще бъде позволено да прекъсват мачове в случаите на проява на расизъм към играчи от страна на феновете. Вече се подготвя процедурата, която да регламентира действията на съдиите в тези моменти. Това е механизъм, позволяващ на футболните съдии да прекратяват мачове в случаи на дискриминация. \r\nИнфантино поясни, че ще направи всичко по силите си, за да има нулева толерантност към подобни прояви и да се изкорени расизма от футбола.", "date": "2019.04.14", "title": "Спорт: ФИФА подготвя нови мерки срещу расизма"}
{"url": "http://www.focus-news.net/news/2019/04/14/2646491/blagoevgrad-edno-ot-nay-mashtabnite-v-stranata-sastezaniya-po-prilozhna-elektronika-se-provede-v-bansko.html", "text": "Банско бе домакин на Националното състезание „Мога и зная как“, което се проведе в рамките на три дни. Това съобщиха от пресцентъра на  Общината . В него се включиха близо 1 000 ученици от 57 професионални гимназии, сред които и Професионалната гимназия по електроника в града. Състезанието бе открито от заместник-министърът на образованието и науката Таня Михайлова, която преди събитието бе посрещната от кмета Икономов. Двамата разговаряха за важността на подобни състезания и насърчаването на учениците за участие в тях. \r\nКметът на община Банско Георги Икономов поздрави участниците за избора им да се занимават с електроника, защото на страната ни са нужни добри инженери. По думите му, провеждането на състезанието и съпътстващите го демонстрации с роботи и дронове са полезни за кариерното ориентиране и провокиране на интереса и на по-малките ученици към електрониката. \r\nОтборите от Професионална гимназия по електроника и енергетика се класираха на престижното четвърто място, с което доказаха своите умения и професионализъм на преподавателите от екипа на инж. Сашка Тодорова – директор на училището. Представителите на професионалните гимназии на област Благоевград подкрепиха колегите си от ПГЕЕ – Банско. \r\nИнженер Тодорова, инженер Димитър Денизов и Георги Икономов получиха плакети от Министерството за принос в професионалното образование. \r\nНа откриването на състезанието присъстваха още началникът на Регионално управление на образованието – Благоевград, Ивайло Златанов, Румяна Костадинова, главен експерт в дирекция „Професионално образование и обучение“ към МОН. \r\nМножество интересни занимания се случиха през тридневния престои на участниците в Банско. В Посетителския информационен център се проведоха лекции за най-новите тенденции в областта на роботиката и мехатрониката на инжинер Антон Анчев от град Бяла и Теодосии Теодосиев. \r\nОрганизатори на състезанието са Министерство на образованието и науката, под патронажа на кмета на Общината Георги Икономов, с партньорството на търговска верига ЕЛИМЕКС.", "date": "2019.04.14", "title": "Благоевград:  Едно от най-мащабните в страната състезания по приложна електроника се проведе в Банско"}
{"url": "http://www.focus-news.net/news/2019/04/14/2646493/dobromir-borislavov-direktor-na-zoologicheska-gradina-sofiya-imame-nuzhda-ot-dobrovoltsi-za-da-ne-pozvolyavat-nereglamentirano-hranene-na-zhivotnite.html", "text": "Имаме нужда от доброволци в зоопарка, за да не позволяват нерегламентираното хранене на животните. Това каза Добромир Бориславов, директор на Зоологическа градина в София в интервю за  Агенция „Фокус“  за новата доброволческа инициатива на Зоологическата градина. „Решихме да организираме кампания за набиране на доброволци, защото независимо, че на най-атрактивните места сме сложили достатъчно големи и малки табели, които молят и умоляват посетителите да не дават нерегламентирано на животните храна, въпреки всичко те продължават да го правят“, отбеляза той. „Някак си, цари усещането, че като са си платили таксата за вход, това им дава правото да правят каквото решат и да не спазват правилата за вътрешния ред в зоопарка, неосъзнавайки, че по този начин могат много сериозно да навредят на животните“, заяви Добромир Бориславов. Той посочи, че това най-често се случва, на местата, където са най-атрактивните животни, като мечките и сурикатите. „От скоро имаме и много хубави реконструирани външни заграждения при сурикатите, които позволяват директно наблюдение. Животните могат да се видят директно през стъкло“, коментира директорът и допълни, че хората им дават храна. „Ако за една мечка, която тежи няколко стотин килограма, това не е чак толкова фатално, въпреки, че зависи от броя и количеството на храната и на хората, които го правят, то за един малък сурикат дори едно пакетче солети може да бъде фатално“, обяви Бориславов. „Хората не осъзнават, че ако всеки човек даде на мечката по една ябълка, а днес на това място минат няколко хиляди човека, положението става страшно“, заяви той. По думите му хората не четат табелите, но когато им се обясни, защо не бива да се хранят животните, те се чувстват виновни. „Някой трябва да го направи, да свърши тази работа. Нашите гледачи, които работят събота и неделя, наистина имат много задължения, свързани с грижата за животните, като почистването, подготовката на храната и т.н., те нямат физическата възможност да го направят. За това решихме да помолим доброволци да се включат в тази инициатива“, отбеляза директорът. Той обясни, че доброволците ще бъдат обучени да следят, да помагат и да обясняват на хората защо да не хранят животните. Бориславов съобщи, че до петък на обяд около 20 са записалите се доброволци. „Днес може би ще се присъединят още доброволци, защото имаме демонстрационно хранене и ще се спомене за инициативата“, каза още директорът на зоологическата градина.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.14", "title": "Добромир Бориславов, директор на Зоологическа градина- София: Имаме нужда от доброволци, за да не позволяват нерегламентирано хранене на животните"}
{"url": "http://www.focus-news.net/news/2019/04/14/2646494/kurir-makedoniya-v-belgrad-izchezna-dashterya-na-amerikanski-diplomat-namerena-e-sled-nyakolko-chasa-izdirvane.html", "text": "Белградската полиция, служители на посолството на САЩ в Сърбия, както и редица граждани се включиха в издирване на дъщерята на един от американските дипломати в западната ни съседка, изчезнала в петък след напускане на училищните занятия съобщава македонското електронно издание  \"Курир\" . \r\nШестнадесетгодишната Рейчъл притеснила родителите си, след като не се прибрала след занятията. Тя напуснала училището в петък в 16:30 часа и тръгнала към Баново Бърдо, където живеела със семейството си, но не се прибрала у дома. Обезпокоените родители сигнализирали в полицията, която реагирала незабавно и организирала издирване.  \r\nСпоред сръбските медии, в предния ден Рейчъл е имала свада с майка си, която й отнела мобилния телефон. Затова тя решила да спретне \"отмъщение\". Докато е траело издирването обаче, службите за сигурност са разглеждали всички възможни сценарии за изчезването й.  \r\nОколо 23:00 часа местно време полицията открила Рейчъл да се скита на една от улиците в Белград, момичето било ужасено, затова я завели в най-близкия полицейски участък и след това уведомили родителите й, че е намерена. \r\nПосолството благодари на всички граждани, участвали в търсенето на подрастващата.  Тереза Герова", "date": "2019.04.14", "title": "\"Курир\" (Македония): В Белград изчезна дъщеря на американски дипломат, намерена е след няколко часа издирване"}
{"url": "http://www.focus-news.net/news/2019/04/14/2646485/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: Кой и на какво основание иска, но и може ли да управлява България в предаването си от 17.00 часа, съобщиха от  екипа на предаването . Нейни събеседници в днешното издание на предаването ще бъдат: депутатът от ГЕРБ Спас Гърневски, депутатът от ВМРО Александър Сиди, депутатът от БСП Румен Гечев и лидерът на ПЕС Сергей Станишев, социалдемократът Георги Анастасов, ректорът на Софийска духовна семинария архимандрит Пахомий.", "date": "2019.04.14", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/04/14/2646496/finalnata-diskusiya-ot-natsionalnoto-sastezanie-po-vodene-na-parlamentaren-debat-za-uchenitsi-i-studenti-shte-se-provede-v-plenarnata-zala-na-parlamenta-na-15-april.html", "text": "В пленарната зала на парламента на 15 април 2019 г. в 11.30 часа ще се проведе финалната дискусия от Националното състезание по водене на парламентарен дебат за ученици и студенти. Това съобщиха от пресцентъра на  парламента .  \r\nПредседателят на парламента Цвета Караянчева ще награди победителите в надпреварата. Състезанието е част от инициативите, с които се отбелязва 140-ата годишнина от Учредителното събрание и приемането на Търновската конституция. Организатори са Народното събрание в партньорство с „Асоциация Дебати България“, а темата на разискванията е „Лисабонският договор успешно замества договора за европейска конституция и не пречи на задълбочаването на европейската интеграция“. \r\nВ рамките на състезанието бяха организирани няколко дебата и най-добре представилите се младежи ще участват във финалната дискусия. Сред тях са Кристиан и Иво Харманджиеви от София, Анастасия Радева и Момчил Пачев от Плевен, Алекзандър Бъчваров и Тодор Рогошев от Пловдив, Борислав Драганджиков и Захари Николаев, Ана Попова и Моника Беркова.", "date": "2019.04.14", "title": "Финалната дискусия от Националното състезание по водене на парламентарен дебат за ученици и студенти ще се проведе в пленарната зала на парламента на 15 април"}
{"url": "http://www.focus-news.net/news/2019/04/14/2646495/pazardzhik-148-sa-izbiratelnite-sektsii-na-teritoriyata-na-obshtinata-za-predstoyashtite-evroizbori.html", "text": "За предстоящите избори за членове на Европейския парламент на 26.05.2019 година, в Община Пазарджик са образувани 148 избирателни секции – 94 в град Пазарджик (в т.ч. 3 секции в специализирани институции – “МБАЛ – Пазарджик” АД, държавна психиатрична болница и затвора) и 54 в кметствата на общината. Това съобщиха от  общинската администрация . До 15 април общинската администрация ще обяви предварителните избирателни списъци на определените в Заповед №643/05.04.2019 г. места и  ще ги публикува на интернет страницата на общината. До тази дата ще е ясен и броят на избирателите, съгласно предварителните списъци. Граждани на държави-членки на ЕС със статут на продължително или постоянно пребиваване в Република България, които желаят да упражнят правото си на глас могат да подадат декларация (по образец) до 15.04.2019 г. Веднъж подали декларация при предходни избори за членове на Европейския парламент лицата не подават нова и се вписват служебно, освен при промяна в някои от декларираните от тях обстоятелства. От 16.04.2019 г. в Дирекция “Гражданска регистрация на населението” при Община Пазарджик започва приема на всички видове заявления, свързани с предстоящите избори. Крайният срок за приемане на заявления за гласуване по настоящ адрес на избирател, чийто постоянен и настоящ адрес са в различни населени места е 11 май. До тази дата ще се издават и удостоверения за гласуване на друго място на кандидатите за европейски депутати, членовете на ЦИК, членовете на РИК и на наблюдателите. Избиратели с трайни увреждания, които не им позволяват да упражнят избирателното си право в изборното помещение, но желаят да гласуват с подвижна избирателна кутия, заявяват желанието си да гласуват до 11 май. Всеки избирател може да поиска отстраняване на непълноти и грешки в избирателните списъците до 18 май.", "date": "2019.04.14", "title": "Пазарджик: 148 са избирателните секции на територията на общината за предстоящите евроизбори"}
{"url": "http://www.focus-news.net/news/2019/04/14/2646483/mkd-makedoniya-kampaniyata-za-prezidentskite-izbori-v-makedoniya-pendarovski-na-miting-v-skopie-silyanovska-vav-veles.html", "text": "Кандидатът на управляващия СДСМ и коалиция за президентския пост в Македония - Стево Пендаровски, организира мащабен митинг в столицата, насрочен за ранния следобед, съобщава скопското електронно издание  МКД . \r\nСъщевременно претендентът за поста от редиците на опозиционната ВМРО-ДПМНЕ Гордана Силяновска-Давкова събира привърженици във Велес. \r\nМитингът за подкрепа на Пендаровски започва пред сградата на Червения кръст  и ще приключи с голямо събрание в центъра на Скопие, пред щаба на делегацията на ЕС.  На него присъстват председателят на СДСМ Зоран Заев и Буяр Османи от \"Демократичен съюз за интеграция\".  \r\nДавкова ще присъства на обществения дебат в гражданската организация О2. Във вечерните часове на деня ще вземе участие в митинг в град Велес.  Тереза Герова", "date": "2019.04.14", "title": "МКД (Македония): Кампанията за президентските избори в Македония: Пендаровски на митинг в Скопие, Силяновска във Велес"}
{"url": "http://www.focus-news.net/news/2019/04/14/2646486/the-national-interest-asandzh-tryabva-da-si-poluchi-zasluzhenoto.html", "text": "Джулиан Асандж твърди, че е журналист, какъвто всъщност не е, пише американското списание  The National Interest . \r\nТой може и да не е бил платен руски агент, но за всички негови намерения и цели говорят, че на практика е бил точно такъв. Целта му била да нанесе толкова щети на САЩ, колкото е можел. С помощта на предателя Челси Манинг той подкопа американската дипломация и вероятно е застрашил не един американски живот. Той следва този път на триумф на подлостта, като се опита да повлияе на изхода от изборите през 2016 г., като най-вероятно е работил в сътрудничество с Кремъл. Макар и да не е бил определящ за крайния изход на вота, той със сигурност е допринесъл за повлияването му и със сигурност не е разочаровал руските си сътрудници. \r\nИстинските журналисти нямат зли намерения. Тези, които изкарваха документи от Пентагона, го направиха, защото бяха обезпокоени, че правителството на САЩ лъже собствените си граждани дори в моменти, когато хиляди млади американци умираха в оризовите полета на Виетнам. Удуърд и Бърнстейн тръгнаха след „Всички мъже на президента“, защото откриха, че Белият дом възпрепятства правосъдието. Целта на Асандж не беше нито да стигне до истината за войните по света, чиито разходи в жива сила и пари продължават да се увеличават, нито да предотврати по-нататъшни опити за подкопаване на американската система за контрол и баланс. Целите му бяха откровено деструктивни. Ако мотивите му бяха наистина благородни, може би трябваше да проучи нещата в лагера на Тръмп през лятото на 2016 година. Асандж отчаяно се бори срещу екстрадирането си в САЩ, защото знае, че той не е по-различен от съучастник на „Ал Кайда“. Техните цели са идентични, те се стремят поне да отслабят, ако не могат да унищожат Америка и демократичната система, която тя олицетворява. \r\nЗащитниците на Асандж вече алармират, че неговата екстрадиция и неизбежна присъда в американски съд ще заглушат разследващата журналистика в САЩ и на други места по света. Това е нелепо, тъй като Асандж претендира да е журналист. И двата аргумента трябва да се разглеждат с презрението, което заслужават. \r\nСъществуват ограничения за свободата на словото, които се отнасят и за журналистите по същия начин, както и за обикновените граждани. Първата поправка на Конституцията не защитава някого, който призовава за „огън” в претъпкан театър. По същия начин той не защитава журналист, който злонамерено вреди на сигурността на страната, както направи Асандж. Онези, които мислят по друг начин, по дефиниция са врагове на Америка и заслужават каквото наказание да им се определи от съдилищата. Освен това, само защото Законът за шпионажа е на 95 години, това не означава, че той вече не е валиден. Той може и трябва да бъде основа за преследване на онези, които умишлено се опитват да подкопаят сигурността на Америка. \r\nАко, както мнозина се надяват, Асандж бъде екстрадиран в САЩ и осъден по Закона за шпионажа или друг закон, той наистина би трябвало да хвърли поглед върху онези, чиито злонамерени намерения застрашават американците. Това по никакъв начин няма да ограничи дейностите на законните разследващи журналисти, които разкриват истинските нарушения от страна на правителството от всяко равнище и положение. Колкото до Асандж, той трябва да прекара остатъка от живота си зад решетките. Жалко, че благодарение на щедростта на американския данъкоплатец, той все още ще може да се наслаждава на три добри хранения на ден, да се занимава със спорт и други дейности, и дори да се образова. Дали ако беше в затвора на друга държава, например в Лубянка, животът след Уикилийкс щеше бъде толкова добър?", "date": "2019.04.14", "title": "The National Interest: Асандж трябва да си получи заслуженото"}
{"url": "http://www.focus-news.net/news/2019/04/14/2646497/gerb-predstavi-platformata-si-za-evroizborite-obzor.html", "text": "ГЕРБ представи платформата си за изборите за Европейски парламент в различните сектори. Партията ще се яви на предстоящите избори заедно със СДС, като слоганът на кампанията им е „Европа ни чува“. Водач на листата е еврокомисарят по цифрова и икономика и общество Мария Габриел, следвана от настоящите евродепутати Андрей Ковачев, Андрей Новаков, Ева Майдел и Асим Адемов. Шести в списъка е Александър Йорданов от СДС. Следват Лиляна Павлова, Емил Радев, Ивелина Василева, Марин Захариева и др. ГЕРБ беше първата партия, която се регистрира в ЦИК за евровота на 26 май.  \r\nПриоритетите на партията бяха представени от част от членовете на листата на партията за евроизборите.  Еврокомисарят и водач на листата на ГЕРБ Мария Габриел  очерта като основни ценности, за които ще работят в Европейския парламент, защитата на личните данни и сигурността на европейските граждани.  Евродепутатът Андрей Новаков  се спря на евросредствата, които България получава, и увери, че те не само няма да спрат след 2022 г., но и ще се увеличат.  Евродепутатът Асим Адемов представи платформата в сектор „Образование“ , която предвижда равен достъп до образование, преодоляване на неграмотността чрез качествено образование и връщане на децата в класните стаи.   Eвродепутатът Андрей Ковачев  представи платформата в здравеопазването. Той обясни, че ще се работи за по-добра спешна медицинска помощ, изграждане на здрaвно-информационна система, равен достъп до здравеопазване на всеки гражданин.  Евродепутатът Ева Майдел  представи приоритетите в сектор „Икономика“. Тя подчерта, че основните приоритети са завършване на единния европейски пазар, българско производство с висока добавена стойност, нови пазари за българските стоки и услуги, пазари без двойни стандарти, намаляване на бюрокрацията и др.  Бившият министър на регионалното развитие и благоустройството Лиляна Павлова  представи панела „Регионално развитие, кохезионна политика и транспортна инфраструктура“. „В кохезионната политика целите са пет – по-близо до гражданите, по-добра свързаност, по-социална, по-зелена и по-интелигентна. В регионалната политика ще работим за това, да няма различия в регионите и да развием трансгранично сътрудничество. Целите ни в транспортната политика са довършването на пътната структура по коридорите на Трансевропейската транспортна мрежа и завършването на приоритетните жп отсечки\", обясни Павлова.  Ивелина Василева – бивш министър на околната среда и председател на екологичната комисия в парламента , представи сектор „Екология“. Тя посочи, че ГЕРБ ще работи за осигуряване на чиста питейна вода чрез продължаване изграждането на модерна водоснабдителна инфраструктура, инвестиции в управлението на отпадъчните води, подобряване качеството на въздуха, борба с изменение на климата, осигуряване зелени работни места, стимулиране на иновациите, преход към кръгова икономика, актуализиране на Дунавската стратегия, приемане на Черноморска стратегия и др.  Зам.-министърът на енергетиката Жечо Станков  представи приоритетите в енергетиката. Той обясни, че ще се работи по пет основни стълба - енергийна сигурност, обединение на европейските пазари, декарбонизация на икономиката, възобновяема енергия, енергийна ефективност.  Зам.-кметът на Смолян Марин Захариев  представи приоритетите в сектор „Земеделие“. Сред тях са електронизация и цифровизация на управлението на земеделските стопанства, прецизно земеделие за повишаване ефективността и доходите, сближаване на директните плащания между Източна и Западна Европа, увеличаване процента на обвързана подкрепа, силна подкрепа за пчеларството, подкрепа на биологичното земеделие, подкрепа за младите фермери, борба с двойните стандарти и др. Марин Захариев обяви и целите, които си поставя ГЕРБ относно социалната политика - солидарност, достойнство и социална справедливост. Той посочи, че партията ще продължи да работи за хората в неравностойно положение, за преодоляване на младежката безработица, за достойно място на жените на пазара на труда и др.  Евродепутатът Емил Радев  представи приоритетите в сектор „Отбрана“. Сред тях са изграждане на общ отбранителен капацитет като европейски стълб на НАТО, увеличаване разходите за отбрана, така че да достигнат 2% от БВП до 2024 г., засилване на отбранителната мобилност в ЕС, създаването на Европейски фонд за отбрана засилено сътрудничество между ЕС и Великобритания и след Брекзит, подкрепа на позицията на ЕС спрямо Русия, спазване на международното право, общоевропейска стратегия за борба с корупцията и др. Радев посочи, че основен приоритет за ГЕРБ ще бъдат и миграционните процеси и борбата с тероризма, както и присъединяването на България към Шенген.  Премиерът Бойко Борисов и лидер на ГЕРБ  се обърна към кандидатите с думите: \"Харесахте ми. Сега разбирам защо и нашите опоненти искат да ни вкарат в компроматна игра\". \"Нанесоха ни тежък удар, сами сме си виновни. Убеждавайте хората, че ще бъдем по-добри\", допълни той.   Зам.-председателят на ГЕРБ Цветан Цветанов  заяви, че платформата на ГЕРБ е правилният подход, защото никъде няма отрицание на това, което се прави в Европа. \"Ние залагаме на финансов механизъм и на бюджет, с който действително да можем да реализираме всички секторни политики\", заяви Цветанов.  Лидерът на СДС Румен Христов  отбеляза от своя страна: \"Нашата платформа е прекрасна и е тази, която ще привлече най-много избиратели\". \"Пожелавам на този прекрасен отбор успех и нека да се поздравим с победа\", допълни той.  \r\nЦветилена СИМЕОНОВА", "date": "2019.04.14", "title": "ГЕРБ представи платформата си за евроизборите (ОБЗОР)"}
{"url": "http://www.focus-news.net/news/2019/04/14/2646498/blagoevgrad-mnogo-zoni-na-grada-sa-bili-pochisteni-v-ramkite-na-uspeshno-zavarshilata-kampaniya-chist-i-zelen-blagoevgrad-ot-nas-zavisi.html", "text": "Успешно завърши първата по рода си за града кампания „Чист и зелен Благоевград! От нас зависи!“, проведена по инициатива и под патронажа на кмета д-р Атанас Камбитов, предаде репортер на  Радио „Фокус“ – Пирин . Финалът на инициативата бе поставен с богата програма, която се провежда на площад „Македония“. Целта на кампанията е да се превърне в ежегодна и да обедини жителите в името на Благоевград. Община Благоевград, с помощта на своите партньори – различни фирми и организации се погрижиха да бъде осигурено всичко необходимо за почистването по време на кампанията като на различни места в града бяха обособени специални шатри, в които се раздаваха безплатно необходимите материали. В рамките на кампанията, която се проведе на 6, 7, 13 и 14 април са били събрани много отпадъци, почистени са били различни територии из града – квартали, паркове, дворове, междублокови пространства, както и коритото на река Бистрица. Заключителното събитие на инициативата преминава под знака на благотворителна кампания в помощ на 11-годишната Микаела, която се нуждае от помощта на всички жители на Благоевград. На различни места на площадното пространство са поставени кутии за дарения, където всеки може да остави сума пари, каквато прецени. На финалът на кампанията присъстваха много жители на Благоевград, както и заместник-кметовете на Община Благоевград – инж. Емилия Тунева, Иво Николов и Зорница Кралева. \r\nЛивия НИНОВА", "date": "2019.04.14", "title": "Благоевград: Много зони на града са били почистени в рамките на успешно завършилата кампания „Чист и зелен Благоевград! От нас зависи!“"}
{"url": "http://www.focus-news.net/news/2019/04/14/2646500/dobromir-borislavov-direktor-na-zoologicheska-gradina-sofiya-stabilno-e-sastoyanieto-na-ranenata-sarnichka-koyato-beshe-namerena-v-rayon-vitosha.html", "text": "Състоянието на ранената сърничка, която беше намерена в район „Витоша“ е стабилно. Това каза Добромир Бориславов, директор на Зоологическа градина в София в интервю за  Агенция „Фокус“ . „Животното се подобрява и е значително по-добре, в сравнение преди няколко дни. Сърничката е преживяла огромен стрес, когато е била нападната“, отбеляза директорът. Той обясни, че сърничката е преживяла много голям шок, когато е излязла от упойка след направените й манипулации, защото е свикнала да бъде свободна в дивата природа. „Когато се озове изведнъж в затворено помещение с четири стени, дори да има условия, това също й се отразява“, коментира Бориславов. „Много се притеснявахме да не се влоши положението, но засега смятам, че точните думи, които описват състоянието й са „стабилизира се“. Все още никой не може да даде гаранции за развитието, но продължаваме да се грижим за нея“, посочи Добромир Бориславов. Той поясни, че вчера й е бил поставен антибиотик, за да се минимизира възможността за инфектиране на раните, които са били сериозни. Директорът каза, че сърничката няма как да остане постоянен обитател на зоопарка, защото това ще бъде много голям стрес. „В първия момент, в който животното покаже жизненост, виталност и състоянието му позволява, най-доброто решение за него ще бъде да бъде върнато в естествената му среда, където ще си се чувства нормално и ще може да продължи да си живее спокойно“, каза още Бориславов.  \r\nИрина ИВАНОВА", "date": "2019.04.14", "title": "Добромир Бориславов, директор на Зоологическа градина- София: Стабилно е състоянието на ранената сърничка, която беше намерена в район „Витоша“"}
{"url": "http://www.focus-news.net/news/2019/04/14/2646501/ministar-krasimir-valchev-shte-otkrie-12-ta-natsionalna-nauchna-konferentsiya-za-preduchilishtno-obrazovanie-vodim-badeshteto-za-raka-na-15-april-v-ruse.html", "text": "Министърът на образованието и науката Красимир Вълчев  ще открие  12-та национална научна конференция за предучилищно образование „Водим бъдещето за ръка“ на 15 април 2019 година (понеделник) от 15.00 часа в „Канев център“ в Русенския университет „Ангел Кънчев“. Това съобщиха от пресцентъра на  Министерството на образованието и науката . Преди това, в 13.00 часа министър Вълчев ще посети СУ „Христо Ботев“.", "date": "2019.04.14", "title": "Министър Красимир Вълчев ще открие 12-та национална научна конференция за предучилищно образование „Водим бъдещето за ръка“ на 15 април в Русе"}
{"url": "http://www.focus-news.net/news/2019/04/14/2646499/predsedatelyat-na-narodnoto-sabranie-tsveta-karayancheva-shte-otkrie-izlozhba-posvetena-na-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya.html", "text": ". Председателят на Народното събрание Цвета Караянчева ще открие във Велико Търново изложба, посветена на 140-ата годишнина от Учредителното събрание и приемането на Търновската конституция. Това съобщиха от пресцентъра на  Народното събрание . \r\nЕкспозицията, която е подготвена по инициатива на Народното събрание със съдействието на Държавна агенция „Архиви“, ще бъде открита на 15 април 2019 г. от 16.00 часа в музей \"Възраждане и Учредително събрание\". Председателят на Народното събрание Цвета Караянчева ще участва в тържественото открито заседание на Конституционния съд на Република България, посветено на 140-ата годишнина от приемането на Търновската конституция. Събитието ще се състои на 15 април 2019 г. от 17.00 часа в музей \"Възраждане и Учредително събрание\" във Велико Търново.  \r\nПредседателят на парламента ще отправи приветствие към участниците в тържественото заседание.", "date": "2019.04.14", "title": "Председателят на Народното събрание Цвета Караянчева ще открие изложба, посветена на 140-ата годишнина от Учредителното събрание и приемането на Търновската конституция"}
{"url": "http://www.focus-news.net/news/2019/04/14/2646504/api-vremenno-e-ogranicheno-dvizhenieto-po-patya-montana-vidin-v-rayona-na-dimovo-pri-km-42-v-dvete-posoki-poradi-avariral-tir.html", "text": "Временно е ограничено движението по път I-1 Монтана – Видин, в района на Димово при км 42, в двете посоки, за всички МПС поради аварирал ТИР. Това съобщиха от пресцентъра на  Агенция „Пътна инфраструктура“ . Обходният маршрут е: път II-11 пътно кръстовище Дунавци - Добри дол, път III-112 Добри дол - Дреновец, път III-114 Дреновец - Ружинци. Трафикът се регулира от служители на „Пътна полиция“ и сигналисти.", "date": "2019.04.14", "title": "АПИ: Временно е ограничено движението по пътя Монтана – Видин, в района на Димово при км 42, в двете посоки, поради аварирал ТИР"}
{"url": "http://www.focus-news.net/news/2019/04/14/2646503/sport-gimnastichkata-katrin-taseva-specheli-srebaren-medal-na-topka-na-finala-na-sofia-world-cup.html", "text": "Гимнастичката Катрин Тасева спечели сребърен медал на топка на финала на SOFIA WORLD CUP. Това съобщиха от Българската федерация художествена гимнастика на официалната си страница в социалната мрежа  „Фейсбук“ . На първо място се класира представителката на Русия Екатерина Селезньова, а бронзът отиде при израелката Линой Ашрам. Другата представителка на България Невяна Владинова зае шестото място. \r\nНа финалите на обръч Владинова се класира четвърта, а Тасева – шеста.", "date": "2019.04.14", "title": "Спорт: Гимнастичката Катрин Тасева спечели сребърен медал на топка на финала на SOFIA WORLD CUP"}
{"url": "http://www.focus-news.net/news/2019/04/14/2646507/mvr-golyamo-kolichestvo-marihuana-ukrito-v-tovaren-avtomobil-e-zadarzhano-na-gkpp-zlatarevo.html", "text": "Подробности за проведените съвместни действия за задържаните големи количества контрабандни цигари и марихуана оповестиха главният секретар на МВР гл. комисар Ивайло Иванов, заместник-главният прокурор Иван Гешев, директорът на Агенция „Митници“ Георги Костов и директорът на ГДГП ст. комисар Светлан Кичиков. Това съобщиха от пресцентъра на  МВР . \r\nНа 12 април т.г. в 22.00 часа на ГКПП \"Златарево\" за влизане в страната се е явил товарен автомобил \"Рено\", управляван от 66-годишен български гражданин. В хода на граничната проверка на водача и товарния автомобил възниква съмнение, свързано както с поведението на водача, така и с товарния автомобил - рисков профил с маршрут за придвижване Косово-България, и пътуващ за първи път през ГКПП \"Златарево\". Граничният екип е поискал извършване на проверка с рентген. При инспекцията митническите служители откриват в ремаркето специално изграден тайник, в който били укрити общо 250 пакета, съдържащи общо 528,8 кг суха пресована тревиста маса, реагирала положително на марихуана при тестване с полеви наркотест. Преди изпращането на водача за проверката, която трябвало да стане на ГКПП-Кулата, шофьорът се почувствал зле и е извикана спешна медицинска помощ. Заради влошеното му здравословно състояние той е транспортиран до болница в Петрич, а на сутринта вчера изпратеният от ГПУ-Златарево наряд е установил, че шофьорът е излязъл от болничното заведение и е тръгнал в неизвестна посока. В рамките на предприетите издирвателни действия, мъжът е открит и задържан от служители на ОДМВР - Перник в автобус, пътуващ за гр. София. За случая е уведомена Окръжна прокуратура – Благоевград, образувано е досъдебно производство по чл.242 от НК. \r\nВчера в 14.00 ч. екип по противодействие на контрабандата, нарушенията и престъпленията, свързани с ДДС и вътрешно-общностното придобиване на стоки в зоната за отговорност на ГПУ - Петрич, по инициатива на служители от ГПУ - Петрич, при влизане в страната ни е селектиран за проверка с рентген товарен автомобил “Скания”, управляван от 54-годишен български гражданин. По документи автомобилът превозвал индустриални климатици с дестинация Италия – Румъния. В хода на извършената физическа проверка на автомобила са открити 8 400 000 къса цигари, без акцизен бандерол. Мъжът е задържан в рамките на 24 часа. За случая е уведомена Окръжна прокуратура-Благоевград, образувано е досъдебно производство по чл. 242, ал.2, бук. Д от НК.", "date": "2019.04.14", "title": "МВР: Голямо количество марихуана, укрито в товарен автомобил, е задържано на ГКПП „Златарево“"}
{"url": "http://www.focus-news.net/news/2019/04/14/2646505/blagoevgrad-pet-vauchera-za-peyki-byaha-razdadeni-na-nay-aktivnite-dobrovoltsi-vklyuchili-se-v-kampaniyata-chist-i-zelen-blagoevgrad-ot-nas-zavisi.html", "text": "Пет ваучера за пейки бяха раздадени на най-активните доброволци, включили се в кампанията „Чист и зелен Благоевград! От нас зависи!“, предаде репортер на  Радио „Фокус“ – Пирин . Наградите връчи заместник-кметът на Община Благоевград Иво Николов. \r\nПървият ваучер получи Албена Равначка. Пред присъстващите тя заяви, че е много важно да има такива инициативи. „Най-важното е всеки ден да правим, да изискваме и да възпитаваме чистота“, каза още Равначка. От своя страна заместник-кметът Иво Николов изрази надежда, че след като кампанията стане традиционна, то в бъдеще ще има по-малко места за почистване и ще бъде отделено повече внимание за засаждането и облагородяването на зелените площи в Благоевград. \r\nСледващата награда отиде при „Съвета на жените“. Радостина Петрова, представител на съвета коментира, че и за в бъдеще ще продължат да подкрепят подобни инициативи. „Нека такива кампании за почистване на Благоевград има и не само в дните, които бяха посочени за това“, допълни Петрова. \r\nТретия ваучер за пейка получи Екатерина Шопова. „Отношението към чистота и към града е отношение към самите нас и нашата личност“, заяви тя. \r\nПредпоследната награда бе присъдена на Анджелина Воденова, а последният ваучер за пейка получи Мартин Ресов, който посочи, че родният град на всеки един е като негов дом. „Както всички искаме в домовете ни да бъде чисто, така и градът ни трябва да е чист. Нека продължаваме да правим Благоевград по-чист и подреден“, призова Ресов. \r\nВсички наградени изказаха специални благодарности на кмета на Благоевград д-р Атанас Камбитов и на цялото ръководство на общината за инициативата, която е допринесла за това градът на изглежда по-красив и по чист. \r\nСлед награждаването започна и музикална програма с участието на Вокално студио „Фа диез“, Балетна Школа „Кроазе“, Воклана група „Мая“, КСТ „Импулс“, ТК „Силвана денс“, Танцов клуб „Блясък“, Денс център „Де жа вю“, БФ „Астра“. Финалът ще бъде поставен от клоуни към школата на Юлия Дживдорска към ЦЛТРБ. \r\nЛивия НИНОВА", "date": "2019.04.14", "title": "Благоевград: Пет ваучера за пейки бяха раздадени на най-активните доброволци, включили се в кампанията „Чист и зелен Благоевград! От нас зависи!“"}
{"url": "http://www.focus-news.net/news/2019/04/14/2646506/washington-examiner-kaliforniyskata-natsionalna-gvardiya-otkazva-da-se-podchini-na-reshenieto-na-tramp-da-zabrani-sluzhbata-na-transdzhendari-v-armiyata.html", "text": "Калифорнийската национална гвардия обяви, че няма да изпълни приетия в петък мандат на администрацията на президента Доналд Тръмп, с който се забранява на трансджендъри да служат в армията, пише електронното издание на вестник  Washington Examiner . \r\nГенерал-майор Матю Бийвърс, един от най-високопоставените служители на Калифорнийската Национална гвардия, заяви пред The Hill, че това, дали даден служител под него е транссексуален, не е определящо за способността му да изпълняват задълженията си. Той каза, че половата идентичност на индивида „е най-малката ни грижа“. \r\n„Всеки трансджендър войник или летец, който в момента служи в Калифорнийската Национална гвардия, ще остане в нашите редици“, заяви Бийвърс. „Освен това, ние няма да третираме нито един войник по-различно днес, отколкото вчера“. \r\nВоенният отбеляза, че военнослужещите трябва да бъдат оценявани по своите способности, постижения и заслуги, а не по своята полова идентичност, повтаряйки изявлението, което направи пред юридическата кимисия по-рано тази година. Той изтъкна изключенията и отказите, предвидени в новите политики, въведени от военните служители, като каза, че все още има „възможност да продължим да привличаме членове на транссексуалните служби, докато отговарят на изискванията за служба“. \r\n„Всеки, който желае и може да служи на държавата [и] нацията, трябва да има възможност да служи. Умът ми не може да побере факта, че бихме дискриминирали фундаментално определена категория хора въз основа на тяхната полова идентичност“, обясни Бийвърс. „Това би трябвало да бъде най-малкото от нашите притеснения“. \r\nПовече от 14 хиляди  трансджендъри ще получат позволение да продължат да служат във въоръжените сили, тъй като им бяха издадени диагнози за дисфория по полов признак, съобщава NPR (National public radio). \r\nБийвърс каза, че Калифорнийската Национална гвардия ще работи с военни служители, за да „привлече транссексуални лица в рамките на сегашната политика. Той добави още, че заедно с колегите си „ще проучи всяка възможност, за да гарантира, че трансексуалните, които искат да служат в Калифорнийската национална гвардия, ще получат възможността да го направят“. \r\nПрез януари Върховният съд постанови, че администрацията на Тръмп може да започне да прилага своята политика, ограничавайки много транссексуални хора от военна служби, докато съдебните спорове продължават през по-ниските инстанции. Съдът гласува 5 на 4 да предостави на Министерството на правосъдието искания за отлагане на постановленията на по-ниските съдилища, които блокират решението на администрацията на Тръмп да получи общонационален ефект. \r\nПревод и редакция:", "date": "2019.04.14", "title": "Washington Examiner: Калифорнийската Национална гвардия отказва да се подчини на решението на Тръмп да забрани службата на трансджендъри в армията"}
{"url": "http://www.focus-news.net/news/2019/04/14/2646478/reuters-halifa-haftar-e-obsadil-voynata-v-libiya-s-prezidenta-na-egipet-v-kayro.html", "text": "Президентът на Египет Абдел Фатах ас Сиси се срещна с главнокомандващия на Либийската национална армия (ЛНА), която в момента провежда настъпателна операция срещу Триполи, Халифа Хафтар в Кайро, където двамата са обсъдили последните събития в Либия, предава  Reuters , като се позовава на съобщение от египетското президентство. \r\nВ изявлението не се привеждат повече подробности за срещата. \r\nПревод и редакция:", "date": "2019.04.14", "title": "Reuters: Халифа Хафтар е обсъдил войната в Либия с президента на Египет в Кайро"}
{"url": "http://www.focus-news.net/news/2019/04/14/2646502/benovska-radev-i-ninova-shte-ovladeyat-li-balgariya-polititsi-borisov-dogan-stanishev-karakachanov.html", "text": "Сръчен мозъчен център блъска България по надолнището на политическа нестабилност, хаос и загуба на авторитет . „Ноев ковчег“ ли ще се наложи да сковем , за да запазим България на картата на света? И кого ще спасим в този „Ноев ковчег“- Борисов или Радев, Нинова или Станишев, българи или цигани, Доган или Валери Симеонов, съпругата на Лозан Панов или бившата на Станишев, Елена Йончева? Това са въпросите на Илиана Беновска в днешното издание на предаването „Беновска пита“ по Канал 3 и Радио К2, съобщиха от  екипа на предаването . Предводител или пионка на тази антибългарска операция е президентът Румен Радев? Намърдването на президентския „сив кардинал“ Иво Христов в евролистата на БСП какво означава? Отсъствието на най-високопоставения българин в Европа, 3 –ти мандат президент на ПЕС , Сергей Станишев, какъв знак дава на Европа и света? Кой се упражнява да стане „диригент“ на бъдещето на България от 25 май 2019? Отговорът е лесен. Неудовлетворените. Неудовлетворените , че вече я няма ДС- мракобесната служба за смазване на индивидите преди 10 ноември. Неудовлетворените, че не са във властта, а са подсъдими. Неудовлетворените ,че не печелят парички както при Костов или БСП. Политици Борисов, Доган, Станишев, Каракачанов – Радев и Нинова ще овладеят ли България? Аз съм Беновска. И питам.", "date": "2019.04.14", "title": "Беновска: Радев и Нинова ще овладеят ли България, политици Борисов, Доган, Станишев, Каракачанов"}
{"url": "http://www.focus-news.net/news/2019/04/14/2646512/sofiya-hilyadi-stolichani-se-vklyuchiha-v-sportnoto-sabitie-pod-mototo-sofiya-kara-kolelo-i-ticha-za-po-chist-vazduh.html", "text": "1023 столичани и гости на града участваха във Велошествието и атлетическото бягане под мотото „София кара колело и тича за по-чист въздух“. Това съобщиха от пресцентъра на  Столична Община . Площадът Народно събрание се изпълни от множеството желаещи да потеглят по маршрута през Орлов мост покрай Перловската река и НДК и после по бул. „Витоша“ до Южния парк. Колоритният спортен празник е бил с много музика, надпревари, конкурси за деца, велоактивности, песни, танци и томболи с награди за над 2000 лв. \r\nКъм тези над хиляда участници, в Южния парк се присъединиха няколко хиляди зрители и излезли на на чист въздух в неделния ден. Събитието се организира от „София – Европейска столица на спорта“, Центърът за градска мобилност и Столична община. \r\nСтартът пред Народно събрание бе даден от Николай Стойнев – зам.-председател на Столичен общински съвет, който поздрави присъстващите с пожеланието по-често да бъдем на велосипеди и да използваме алтернативни на автомобилите начини на придвижване за да бъде градът по-чист и екологичен. По трасето потеглиха над 800 колоездачи. Десетина минути по-късно организационният секретар на \"София – европейска сторица на спорта\" Анатоли Илиев даде старта на бегачите, които бяха над 200. \r\nМножество популярни спортни звезди на България поведоха колоната и дадоха пример как можем да направим нашия град още по-чист, зелен и красив. Сред участниците отново беше легендарната Евгения Раданова, която освен с трите си медала от зимни олимпиади е и единствената българка участвала и на зимна, и на лятна олимпиада със своя старт в колоезденето от Игрите в Атина 2004 г. До нея беше изтъкнатият гимнастик Йордан Йовчев, един от най-популярните българи. В колоната бяха част от младите таланти на българския спорт: новата звезда на световното фигурно пързаляне Александра Фейгин, която едва на 16 години записа тази зима историческото 11-о място на Европейско първенство в Минск и престижното 17-о място на Световното в Япония при жените. Преди 5 дни Фейгин бе обявена за новото лице на инициатива „София – европейска столица на спорта“. \r\nНа старта беше и бронзовата медалистка от току-що завършилото Световно първенство за девойки по фехтовка в Торун (Пол) и носителка на Световната купа на сабя Йоана Илиева, както и едно от златните български момичета: световната и европейска шампионка и носителка на бронзов медал в ансамбъла по художествена гимнастика от Олимпиадата в Рио 2016 Ренета Камберова, плюс деца от хокейните школи, баскетболната легенда Роберт Гергов, много общински съветници, известни личности от културата, политиката и бизнеса. \r\nСред участниците бе и легендарният алпинист Дойчин Боянов, който изкачи Еверест без кислород. Българския герой през миналата година осъществи заедно с приятели и съмишленици уникален благотворителен проект с щафетния супермаратон „Един дан на Витоша“. В пъстрата колона видяхме и група колоездачи от Датското посолство, техни представители се включват активно в много спортни събития и надпревари у нас и по-конкретно в София. Допълнителен колорит внесоха участниците с юнисайкъл – велосипеди с едно колело от „София юнисайкъл клуб“, които преминаха целия 4-километров маршрут и след това дадоха възможност на желаещите да се пробват в тази атрактивна дисциплина.", "date": "2019.04.14", "title": "София: Хиляди столичани се включиха в спортното събитие под мотото „София кара колело и тича за по-чист въздух\""}
{"url": "http://www.focus-news.net/news/2019/04/14/2646514/plovdiv-30-godishen-mazh-i-82-godishna-zhena-sa-zaginali-pri-katastrofa-na-podbalkanskiya-pat-pri-razklona-za-selo-pevtsite.html", "text": "30-годишен мъж и 82-годишна жена са загинали при катастрофа на Подбалканския път при разклона за село Певците. Това съобщиха за  Агенция „Фокус“  от  ОДМВР – Пловдив . Инцидентът е станал малко след 14.00 ч. Лек автомобил \"Рено\" е предприел ляв завой и отнел предимството на мотоциклет \"Хонда\". На място е загинал 30-годишният моторист. 82-годишна пътничка в колата е починала малко по-късно. Автомобилът е управлявал 79-годишен шофьор. Изясняват се причините за катастрофата. \r\nЦветилена СИМЕОНОВА", "date": "2019.04.14", "title": "Пловдив: 30-годишен мъж и 82-годишна жена са загинали при катастрофа на Подбалканския път при разклона за село Певците"}
{"url": "http://www.focus-news.net/news/2019/04/14/2646508/6-chasa-prodalzhava-zasedanieto-na-natsionalniya-savet-na-bsp-na-koeto-tryabva-da-se-utvardi-listata-za-evroizborite.html", "text": "Вече 6 часа продължава заседанието на Националния съвет на БСП, предаде репортер на  Агенция \"Фокус\" . В заседанието участват 166 членове на Националния съвет. Заседанието бе прекъснато за 15-минутна почивка. Пленумът трябва да подреди и утвърди листата на коалиция „БСП за България“ за членове на Европейския парламент. На предходно заседание на 17 март Пленумът избра Елена Йончева за водач на листата.  \r\nДеница КИТАНОВА", "date": "2019.04.14", "title": "6 часа продължава заседанието на Националния съвет на БСП, на което трябва да се утвърди листата за евроизборите"}
{"url": "http://www.focus-news.net/news/2019/04/14/2646509/strana-ukrayna-koshmar-za-sasht-rusiya-i-kitay-zapochnaha-lov-za-padnaliya-v-yaponiya-f-35.html", "text": "Във вторник японските военни заявиха, че са загубили изтребител F-35 на 84 мили от източното крайбрежие на префектура Аомори в Тихия океан, съобщава Business Insider, предава опозиционното украинско електронно издание  „Страна“ . \r\n„Американците считат, че Русия и Китай ще направят всичко възможно, за да намерят разбилия се самолет. Ако го намерят и успеят да го реанимират, това може сериозно да подкопае превъзходството на американската авиация, което САЩ се надяваха да запазят през следващите няколко десетилетия“. \r\nРусия и Китай вероятно не биха могли да възстановят всички функции на F-35, но всяка от неговите технологии, оказала се в ръцете на други страни, ще бъде удар в самото сърце на американските военни. \r\nГенералът-лейтенант в оставка от военновъздушните сили (ВВС) на САЩ Дейвид Дептул заяви пред Business Insider: „Същината е, че ако Япония и Америка не успеят бързо да си върнат самолета, това ще бъде нежелателно за бъдещето на ВВС на САЩ“. \r\n„Китай и Русия са готови да платят скъпо, за да получат загубения от Япония F-35 и това е проблем“, пише в своя блог в „Туитър“ Том Муур, експерт по Русия и разпространението на оръжие. \r\nРеално, ако Русия или Китай, използвайки своите модерни и невидими подводници за проучване на океанското дъно, първи открият реактивният самолет, те ще получат цяла редица тайни за най-скъпата оръжейна система в историята на света. \r\nСпоред мнението на американските военни, падането на F-35 в Тихия океан представлява първата в историята възможност за Русия и Китай да проведат търсене на един от тези самолети в естествени условия, защото по-рано такава авария се е случвала само веднъж, и то на територията на САЩ. \r\nЧрез обратно проектиране на технологията, Москва и Пекин могат да построят свои собствени версии на самолета. \r\n„За Русия и Китай полезността от възстановяването на някои или всички останки ще зависи от това, колко повреди е получил самолетът при удара във водата“, заяви пред BI Джъстин Бронк, експерт по бойна авиация от Кралския Обединен изследователски институт. \r\n„Общата форма на реактивния самолет е добре известна, също, както и неговите експлоатационни характеристики и затова в тази област няма да разберат много нови неща. Но части от радара и други датчици биха били желана находка, с която може да се проведе работа по възстановяването и тестването и дори да се направи опит за обратно проектиране“, добави той. \r\nПреди всичко, Русия има на въоръжение подводници, предназначени за потапяне и изследване на голяма дълбочина. САЩ и Япония имат съвременни възможности за търсене на падналия самолет в морето, но те използват основно два остарели спасителни кораба на САЩ и големи атомни подводници, които не са много подходящи за спасителни мисии. \r\nКъм момента всички страни знаят къде е забелязан за последен път F-35. Той може да е пролетял много мили, а теченията може да са го завлекли още по-далеч. С други думи, във всяка част на региона може да бъде намерена част от него. \r\nРусия и Китай знаят как изглежда F-35. Дори има някои предположения, че Китай е успял да получи плановете на самолета. Но американските военни твърдят, че дори и да ги имат, Пекин и Русия не получават съвременен производствен ноу-хау, който се пази в САЩ. \r\nСамо наличието на композитен материал, използван за реактивните двигатели на F-35, не задължително ще позволи на Китай да създава такива материали по свое желание. Знанието за характеристиките на фюзелажа не задължително ще позволи на Русия да произвежда самостоятелно точно такива самолети, като F-35. \r\nНиската забележимост на F-35 и неговото представяне са малка част от реалното значение на самолета за американските военни. Останалото е свързано с технологиите за мрежово взаимодействие, сливането на сензорите и обезпечаването на сигурност на комуникацията. \r\nВ тази връзка, според Бронк, самолетът няма да разкрие веднага тайните си. \r\n„Те ще получат проби или покрития за маскиране на влакнести материали“, казва Бронк. „Но всички важни програми и програмиране на самолета вероятно ще бъдат трудни за възстановяване, като се имат предвид не само потенциалните щети от инцидента и солената вода в Тихия океан, но и това, че чувствителните системи на самолета са проектирани по такъв начин, че е много трудно да се дешифрират и препроектират, за да го направят по-подходящ за износ“. \r\nВъпреки всички усилия на САЩ, ако Русия или Китай получат част от F-35, събитието ще се превърне в кошмар за сигурността на САЩ. \r\n„И Китай, и Русия имат отлични умения за реконструкция / обратен инженеринг / копиране, особено китайците, тъй като те са майстори в това“, обяснява Дептула. \r\nБронк и Дептула се съгласиха, че сега в много страни има състезание за падналия F-35. Резултатите ще изяснят бъдещето на самолета, който американците считат за ключ към успеха на американската авиация и техните съюзници. \r\nПревод и редакция:", "date": "2019.04.14", "title": "„Страна“ (Украйна): Кошмар за САЩ: Русия и Китай започнаха лов за падналия в Япония F-35"}
{"url": "http://www.focus-news.net/news/2019/04/14/2646515/blagoevgrad-natovareno-e-dvizhenieto-po-osnovnite-patni-arterii-v-oblastta-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Натоварено е движението по основните пътни артерии в Област Благоевград – автомагистрала „Струма“, главен път Е-79 и второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти, които да затрудняват движението по републиканската пътна мрежа. В сила за областта е само едно ограничение, според което е въведена забрана за движението само за товарни автомобили с тегло над 12 тона по третокласен път-108 автомагистрала „Струма“ – село Рибник. В района се извършват аварийни ремонтни дейности за срок до 31 юли. Преминаването се извършва по обходен маршрут, който преминава по третокласен път-198 село Дрангово – село Ръждак – град Петрич и обратно. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. В Благоевград трафикът по основните улици и булеварди е сравнително спокоен. По-натоварено движение се наблюдава на вход и изход от града. Градския транспорт се движи по обичайното си разписание за неделен ден. \r\nЛивия НИНОВА", "date": "2019.04.14", "title": "Благоевград: Натоварено е движението по основните пътни артерии в Областта – автомагистрала „Струма“, главен път Е-79 и второкласен път – 19 Симитли – Гоце Делчев"}
{"url": "http://www.focus-news.net/news/2019/04/14/2646520/abv-na-15-april-v-tsentralata-na-partiyata-shte-se-provede-preskonferentsiya.html", "text": "На 15 април от 13.00 часа в централата на АБВ (улица „Врабча“ 23) ще се проведе пресконференция след заседание на ИБ на партията и Политическия съвет на КП „Коалиция за България“. Това съобщиха от пресцентъра на  партията . Темите на пресконференцията ще бъдат политическата позиция на „Коалиция за България“ по междуетниченското напрежение, както и за изявление на министър-председателя Бойко Борисов.", "date": "2019.04.14", "title": "АБВ: На 15 април в централата на партията ще се проведе пресконференция"}
{"url": "http://www.focus-news.net/news/2019/04/14/2646521/varna-patnite-nastilki-sa-mokri-i-hlazgavi-vazmozhno-e-obrazuvaneto-na-vodni-uchastatsi-po-patnoto-platno.html", "text": "Продължават валежите от дъжд на много места в региона, пътните настилки са мокри и хлъзгави, предаде репортер на  Радио „Фокус“ – Варна . Поради валежите е възможно да има образували се водни участъци по пътното платно. Препоръчва се водачите да се движат със съобразена скорост поради опасност от аквапланинг. Ремонтни дейности се извършват в два участъка на автомагистрала „Хемус“. Двупосочно в дясното платно посока София – Варна се извършва преминаването в участъка Неофит Рилски – Девня от км 389 до км 400. Ограничено е качването и слизането на пътен възел „Неофит Рилски“ като превозните средства се пренасочват по път I-2 Шумен – Варна. Двупосочно в платното посока Варна се извършва и преминаването в участъка от пътен възел „Повеляново“ до пътен възел „Слънчево“ от км 406 до км 416 по автомагистралата. Трафикът се отбива при км 416 до км 406 по път I-2 Русе – Варна. Ограничено е качването и слизането при пътен възел „Слънчево“ в посока Слънчево и Тополи, като отново превозните средства се пренасочват по пътя Русе – Варна. Срокът за приключване на ремонтите на двата участъка на аутобана е 24 май. До 18 април движението по автомагистрала „Черно море“ от км 0 до км 8 се осъществява двупосочно в платното в посока Бургас поради ремонтни дейности на асфалтовата настилка. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/час поради неравности на асфалтовата настилка. \r\nБояна АТАНАСОВА", "date": "2019.04.14", "title": "Варна: Пътните настилки са мокри и хлъзгави, възможно е  образуването на водни участъци по пътното платно"}
{"url": "http://www.focus-news.net/news/2019/04/14/2646518/burgas-patishtata-v-oblastta-sa-mokri-i-hlazgavi-vodachite-na-avtomobili-da-se-dvizhat-sas-saobrazena-skorost-i-povisheno-vnimanie.html", "text": "Дъжд вали в област Бургас, пътищата са мокри и хлъзгави, водачите на автомобили да се движат със съобразена скорост и повишено внимание. Това съобщиха за  Радио „Фокус“ – Бургас  от Областно пътно управление. Спокойна е пътната обстановка в областта към този час. Видимостта е добра, няма затворени пътни участъци, проходите са отворени за движение на всички моторни превозни средства. До 30 юни е в сила ограничение за движението по пътя Трояново – Айтос от км 23+900 до км 25+100, където се извършват довършителни дейности свързани с работа по банкети, поставяне на мантинели, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Посочените пътни участъци са сигнализирани с пътни знаци. Без затруднения се осъществява движението на моторни превозни средства в края на неделния ден както по пътищата в областта, така и по основните пътни артерии на Бургас.  \r\nВ областната пътна мрежа по-интензивен е трафикът по пътя Ахелой – Слънчев бряг, както и този по пътя Бургас – Сарафово в района на Летище Бургас. В областния център струпване на автомобили се наблюдава в района на пътен възел „Юг“, в района на кръстовището с кръгово движение „Трапезица“, както и по бул. „Стефан Стамболов“ в района на бургаската болница. \r\nДеница ДИМИТРОВА", "date": "2019.04.14", "title": "Бургас: Пътищата в областта са мокри и хлъзгави, водачите на автомобили да се движат със съобразена скорост и повишено внимание"}
{"url": "http://www.focus-news.net/news/2019/04/14/2646517/prokuror-rumyana-arnaudova-ediniyat-ot-avtomobilite-v-intsidenta-po-patya-za-punkta-makaza-e-upravlyavan-ot-lyutvi-mestan.html", "text": "До момента сме установили, че по пътя за село Загорско към т- образното кръстовище се е движил лек автомобил, управляван от Лютви Местан, а по пътя Кърджали- „Маказа“, който е път с предимство, се е движил друг автомобил, в който е имало семейство- мъж, жена и две деца. Това съобщи за  Агенция „Фокус“  говорителят на главния прокурор Румяна Арнаудова във връзка с тежкия пътен инцидент на пътя за пункта „Маказа“, при който загина 6-месечно бебе. „Сигналът за възникналото ПТП е постъпил в 13.40 часа. ПТП е станало на т- образно кръстовище от пътя Кърджали- „Маказа“, който е път с предимство, и пътя за село Загорско“, обясни тя. „На мястото работят полицейски разследващи органи, под личното ръководство на окръжния прокурор на Кърджали Желязко Стефанов. Извършва се оглед на местопроизшествието и се разпитват свидетели“, заяви Румяна Арнаудова. „Едното дете в автомобила е на 10 годинки, а другото е 6-месечно бебе. След инцидента бебето е починало“, посочи тя. „Тримата останали в автомобила са отведени за лечение в МБАЛ „Атанас Дафовски“ в Кърджали. Там им се оказва медицинска помощ“, каза още Румяна Арнаудова. \r\nБиляна ИВАНОВА", "date": "2019.04.14", "title": "Прокурор Румяна Арнаудова: Единият от автомобилите в инцидента по пътя за пункта „Маказа“ е управляван от Лютви Местан"}
{"url": "http://www.focus-news.net/news/2019/04/14/2646519/aktsenti-v-sutreshniya-blok-dobro-utro-balgariya-po-radio-fokus-na-15-april.html", "text": "Продължават протестите в Габрово, каква трябва да е етническата политика, за да не се допускат подобни ситуации. По тези и други въпроси в сутрешния блок „Добро утро, България“ на  Радио „Фокус“  ще чуем мнението на доц. Михаил Иванов, експерт по етническите въпроси и съветник по тях на президента Желю Желев за периода 1990-1997 г. БСП подреди евролистата. Подредбата ще бъде ли подарък за ГЕРБ, за старите и нови лица в листата на БСП и още, от ГЕРБ представиха политическата си платформа за европейските избори. Какви са посланията? Темите ще коментираме с политолога Борис Попиванов. Как Община Свищов повишава инвестиционната привлекателност и привлича стратегически инвеститори, как беше изпълнен бюджетът за първите три месеца, има ли Общината проблеми с циганите и как ги решава? По тези въпроси ще разговаряме се кмета Генчо Генчев. 6 спектакъла ще участват тази година в конкурсната програма на театралния фестивал „Нова българска драма“ в Шумен. Повече за програмата ще чуем в репортажа на Ивелина Иванова от Радио „Фокус“- Шумен. Община Благоевград винаги полага големи усилия за тематичната украса на града за празниците. Каква великденска украса е подготвила Общината тази година, научаваме от репортажа на Натали Стефанова от Радио „Фокус“-Пирин.  \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 15 април, с водещ Елеонора Чолакова.", "date": "2019.04.14", "title": "Акценти в сутрешния блок „Добро утро, България“ по Радио „Фокус“ на 15 април"}
{"url": "http://www.focus-news.net/news/2019/04/14/2646522/ombudsmanat-maya-manolova-shte-uchastva-v-zasedanieto-na-natsionalniya-savet-za-horata-s-uvrezhdaniya-na-15-april.html", "text": "На 15 април 2019 г., от 14.00 часа в Министерството на труда и социалната политика, зала Пресцентър, омбудсманът Мая Манолова ще участва в заседанието на Националния съвет за хората с увреждания, на което ще бъдат обсъдени предложените изменения в Наредбата за медицинската експертиза. Това съобщиха от пресофиса на  омбудсмана  . По-късно от 15.30 часа в институцията на омбудсмана, Манолова инициира трета среща с експерти и граждани за мръсния въздух, на която отговорните институции ще отчетат какво са постигнали за преодоляване на проблема.", "date": "2019.04.14", "title": "Омбудсманът Мая Манолова ще участва в заседанието на Националния съвет за хората с увреждания на 15 април"}
{"url": "http://www.focus-news.net/news/2019/04/14/2646527/shumen-eksperti-na-riosv-sa-izvarshili-106-proverki-prez-mart.html", "text": "Експертите на РИОСВ – Шумен са извършили през март  106 проверки, при които са проверени 91 обекта. Това съобщиха от  Регионалната инспекция по околната среда и водите - Шумен . От извършените проверки 67 са планови,  а  39 – извънредни. В рамките на осъществения контрол са дадени 56 предписания за отстраняване на констатирани несъответствия. За установени административни нарушения са съставени 10 акта, от тях 9 по Закона за лечебните растения и 1 – по Закона за чистотата на атмосферния въздух. През отчетния  период са постъпили и предприети действия по 8 сигнала.  За периода са събрани средства в размер на общо 11 813,19 лв. Събраните суми по наложени глоби и санкции възлизат на  10 618,19 лв. От текущи месечни санкции по чл. 69 от ЗООС са събрани 1 195,00 лв.  Разпределени и преведени на съответните общини са общо 965,00 лв., като най-големи приходи от платени санкции по чл. 69 от ЗООС е получила община Попово– 775,60 лв. Директорът на РИОСВ – Шумен е издал 16 наказателни постановления за налагане на глоби и имуществени санкции на обща стойност 6 450 лв. 9 наказателни постановления са издадени на физически лица, занимаващи се с билкозаготвителна дейност, които не са представили обобщена информация за изкупените, обработени, реализирани и налични количества билки в организирания от тях билкозаготвителен пункт. Издадено е наказателно постановление за имуществена санкция в размер на 1000 лв. на „Карлсберг България“ АД за превишение на индивидуални емисионни ограничения, предвидени в комплексно разрешително и е осъществен състав на чл.200, ал.1, т.6 от ЗВ.", "date": "2019.04.14", "title": "Шумен: Експерти на РИОСВ са извършили 106 проверки през март"}
{"url": "http://www.focus-news.net/news/2019/04/14/2646524/prokuror-rumyana-arnaudova-otritsatelni-sa-testovete-za-alkohol-i-narkotitsi-na-lyutvi-mestan-i-na-drugiya-vodach-shte-se-vzemat-i-kravni-probi.html", "text": "На мястото на инцидента е извършено тестване за употреба на алкохол и наркотични вещества, и на Лютви Местан и на водача на другия автомобил. И четирите теста са отрицателни. Това съобщи за  Агенция „Фокус“  говорителят на главния прокурор Румяна Арнаудова във връзка с тежкия пътен инцидент на пътя за пункта „Маказа“, при който загина 6-месечно бебе. „Лютви Местан е отведен за даване на кръвна проба в болницата в Кърджали. Там ще се вземе кръвна проба и от другия водач“, заяви тя. „Продължават следствените действия и тези по оглед на местопроизшествието. Първоначалните следствени действия са изключително важни, за да се вземе решение“, обясни говорителят на главния прокурор. „В следващите часове, след като приключат първоначалните следствени действия, огледа и разпитите на свидетели, прокуратурата ще вземе решение за следващите си действия“, обяви Румяна Арнаудова. „Мога да уверя, че прокуратурата ще приложи еднакъв аршин, както досега е реагирала, по отношение на сходни инциденти, при които по непредпазливост се причинява смърт“, подчерта тя. \r\nБиляна ИВАНОВА", "date": "2019.04.14", "title": "Прокурор Румяна Арнаудова: Отрицателни са тестовете за алкохол и наркотици на Лютви Местан и на другия водач, ще се вземат и кръвни проби"}
{"url": "http://www.focus-news.net/news/2019/04/14/2646523/zapochna-taynoto-glasuvane-za-podrezhdaneto-na-evrolistata-na-bsp.html", "text": "Започна тайното гласуване за подреждането на евролистата на БСП, предаде репортер на  Агенция \"Фокус\" . Членовете на Националния съвет ще трябва да изберат партийната квота в листата за предстоящите избори. Стана ясно, че до момента има 6 допълнителни предложения. Сред тях са Антон Кутев, Борислав Гуцанов, Сергей Станишев, Валери Жаблянов и други. Вече бяха утвърдени местата в гражданска квота. Сред тях са четвъртото място в лицето на началника на кабинета на президента Иво Христов и десетото място в лицето на Велизар Енчев и 17-ото за Емил Георгиев. От гражданска квота е и утвърдената на 17 март Елена Йончева за водач на евролистата на БСП.  \r\nДеница КИТАНОВА", "date": "2019.04.14", "title": "Започна тайното гласуване за подреждането на евролистата на БСП"}
{"url": "http://www.focus-news.net/news/2019/04/14/2646526/sport-gimnastichkata-katrin-taseva-specheli-srebaren-medal-na-buhalki-na-finala-na-sofia-world-cup.html", "text": "Гимнастичката Катрин Тасева спечели сребърен медал на бухалки на Световната купа по художествена гимнастика в София. Това съобщиха от Българската федерация художествена гимнастика на официалната си страница в социалната мрежа  „Фейсбук“ . Златото отиде при Линой Ашрам от Израел, а бронзът – при рускинята Александра Солдатова. Това е вторият сребърен медал за Тасева, след като по-рано спечели сребро и на топка. За гимнастичката предстои участие в последния финал в индивидуалното състезание – този на лента.", "date": "2019.04.14", "title": "Спорт: Гимнастичката Катрин Тасева спечели сребърен медал на бухалки на финала на SOFIA WORLD CUP"}
{"url": "http://www.focus-news.net/news/2019/04/14/2646529/pregled-na-mezhdunarodnite-novini-do-18-chasa-agentsiya-fokus.html", "text": "Кандидатът за президент и действащ държавен глава на Украйна Петро Порошенко заяви, че утре, 15 април, ще бъде в ефира на един от украинските телевизионни канали и там ще очаква опонента си Владимир Зеленски, за да проведат дебат. \r\nКакто предава кореспондент на  УНИАН , Порошенко е съобщил това пред журналистите в една от залите на стадион „Олимпийски“ в Киев. \r\n„Ако той не дойде днес... уважаеми Владимир Александрович (Зеленски), утре ме поканиха, както и вас, в ефира на ICTV в предаването „Свободно слово“, струва ми се, в 22:00 или 23:00 утре. Уважаеми Владимир Александрович, аз ще бъда там, вие също сте поканен. Не се страхувайте, дебатите не са страшни“, заяви той. \r\nПорошенко подчерта важността на провеждането на дебати, като „извънредно отговорно действие“. \r\n„Ако и утре не стане – ще ви поканя на дебати и в другиден“, каза още той. \r\n***  Британското правителство ще продължи преговорите с опозиционната Лейбъристка партия следващата седмица, за да намери път за излизане от задънената улица около Брекзит, съобщи високопоставен министър в неделя, предава  AFP . \r\nФактическият заместник на Тереза Мей Дейвид Лидингтън заяви, че Даунинг стрийт иска да направи преглед на напредъка, когато парламентът се върне от Великденския празник на 23 април. \r\n„Това, за което се договорихме, е програма от срещи през следващата седмица по конкретни теми, като министрите и министрите в сянка ще действат заедно“, каза той пред Би Би Си. \r\nТе ще обсъждат екологичните стандарти и правата на работниците след Брекзит, както и бъдещите отношения с ЕС в сферата на сигурността. \r\n„Тогава ще се надяваме да оценим къде се намираме, веднага щом парламента се върне от Великденската ваканция“, обясни Лидингтън. \r\n„Но не мисля, че този въпрос може да се проточи много дълго“, оцени той. \r\n„Франс прес“ припомня, че Тереза Мей бе принудена да помоли европейските лидери да отложат Бртекзит за втори път, от 12 април на 31 октомври. \r\nТя не успя да убеди депутатите да подкрепят споразумението за излизане, което договори с Брюксел, но също така не иска нейната страна да се разведе с ЕС без споразумение. \r\nТя все още се надява Брекзит да се случи навреме, за да се избегне участието на Великобритания в изборите за Европейски парламент на 23 май. \r\nМей се срещна с лидера на Лейбъристите Джереми Корбин на 3 април и оттогава бяха проведени по-нататъшни преговори на по-ниско ниво относно исканията на Работническата партия за близки бъдещи отношения с ЕС. \r\nЛидингтън каза, че трябва да има \"компромис и от двете страни\", добавяйки, че ако не може да бъде постигнато споразумение, правителството ще предложи редица варианти на Брекзит в парламента, който трябва да вземе окончателното решение. \r\n*** Президентът на Украйна Петро Порошенко завърши своето солово изявление пред журналистите в залата за пресконференции на стадион „Олимпийски“ в Киев. В определеното за дебата време – 14:14 часа – кандидатът за президент от партия „Слуга народа“ Владимир Зеленски не дойде, тъй като по-рано канеше Порошенко на среща на стадиона на 19 април и казваше, че не е съгласен на никакви дебати на 14 април, предава  ТАСС . \r\nПри пристигането си на стадиона, Порошенко още веднъж помоли Зеленски да дойде и заяви, че ще чака до 15:00 часа. Но все пак му се наложи да отговаря сам на въпросите на журналистите. \r\nРечта на Порошенко се излъчваше от сцена пред стадиона, където се събраха няколко хиляди негови поддръжници. След като разговаря с журналисти в отделна стая в стадиона, Порошенко излезе на сцената и пя с колеги украинската песен “ Ти ж мене підманула”. \r\nПо-късно всички бяха поканени на колективна снимка. Както каза Порошенко, „за Зеленски“. „Аз ви каня да отидете на стадиона. Сега всичко ще бъде организирано, ще има голяма снимка. Няма да му позволим [Зеленски] да избегне този дебат, няма да му позволим да се скрие“, каза президентът. \r\n***  Калифорнийската национална гвардия обяви, че няма да изпълни приетия в петък мандат на администрацията на президента Доналд Тръмп, с който се забранява на трансджендъри да служат в армията, пише електронното издание на вестник  Washington Examiner . \r\nГенерал-майор Матю Бийвърс, един от най-високопоставените служители на Калифорнийската Национална гвардия, заяви пред The Hill, че това, дали даден служител под него е транссексуален, не е определящо за способността му да изпълняват задълженията си. Той каза, че половата идентичност на индивида „е най-малката ни грижа“. \r\n„Всеки трансджендър войник или летец, който в момента служи в Калифорнийската Национална гвардия, ще остане в нашите редици“, заяви Бийвърс. „Освен това, ние няма да третираме нито един войник по-различно днес, отколкото вчера“. \r\nВоенният отбеляза, че военнослужещите трябва да бъдат оценявани по своите способности, постижения и заслуги, а не по своята полова идентичност, повтаряйки изявлението, което направи пред юридическата кимисия по-рано тази година. Той изтъкна изключенията и отказите, предвидени в новите политики, въведени от военните служители, като каза, че все още има „възможност да продължим да привличаме членове на транссексуалните служби, докато отговарят на изискванията за служба“. \r\n„Всеки, който желае и може да служи на държавата [и] нацията, трябва да има възможност да служи. Умът ми не може да побере факта, че бихме дискриминирали фундаментално определена категория хора въз основа на тяхната полова идентичност“, обясни Бийвърс. „Това би трябвало да бъде най-малкото от нашите притеснения“. \r\nПовече от 14 хиляди  трансджендъри ще получат позволение да продължат да служат във въоръжените сили, тъй като им бяха издадени диагнози за дисфория по полов признак, съобщава NPR (National public radio). \r\nБийвърс каза, че Калифорнийската Национална гвардия ще работи с военни служители, за да „привлече транссексуални лица в рамките на сегашната политика. Той добави още, че заедно с колегите си „ще проучи всяка възможност, за да гарантира, че трансексуалните, които искат да служат в Калифорнийската национална гвардия, ще получат възможността да го направят“. \r\nПрез януари Върховният съд постанови, че администрацията на Тръмп може да започне да прилага своята политика, ограничавайки много транссексуални хора от военна служби, докато съдебните спорове продължават през по-ниските инстанции. Съдът гласува 5 на 4 да предостави на Министерството на правосъдието искания за отлагане на постановленията на по-ниските съдилища, които блокират решението на администрацията на Тръмп да получи общонационален ефект. \r\n***  Белградската полиция, служители на посолството на САЩ в Сърбия, както и редица граждани се включиха в издирване на дъщерята на един от американските дипломати в западната ни съседка, изчезнала в петък след напускане на училищните занятия съобщава македонското електронно издание  \"Курир\" . \r\nШестнадесетгодишната Рейчъл притеснила родителите си, след като не се прибрала след занятията. Тя напуснала училището в петък в 16:30 часа и тръгнала към Баново Бърдо, където живеела със семейството си, но не се прибрала у дома. Обезпокоените родители сигнализирали в полицията, която реагирала незабавно и организирала издирване.  \r\nСпоред сръбските медии, в предния ден Рейчъл е имала свада с майка си, която й отнела мобилния телефон. Затова тя решила да спретне \"отмъщение\". Докато е траело издирването обаче, службите за сигурност са разглеждали всички възможни сценарии за изчезването й.  \r\nОколо 23:00 часа местно време полицията открила Рейчъл да се скита на една от улиците в Белград, момичето било ужасено, затова я завели в най-близкия полицейски участък и след това уведомили родителите й, че е намерена. \r\nПосолството благодари на всички граждани, участвали в търсенето на подрастващата. \r\n***  Президентът на Европейската Централна Банка (ЕЦБ) Марио Драги безпрецедентно се включи в дебата дали президентът Доналд Тръмп уронва независимостта на Федералния Резерв, пише  американската агенция Bloomberg . \r\nНа срещата на Международния Валутен Фонд (МВФ) във Вашингтон, Драги заяви пред репортери в събота, че е „твърде обезпокоен за независимостта на централните банки“ и особено в „най-важната юрисдикция в света”. \r\nИнтервенцията на Драги не е за подценяване, като се има предвид, че главите на централните банки обикновено не желаят да коментират политика или събития в други икономики. По-късно той бе забелязан в централата на МВФ с председателя на Валутния Резерв Джером Пауъл, който Тръмп често обвиняваше, че не прави достатъчно, за да засили американската икономиката. \r\nДо колко независими са централните банки от политическо влияние? Това бе ключова тема на разговорите при МВФ, които се случиха, в момент когато Тръмп търсеше да номинира двама политически лоялни привърженика към управителния съвет на Федералния резерв: бившия пица бизнесмен Херман Кейн и Стивън Мур, сътрудник на консервативната фондация „Херитидж“ .  \r\nПолитици от Турция до Индия също бяха обвинени в стремежа си да упражняват влияние върху икономистите, занимаващи се с паричната политика в интерес за стимулиране на търсенето. Рискът е инвеститорите да започнат да се съмняват в авторитета на органите за борбата с инфлацията, увеличаване на пазарните лихвени проценти и евентуално намаляване на икономическия растеж, към които се стремят правителствата. \r\n\"Ако централната банка не е независима, хората могат да помислят, че решенията за паричната политика следват политически съвети, а не обективната оценка на икономистите\", каза Драги. „Централните банки трябваше да бъдат оставени сами да избират най-добрия начин, по който да действат“ според мандатите си. \r\nСъщо така в събота, когато бе попитан на брифинг за кандидатите за Федералния резерв и натиска върху централните банки, управляващият директор на МВФ Кристин Лагард заяви, че за тези институции „независимостта им е служила добре в течение на времето“ и се надява да продължи да го прави“. \r\nУправителят на Южноафриканската резервна банка Лесета Кяняго и швейцарският президент на Националната банка Томас Джордан посочиха, че централните банки вече могат да бъдат поставяни под отговорност за целите, определени от законодателите. \r\n\"Колкото по-ясен е мандатът на Централната банка, толкова по-лесно е тя да се държи под отговорност\", заяви Кганяго. Йордания посочи, че \"независимостта на Централната банка е изключително важна\" и, че \"е убеден, че централните банки трябва да се придържат към относително тесен мандат. Тези две политики вървят ръка за ръка. \" \r\nУправителят на Банката на Канада Стивън Полоз заяви, че се очаква твърде много от централните банки, след като успешно победиха финансовата криза от 2008 г. и последвалата глобална рецесия. \r\n„Някак си стигнахме до момента, в който хората започнаха да мислят, че централните банки могат да направят почти всичко, което всъщност не е така“, каза Полоз във Вашингтон. \"Това е много несигурен бизнес.\" \r\nПопитан за Кайн в събота, министърът на финансите на САЩ Стивън Мнучин каза пред репортери, че „очаква Сената“ да оцени кандидата. Той отбеляза, че Тръмп знаел Кайн „твърде добре“ и, че Мур „има значителен принос“ за президентския план за данъкооблагане. \r\n***  Президентът на Египет Абдел Фатах ас Сиси се срещна с главнокомандващия на Либийската национална армия (ЛНА), която в момента провежда настъпателна операция срещу Триполи, Халифа Хафтар в Кайро, където двамата са обсъдили последните събития в Либия, предава  Reuters , като се позовава на съобщение от египетското президентство. \r\nВ изявлението не се привеждат повече подробности за срещата. \r\n***  Кремъл приветства абсолютно непримиримата позиция на Анкара за С-400 въпреки натиска на САЩ, заяви прессекретарят на руския президент Дмитрий Песков в интервю пред федерална телевизия, предава  РИА Новости . \r\n„Принципно, можем да преброим на пръстите на ръцете си страните, които могат да се държат суверенно и самостоятелно. И Турция, Русия влизат в тази категория. Осъществяваният натиск е безпрецедентен. Приветстваме позицията много твърдата и безапелационна позиция, която заема президента Ердоган“, заяви Песков. \r\nПо неговите думи, само такава линия на поведение ще позволи да се гради суверенен и свободен диалог. \r\nВ сряда Ердоган отбеляза, че руските системи за противовъздушна отбрана С-400 може да бъдат доставени в Турция през юли. Президентът подчерта още, че другите страни нямат право на глас по този въпрос. \r\n***  Бившият лидер на британската Консервативна партия Иън Дънкан Смит счита за реалистичен сценария, Тереза Мей да си подаде оставката от поста премиер на Обединеното кралство през май или юни, заяви той в неделя в ефира на телевизионния канал Sky News. \r\nСмит, който беше лидер на „Торите“ от 2001 до 2003 година, напомни за обещанията на Мей да се откаже от поста премиер, веднага щом парламента приеме споразумение за условията на излизането на страната от Европейския съюз, като отбеляза, че това може да се случи през май или юни. „Мисля, че тези срокове още са в сила“, заяви той, предава  ТАСС . \r\n„Мисля, че сега министър-председателя е длъжна да направи всичко по силите си за излизане (от ЕС) преди изборите за Европейски парламент, което след това ще й даде възможност да излезе (в оставка), изпълнявайки това, което обеща“, заяви Смит, като добави, че след реализацията на Брекзит и оставката на Мей, консерваторите ще „изберат нов лидер“ на партията. \r\nПо думите на бившия лидер на „Торите“, когато Великобритания не е излязла от ЕС на 29 март, както бе планирано първоначално, рейтингите на управляващата партия са започнали да падат. „Това изглеждаше като пълно нарушаване на обещанията, които дадохме и това е катастрофа за една политическа партия“, заключи Смит. \r\nВеликобритания трябваше да напусне ЕС на 29 март 2019 г., т.е. две години след подаването на писмено уведомление за оттегляне. Депутатите от Камарата на общините обаче отхвърлиха на три пъти проектоспоразумението за условията на Брекзит, което Мей постигна по време на разговорите с европейските лидери. Брюксел преди това предостави на Лондон т.нар. двойно отлагане на Brexit: до 12 април или 22 май. Първата дата предполагаше оттеглянето на Великобритания от ЕС без сключване на сделка, а втората, напротив, даде допълнително време за завършване на всички официални процедури за ратифициране на сделката, след като бъде приета от Камарата на общините. \r\nВ крайна сметка, Мей не успя да изведе процеса от политическата безизходица, след което тя изпрати на ЕС повторно искане за отсрочка на Брекзит. След резултатите от спешната среща на върха на ЕС на 11 април бе решено излизането на Великобритания да се отложи до 31 октомври. \r\n***  Внасянето на двупартиен проектозакон в Сената на САЩ от Боб Менендес (Демократ) и Марко Рубио (Републиканец), който включва разпоредбите на доклад за нарушенията на гръцкото въздушно пространство от Турция след 2017 година, както и вдигането на ембаргото за продажба на оръжие на Република Кипър, подчертава нивото на напрежението в настоящите отношения между Анкара и Вашингтон, пише електронното издание на  гръцкия консервативен ежедневник Protothema . \r\nПроектозаконът, наречен „Сигурността на Източното Средиземноморие и енергийното сътрудничество за 2019“ позволява на САЩ да окажат подкрепа по въпросите, свързани с отбраната и енергийната политика, на тристранния съюз между Гърция, Израел и Кипър в Източното Средиземноморие. Той включва клауза, която призовава държавния секретар Майк Помпео и Пентагона да представят списък на нарушенията на въздушното пространство на Гърция, извършени от турски самолети. \r\n„САЩ имат значителни интереси в националната сигурност в Източното Средиземноморие, които са подкрепени от силните и разширяващи се отношения с Гърция, Кипър и Израел. Сътрудничеството в областта на енергийната сигурност между тези страни през последните години отвори пътя към по-широко сътрудничество в регионалната сигурност, икономиката и енергетиката“, заяви сенатор Менендес. \r\n***  Трагичната история около излизането на Великобритания от Европейския съюз изведе председателя на Лейбъристката партия Джереми Корбин като електорален лидер. Ако днес в страната се проведат парламентарни избори, той има всички шансове да стане министър-председател, пише  британското консервативно издание The Telegraph . \r\nКакто пише вестникът, позовавайки се на резултати от социологическо проучване, проведено през първата декада на април от Electoral Calculus, в случай на провеждане на предсрочни избори, много представители на Консервативната партия ще се лишат от депутатските си мандати, включително бившият лидер на „Торите“ Йън Дънкън Смит, редица министри и депутати. \r\nСпоред резултатите от анкетата, в която са участвали повече от 8 500 души, Лейбъристката партия може да получи 296 места в Палатата на общините, а управляващата сега Консервативна партия – максимум 259. Отбелязва се, че ако получат подкрепата на Шотландската национална партия (SNP), лейбъристите могат да формират мнозинство в долната палата на британския парламент. \r\nЗапитаните от изданието експерти, свързват рязкото падане на рейтинга на управляващата партия с недоволството на избирателите на „Торите“ от забавянето и проблемите в процеса на излизане на Великобритания от Европейския съюз. Електоратът на консерваторите плавно изтича в полза на Партията на независимостта на Обединеното кралство (ЮКИП) или наскоро създадената партия Brexit, начело с бившия лидер на ЮКИП Найджъл Фараж. Властите на Саудитска Арабия подкрепиха военния преврат в Судан, предава  „Анадолската агенция“ . \r\nВ съобщението на официалната информационна агенция на кралството SPA се казва, че официален Рияд подкрепя действията на Преходния военен съвет на Судан и поддържа народа на тази африканска страна. \r\nСъгласно съобщението, кралят на Саудитска Арабия Салман бин Абдулазиз е наредил в Судан да бъде изпратена хуманитарна помощ, включително гориво, зърно и лекарства. \r\nМеждувременно, предишния ден, бяха обявени имената на осем члена на Преходния военен съвет на Судан - шест представители на въоръжените сили и по един представител на Министерството на вътрешните работи и разузнавателните служби. Всички се заклеха и поемат задълженията си. \r\nНа 11 април министърът на отбраната на Судан Авад бин Ауф обяви прехвърлянето на цялата власт в страната на Върховния военен съвет и задържането на президента Омар ал-Башир. \r\nГенералният щаб съобщи, че президентът Омар ал Башир е задържан. \r\nВ Судан е обявен двугодишен преходен период и е предвидено извънредно положение за период от 3 месеца. Министерството на отбраната на страната съобщи, че властта в Судан е в ръцете на Висшия военен съвет.", "date": "2019.04.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/04/14/2646525/unian-poroshenko-prizova-zelenski-na-debat-v-ponedelnik.html", "text": "Кандидатът за президент и действащ държавен глава на Украйна Петро Порошенко заяви, че утре, 15 април, ще бъде в ефира на един от украинските телевизионни канали и там ще очаква опонента си Владимир Зеленски, за да проведат дебат. \r\nКакто предава кореспондент на  УНИАН , Порошенко е съобщил това пред журналистите в една от залите на стадион „Олимпийски“ в Киев. \r\n„Ако той не дойде днес... уважаеми Владимир Александрович (Зеленски), утре ме поканиха, както и вас, в ефира на ICTV в предаването „Свободно слово“, струва ми се, в 22:00 или 23:00 утре. Уважаеми Владимир Александрович, аз ще бъда там, вие също сте поканен. Не се страхувайте, дебатите не са страшни“, заяви той. \r\nПорошенко подчерта важността на провеждането на дебати, като „извънредно отговорно действие“. \r\n„Ако и утре не стане – ще ви поканя на дебати и в другиден“, каза още той. \r\nПревод и редакция:", "date": "2019.04.14", "title": "УНИАН: Порошенко призова Зеленски на дебат в понеделник"}
{"url": "http://www.focus-news.net/news/2019/04/14/2646516/afp-tereza-mey-shte-prodalzhi-pregovorite-s-korbin-za-brekzit-idnata-sedmitsa.html", "text": "Британското правителство ще продължи преговорите с опозиционната Лейбъристка партия следващата седмица, за да намери път за излизане от задънената улица около Брекзит, съобщи високопоставен министър в неделя, предава  AFP . \r\nФактическият заместник на Тереза Мей Дейвид Лидингтън заяви, че Даунинг стрийт иска да направи преглед на напредъка, когато парламентът се върне от Великденския празник на 23 април. \r\n„Това, за което се договорихме, е програма от срещи през следващата седмица по конкретни теми, като министрите и министрите в сянка ще действат заедно“, каза той пред Би Би Си. \r\nТе ще обсъждат екологичните стандарти и правата на работниците след Брекзит, както и бъдещите отношения с ЕС в сферата на сигурността. \r\n„Тогава ще се надяваме да оценим къде се намираме, веднага щом парламента се върне от Великденската ваканция“, обясни Лидингтън. \r\n„Но не мисля, че този въпрос може да се проточи много дълго“, оцени той. \r\n„Франс прес“ припомня, че Тереза Мей бе принудена да помоли европейските лидери да отложат Бртекзит за втори път, от 12 април на 31 октомври. \r\nТя не успя да убеди депутатите да подкрепят споразумението за излизане, което договори с Брюксел, но също така не иска нейната страна да се разведе с ЕС без споразумение. \r\nТя все още се надява Брекзит да се случи навреме, за да се избегне участието на Великобритания в изборите за Европейски парламент на 23 май. \r\nМей се срещна с лидера на Лейбъристите Джереми Корбин на 3 април и оттогава бяха проведени по-нататъшни преговори на по-ниско ниво относно исканията на Работническата партия за близки бъдещи отношения с ЕС. \r\nЛидингтън каза, че трябва да има \"компромис и от двете страни\", добавяйки, че ако не може да бъде постигнато споразумение, правителството ще предложи редица варианти на Брекзит в парламента, който трябва да вземе окончателното решение. \r\nПревод и редакция:", "date": "2019.04.14", "title": "AFP: Тереза Мей ще продължи преговорите с Корбин за Брекзит идната седмица"}
{"url": "http://www.focus-news.net/news/2019/04/14/2646532/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-1-i-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 1“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция, Турция и Румъния трафикът е нормален на всички гранични контролно-пропускателни пунктове.", "date": "2019.04.14", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 1“ и „Дунав мост 2“"}
{"url": "http://www.focus-news.net/news/2019/04/14/2646528/dimitar-dimitrov-kamara-na-avtomobilnite-prevozvachi-nad-200-kamiona-sa-blokirani-na-turskiya-granichen-punkt-kapakule.html", "text": "Над 200 камиона са блокирани на турския граничен пункт „Капъкуле“. Това съобщи за  Агенция „Фокус“   изпълнителният директор на Камарата на автомобилните превозвачи Димитър Димитров. „Когато превозно средство стига до границата, то бива проверявано дали има налични плащания, които не е погасило в тяхната тол система за заплащане на автомагистрали, странични пътища, мостове и тунели. Когато някъде по системите излезе, че има задължения по регистрационния номер на тежкотоварния автомобил, той се задържа докато не се плати глобата“, обясни той. „Не знаем как ги изчисляват. Имаме случаи за около 60 - 66 турски лири изчисляват глоба и задължения на стойност 4800“, коментира Димитър Димитров и уточни, че турските власти не издават документ, на базата на който глобата може да се обжалва или оспорва. „Дават един лист, на който пише регистрационния номер и някакви лири съответно 20-30, колкото не са заплатени и отдолу глобата е в размер на хиляди лири“, поясни превозвачът. „Има случай с автобус с пътници, който е бил спрян докато не плати 6000 евро“, коментира той.  Димитров съобщи, че превозвачите са информирали Министерството на транспорта за ситуацията. „Свързахме се с колеги от министерството и те поеха ангажимент, че в понеделник да работят по въпроса. Разбрахме, че ще има среща с турския посланик в България, която по наша информация ще се проведе утре в Министерството на транспорта“, обяви той. „Нямаме нищо против, всяка държава има правото да си събира пътните такси. Със сигурност след като има некоректни хора, трябва да има някакъв вид глоба, но смятаме, че тези санкции са прекомерни и ненужни“, каза още Димитър Димитров.  \r\nТеодора ПАТРОНОВА", "date": "2019.04.14", "title": "Димитър Димитров, Камара на автомобилните превозвачи: Над 200 камиона са блокирани на турския граничен пункт „Капъкуле“"}
{"url": "http://www.focus-news.net/news/2019/04/14/2646531/ministar-ekaterina-zaharieva-obsadi-perspektivite-za-miren-politicheski-protses-v-stranite-ot-severna-afrika-s-predsedatelya-na-venetsianskata-komisiya-dzhani-bukikio.html", "text": "Вицепремиерът и министър на външните работи Екатерина Захариева обсъди перспективите за мирен политически процес в страните от Северна Африка, някои от тях преживели т.нар. Арабска пролет, с председателя на Венецианската комисия към Съвета на Европа Джани Букикио, който е на посещение в София. Това съобщиха от  Министерство на външните работи . „Арабската пролет се превърна в арабска зима за повечето от страните“, заяви Екатерина Захариева. По повод ескалацията на гражданския конфликт в Либия тя и Джани Букикио бяха единодушни, че трябва да бъде намерен мирен изход от ситуацията. „Либия е много важна за нас, защото е близо до Европа“, подчерта Екатерина Захариева. Европейският съюз и държавите-членки, включително България, призоваха всички страни в конфликта в Либия незабавно да спрат военните действия и да подновят политическия диалог, защото ескалацията на ситуацията около столицата Триполи застрашава цивилното население, включително мигранти, бежанци, и пречи на водения от ООН мирен процес. Джани Букикио разказа, че няколко пъти е бил в Триполи в опит Венецианската комисия да подпомогне Либия в написването на нова конституция, както и в сътрудничество с ЕК и ООН да подпомогне за написването на нов избирателен закон. „Ние сме готови да осигурим помощ, ако има възможност за сътрудничество“, заяви Букикио. \r\nЕкатерина Захариева изрази надежда за стабилизиране на ситуацията и в Алжир, където Венецианската комисия планира през есента на организира конгрес на конституционните съдилища. Тя подчерта, че Европейският съюз трябва да бъде по-активен на полето на външната политика, защото плаща висока политическа и икономическа цена за това, което се случва в Близкия изток, Северна Африка. „Европа трябва да бъде по-активна, ние сме икономически гигант, но политическо дете, защото е много трудно да вземем единно решение“, каза външният ни министър. \r\nПо повод състоянието на правосъдната реформа в България Екатерина Захариева подчерта усилията и напредъка на страната ни в тази посока. „Продължава работата по прилагането на някои от препоръките в независимия анализ на структурния и функционален модел на Прокуратурата“,  изтъкна вицепремиерът.  \r\nДжани Букикио оцени напредъка на България в правосъдната реформа и благодари лично за приноса на Екатерина Захариева като министър на правосъдието през 2015-2017 г. Именно по време на нейния мандат в София, през април 2016 г. ,беше организиран и Съвет на министрите на правосъдието от Съвета на Европа. \r\nВ срещата участва и Филип Димитров, съдия в Конституционния съд и представител на България във Венецианската комисия, както и главният секретар на КС Валентин Георгиев. \r\nВенецианска комисия – Европейска комисия за демокрация чрез право, е консултативен орган, създаден към Съвета на Европа. Основните сфери на работа на комисията са в областта на демократичните институции и фундаменталните права,  конституционното право, избори, референдуми, политически партии.  \r\nДжани Букикио е избран за председател на Венецианската комисия при създаването й през 2009 г. и от тогава е преизбиран на ръководния пост четири пъти. В България той е по покана на Конституционния съд. Утре ще бъде гост на тържественото открито заседание на Конституционния съд във Велико Търново, посветено на 140 г. от приемането на Търновската конституция.", "date": "2019.04.14", "title": "Министър Екатерина Захариева обсъди перспективите за мирен политически процес в страните от Северна Африка с председателя на Венецианската комисия Джани Букикио"}
{"url": "http://www.focus-news.net/news/2019/04/14/2646530/kardzhali-vremenno-e-zatrudneno-dvizhenieto-po-pat-i-5-kardzhali-kirkovo-pri-km-362-poradi-patnotransportno-proizshestvie.html", "text": "Временно е затруднено движението по път I-5 Кърджали - Кирково при км 362, поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.04.14", "title": "Кърджали: Временно е затруднено движението по път I-5 Кърджали - Кирково при км 362 поради пътнотранспортно произшествие"}
{"url": "http://www.focus-news.net/news/2019/04/14/2646534/sport-vladinova-ostana-chetvarta-taseva-zae-shestoto-myasto.html", "text": "Невяна Владинова се размина с много малко от бронзов медал на обръч от Световната купа по художествена гимнастика в София. Тя остана четвърта с оценка 20.000, а третото място бе заето от победителката в многобоя Александра Солдатова с 20.750 точки.  \r\nБронзовата медалистка в многобоя Катрин Тасева, се нареди шеста с оценка от 19.600 точки.  \r\nЗлатния медал на обръч заслужи Линой Ашрам (Израел), която получи 21.200 точки, а среброто отиде при рускинята Екатерина Селезньова, която получи 21.050 точки.", "date": "2019.04.14", "title": "Спорт: Владинова остана четвърта, Тасева зае шестото място"}
{"url": "http://www.focus-news.net/news/2019/04/14/2646537/kyustendil-namalyava-koefitsientat-na-ikonomicheska-aktivnost-sred-naselenieto-v-oblastta.html", "text": "Намалява коефициентът на икономическа активност сред населението в областта. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. включва всички заети и безработни лица. Самият коефициент включва всички заети лица на 15 и повече навършени години, които извършват работа дори за един час, за което получават работна заплата или друг доход. В този коефициент спадат и лицата които не работят, но имат работа, от която временно отсъстват поради болест, годишен отпуск, отпуск при раждане на дете, родителски отпуск, трудов спор и други. За 2018 година икономически активните лица на възраст 15 – 64 навършени години в област Кюстендил са 51.1 хил., или 70 % от населението на същата възраст. В сравнение с предходната година коефициентът на икономическа активностнамалява с 0.2 процентни пункта. Общият брой на заетите лица в областта e 50.7 хил., или 48.1% от населението на 15 и повече навършени години. Заетите лица на възраст 15 – 64 навършени години са 49.2 хиляди. По степен на образование коефициентът на заетост е най-висок при лицата с висше образование – 72.9%. При лицата със средно образование относителният дял на заетите е 51.3%. От заетите лица със средно образование, които са 33.3 хил., 17.3 хил. са с придобита степен на професионална квалификация. \r\nВенцеслав ИЛЧЕВ", "date": "2019.04.14", "title": "Кюстендил: Намалява коефициентът на икономическа активност сред населението в областта"}
{"url": "http://www.focus-news.net/news/2019/04/14/2646511/tass-zelenski-ne-se-yavi-na-debata-s-poroshenko-na-olimpiyskiya-stadion-v-kiev.html", "text": "Президентът на Украйна Петро Порошенко завърши своето солово изявление пред журналистите в залата за пресконференции на стадион „Олимпийски“ в Киев. В определеното за дебата време – 14:14 часа – кандидатът за президент от партия „Слуга народа“ Владимир Зеленски не дойде, тъй като по-рано канеше Порошенко на среща на стадиона на 19 април и казваше, че не е съгласен на никакви дебати на 14 април, предава  ТАСС . \r\nПри пристигането си на стадиона, Порошенко още веднъж помоли Зеленски да дойде и заяви, че ще чака до 15:00 часа. Но все пак му се наложи да отговаря сам на въпросите на журналистите. \r\nРечта на Порошенко се излъчваше от сцена пред стадиона, където се събраха няколко хиляди негови поддръжници. След като разговаря с журналисти в отделна стая в стадиона, Порошенко излезе на сцената и пя с колеги украинската песен “ Ти ж мене підманула”. \r\nПо-късно всички бяха поканени на колективна снимка. Както каза Порошенко, „за Зеленски“. „Аз ви каня да отидете на стадиона. Сега всичко ще бъде организирано, ще има голяма снимка. Няма да му позволим [Зеленски] да избегне този дебат, няма да му позволим да се скрие“, каза президентът. \r\nПревод и редакция:", "date": "2019.04.14", "title": "ТАСС: Зеленски не се яви на дебата с Порошенко на Олимпийския стадион в Киев"}
{"url": "http://www.focus-news.net/news/2019/04/14/2646538/mvnr-generalnoto-konsulstvo-v-odrin-gotovo-da-sadeystva-pri-oplakvaniya-vav-vrazka-s-novata-sistema-za-plashtaniya-na-gkpp-v-turtsiya.html", "text": "Генералното консулство в Одрин готово да съдейства при оплаквания във връзка с новата система за плащания на ГКПП в Турция. Това съобщиха от пресцентъра на  МВнР . По информация на генералното консулство на България в Одрин трафикът на леки и тежкотоварни автомобили през ГКПП Капъкуле на 14 и 13 април 2019 г.  е  в рамките на нормалното.  \r\n Във връзка с въведената на 11 април 2019 г. система за събиране на незаплатени толтакси или наложени глоби на чуждестранни шофьори на моторни превозни средства, може да се очаква че през следващите няколко дни ще има предпоставки за забавяне обработването на въпросните превозни средства. Това би могло да доведе до образуване на опашки от изчакващи преминаването през българо-турската граница. \r\nНововъведената система предвижда заплащане на ГКПП на Турция на излизане от страната на неплатените глоби и санкции. Те се заплащат  срещу издадени от турската страна квитанции с пълните задължения.  \r\n Във връзка със съобщения за завишавани от турската страна суми на неплатени глоби, Генералното консулство на България в Одрин към момента не е получавало оплаквания за такива случаи, но е готово да оказва съдействие на българските граждани и превозвачи и да извърши необходимата проверка по подаден сигнал. Необходимо е да се обърне внимание, че предявената за заплащане сума може да бъде обжалвана, но след като бъде платена.", "date": "2019.04.14", "title": "МВнР: Генералното консулство в Одрин готово да съдейства при оплаквания във връзка с новата система за плащания на ГКПП в Турция"}
{"url": "http://www.focus-news.net/news/2019/04/14/2646535/fond-za-strategicheska-kultura-rusiya-kosovskiyat-problem-ostava-glavnoto-prepyatstvie-po-patya-na-sarbiya-kam-nato-i-es.html", "text": "В началото на тази година на поредната среща на върха на НАТО бе прието решение за влизане на Северна Македония в Алианса. На Запад то предизвика фурор. Стигна се дотам, че премиерът на Гърция и неговия македонски колега Зоран Заев бяха издигнати за Нобелова награда за мир за 2019 година за успешното преодоляване на разногласията относно името на бившата югорепублика Македония, пише  руското електронно издание „Фонд за стратегическа култура“ в материал, представен без редакторска намеса. \r\nГенералният секретар на блока Йенс Столтенберг нарече документа, откриващ пътя на Македония към НАТО, исторически. При това той не скри, че задачата се свежда до пълното изтласкване на Русия и свеждането на влиянието на Москва на Балканите до минимум. След това ще дойде ред и на Сърбия. Трябва да се отбележи, че сръбският президент Александър Вучич отново демонстрира чудеса от дипломатическа гъвкавост и се присъедини към Столтенберг, приветствайки ратификацията на Преспанския договор. \r\nУсилията за включване на Сърбия в НАТО и ЕС започнаха с насилственото сваляне на президента Слободан Милошевич през 2000 г., в което участваха пряко западните разузнавателни служби. На власт в Белград последователно бяха поставяни ориентирани на Запад либерали, които, сменяйки едни други, решаваха поставените пред тях задачи. Един от първите съвместни проекти с НАТО стана унищожаването до 2003 година на 28 хиляди единици стрелково въоръжение и леко въоръжение, както и ликвидацията на 1,4 милиона снаряда и други боеприпаси в рамките на радикално съкращаване на националните въоръжени сили наред с практически пълния демонтаж на предприятията от военно-промишления комплекс (ВПК). \r\nНа 18 юли 2005 г. е подписано споразумение с НАТО за транзитно преминаване на войски от блока през територията на Сърбия с използване на летища, магистрали, железопътни линии и други обекти на транспортната инфраструктура, както и информационни и комуникационни системи. През февруари 2006 г. беше сформирана Групата за реформа на отбраната на Сърбия / НАТО, която да предоставя съвети и помощ на сръбските власти за реформата и модернизацията на сръбските въоръжени сили, а през декември тази година Белград се присъедини към програмата на НАТО \"Партньорство за мир\", В сръбската столица бе открито военното звено за връзка на НАТО. \r\nОт 2007 г. Сърбия участва активно в програмата на НАТО \"Наука за мир и сигурност\" (Science for Peace and Security), чиято официална цел е \"решаване на възникващи проблеми със сигурността и подкрепа на операциите под ръководството на НАТО, прогнозиране и предотвратяване на кризи\". През декември 2007 г. сръбският парламент прие решение за военния неутралитет на страната, но от 2008 г. насам започнаха активни мероприятия за реформиране на сръбската армия по отношение на подготовката й за членство в НАТО. \r\nПрез 2011 г. беше подписано споразумение за приемане от страна на Сърбия на кодификационната система на НАТО, като в същото време сръбският министър на отбраната и представителите на НАТО подписаха споразумение за информационна сигурност, според което специалните служби на блока получават пълен достъп до „чувствителна информация“. През същата година беше завършен и 5-годишният проект за преквалификация на бивши служители на сръбската армия, на който Международната организация по миграция (МОМ) се оказа странен изпълнител. През 2013 г. изследователският център на сръбските въоръжени сили по химични, биологични и радиологични елементи в град Крушевац бе преобразуван в „учебен и образователен партньорски център и напълно отвори дейността си за съюзници и партньори”. \r\nПрез януари 2015 г. беше подписан IPAP (Individual partnership action plan) - индивидуален партньорски план за действие, който предвижда по-нататъшно разширяване на сътрудничеството с НАТО във всички области на военната дейност. Месец по-късно парламента ратифицира споразумението с НАТО Status of Forces Agreement, в резултат на което войските на НАТО получиха правото не само свободно да преминават през сръбската територия, но и да получат от сръбските власти всичко, което Алиансът има нужда за транспорт, техническа помощ и доставки. Същевременно военнослужещите от НАТО получиха дипломатически имунитет и бяха освободени от отговорност в случай на щети и дори смърт на сръбски граждани. Александър Вучич, който тогава беше министър-председател, обясни, че НАТО е необходим на Сърбия като съюзник в \"защитата на сръбския народ в Косово\", а външният министър Ивица Дачич заяви, че отричането на сътрудничеството с НАТО е предателство за националните интереси на Сърбия. \r\nНа 12 февруари 2016 г. на извънредно заседание на сръбската скупщина, депутатите приеха Закон за ратифициране на споразумението за сътрудничество в областта на логистичната подкрепа между правителството на Република Сърбия и НАТО. „За“ него гласуваха 157 депутати, а един „срещу“. През същата година началникът на Генералния щаб на въоръжените сили на Сърбия Любиша Дикович подписа в Брюксел нота за присъединяването на Сърбия към бойната тактическа група „Хелброк“ (БТГ) на Европейския съюз, в която участват Гърция, Кипър, България, Румъния и Украйна. През ноември 2017 г. Александър Вучич и Йенс Столтенберг отново обсъдиха взаимодействието между Белград и НАТО. Генералният секретар на блока похвали сръбските власти за курса и отбеляза, че \"партньорството на съюза със Сърбия включва повече от 100 събития годишно\". \r\nЩо се отнася до ЕС, Сърбия кандидатства за членство в тази организация през 2006 г. и през 2012 г. официално получи статут на страна-кандидат. На 30 ноември 2009 г. Брюксел реши да отмени визите за сръбски граждани за пътувания в страни от ЕС (с изключение на Великобритания и Ирландия). През 2018 г. Европейската комисия обяви намерението си да ускори процеса на присъединяване на Сърбия към ЕС, но Белград ще трябва да сключи „правно обвързващо споразумение за нормализиране на отношенията с Косово“. \r\nПроблемът с Косово е основното препятствие за Сърбия по пътя към НАТО и ЕС и натискът на Запада да направи сръбското ръководство по-сговорчиво нараства. Във всички сръбски министерства чуждестранните експерти работят постоянно и с голяма власт. През 2015 г. Тони Блеър, един от вдъхновителите на бомбардировките от 1999 г., стана съветник на премиера А. Вучич. До октомври 2017 г. мисията на ЕС в Сърбия беше оглавена от Майкъл Дейвънпорт, който през 2010-2013 г. беше британски посланик в Белград и многократно правеше изявления, подобни на директиви. \r\nАнгло-саксонците постоянно казват, че Белград няма друг избор - Косово и Метохия са загубени, а Камарата на лордовете на Великобритания през миналия век прие резолюция, която одобрява отделянето на Войводина от Сърбия. Освен това през последните години се провежда активна работа по подготовката за отделянето на южните общини Прешево, Буяновац и Медведжа от Сърбия. \r\nИзползвайки подкрепата на Запада, Прищина, в нарушение на Резолюция 1244 на Съвета за сигурност на ООН, започна да създават собствена армия и да предприема реални стъпки към интеграция с Албания (друга държава-членка на НАТО). Косоварите стигнаха до там, че започнаха да отправят ултиматуми на Сърбия. Наскоро бяха направени десет искания, включително признаването от страна на Белград на документи, лицензи, баркодове за косовски продукти, косовски регистрационни номера и паспорти, т.е. приближаване на признаването от Сърбия на независимостта на „Република Косово“. \r\nСръбският управляващ елит, който е сътрудничил с НАТО в продължение на много години, все още се бои (и съвсем разумно), че няма да получи подкрепа от населението тук - сърбите в по-голямата си част имат лошо отношение към този блок и са много добре настроени към Русия. В този случай Западът има старо изпитано и изпитано средство - британският принцип на „разделяй и владей“, който в съвременните условия се превръща в политика на „контролиран хаос“. От декември 2018 г. всяка събота в Белград се провеждат антиправителствени демонстрации. Вече имаше сблъсъци с полицията, опит да се завземе телевизионно студио и блокада на президентската резиденция. Ситуацията може да изглежда парадоксална - президентът Вучич напълно устройва Запада (иначе той не би станал президент), но опозицията разчита и на западната помощ. Всичко е много просто - трябва да държите сръбското ръководство \"в добра форма\" и периодично да му напомняте в каква посока трябва да се движи; иначе обвинения в корупция, митинги, протести и др. \r\nЩо се отнася до Русия, тя се стреми да развива сътрудничеството със Сърбия във военната, икономическата и политическата сфера, като осигурява безкористна помощ. Така в рамките на военно-техническите връзки от 2016 г. безплатно са доставени 30 танка Т-72 и същият брой бронетранспортьори БРДМ-2. Сърбия също получи на символична цена 12 изтребителя МиГ-29, а през 2019 г. се очакват седем ударни хеликоптера Ми-35 и три транспортни хеликоптера Ми-17. \r\nЕдин от най-големите икономически проекти в последно време е продължаването на „Турски поток“ през Сърбия. На 17 януари, по време на посещението си в Белград, президентът Путин каза: \"Готови сме да инвестираме в инфраструктура в Сърбия, примерно около 1,4 млрд. долара, и започнахме да го правим“. \r\nБезспорно на преден план е продължаващата политическа подкрепа на Русия за Сърбия по такъв ключов въпрос за сърбите като Косово. Въпреки това, Руската Федерация в продължение на много години неуспешно се опитва да закрепи договора и да даде подходящ статут на Хуманитарния център на Министерството за извънредни ситуации в град Ниш. В същото време Русия не среща с разбиране по редица други въпроси. Например, миналия юни президентът Вучич заяви, че Сърбия не може официално да признае Крим за руснки, защото тогава, казва той, Белград ще трябва да се откаже от претенциите си за Косово, което сръбската нация не може да си позволи.  Ако направим това днес (да признаем Крим за руска територия), ще получим аналогия с Косово. Ще ни кажат, че по този принцип Косово е независимо и че ние повече нямаме право да се борим за него. Смятам, че всеки нормален човек, дори в Русия, а и във всяка друга страна, ще рабере това“. \r\nВ заключение, друг цитат от Вучич:  „Ако Русия има по-добър приятел, който при по-трудни условия запазва приятелството и любовта си към Русия и руския народ, кажете ми коя е тази страна е и къде се намира”. Тук обаче си спомняме думите на император Александър III: “В целия свят имаме само два верни съюзника - нашата армия и флот. Всички останали, при първа възможност, ще се обърнат срещу нас“. \r\nПревод и редакция:", "date": "2019.04.14", "title": "„Фонд за стратегическа култура“ (Русия): Косовският проблем остава главното препятствие по пътя на Сърбия към НАТО и ЕС"}
{"url": "http://www.focus-news.net/news/2019/04/14/2646539/predstoyashti-sabitiya-v-stranata-za-15-april-agentsiya-fokus.html", "text": "*** \r\nOт 17.00 часа в залата на Учредителното събрание президентът Румен Радев ще произнесе слово на изнесеното тържествено заседание на Конституционния съд на Република България. От 18.30 часа Румен Радев ще връчи почетен плакет „Св. св Кирил и Методий“ на Народно читалище „Надежда-1869“ по случай 150 години от създаването на културната институция.  \r\n*** \r\nОт 17.00 часа в музей „Възраждане и Учредително събрание“ председателят на Народното събрание Цвета Караянчева ще участва в  тържественото открито заседание на Конституционния съд, посветено на 140-ата годишнина от приемането на Търновската конституция.  \r\n*** \r\nОт 9.00 часа XVII състав на Специализирания наказателен съд ще гледа искането за отстраняване от длъжност на Милен П. и Стоянка С. \r\n*** \r\nОт 9.30 часа IІІ състав на Специализирания наказателен съд ще гледа делото за образуване и ръководене на организирана престъпна група срещу Георги Г., Цено Ф. и Борис Р.  \r\n*** \r\nОт 10.00 часа V състав на Специализирания наказателен съд ще заседава по делото срещу Петър С., Боян Т., Бисер И., Бранимир С. за образуване и ръководене на организирана престъпна група. \r\n*** \r\nОт 10.00 часа ХХ състав на Специализирания наказателен съд ще заседава по делото за престъпление по служба срещу Владислав И., Михаил З. и Светозар Л.  \r\n*** \r\nОт 10.00 часа в Американския център към Столична библиотека (пл. „Славейков\" 4А) ще бъде открита Национална конференция „Зависимият човек. Фактори на зависимостта“. \r\n*** \r\nОт 10.00 часа в Интер Експо Център започва Международното индустриално изложение MachTech&InnoTech Expo.  \r\n*** \r\nОт 10.30 часа XV състав на Специализирания наказателен съд ще гледа делото за участие в организирана престъпна група срещу Румен Р., Павел Ц. и Христо Й.  \r\n*** \r\nОт 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти. \r\n*** \r\nОт 11.30 часа 4 състав на Специализирания наказателен съд ще заседава по делото срещу Георги З., кумулиране на наказанията.  \r\n*** \r\nОт 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти. \r\n*** \r\nОт 11.45 часа І-20 състав на Софийски градски съд ще гледа делото срещу Столична община за мръсния въздух.  \r\n*** \r\nОт 12.00 часа 12 състав на Специализирания наказателен съд ще заседава по делото срещу Гриша Г., Данаил Г., Емилия Ст. и др., обвинени в образуване и ръководене на организирана престъпна група. \r\n*** \r\nОт 13.00 часа в централата на АБВ (улица „Врабча“ 23) ще се проведе пресконференция след заседание на ИБ на партията и Политическия съвет на КП „Коалиция за България“.  \r\n*** \r\nОт 13.00 часа 3 състав на Специализирания наказателен съд ще заседава по делото срещу Иван К. и Димитър Г., квалифицирани състави на изнудване.  \r\n*** \r\nОт 13.00 часа 5 състав на Специализирания наказателен съд ще заседава по делото срещу Стефан Г., Георги Г., Христо А. и др., обвинени в образуване и ръководене на организирана престъпна група.  \r\n*** \r\nОт 13.30 часа 1 състав на Специализирания наказателен съд ще заседава по делото срещу Иван Сл., Янко К., Николай Х. и др., обвинени в образуване и ръководене на организирана престъпна група.  \r\n*** \r\nОт 13.30 часа 17 състав на Специализирания наказателен съд ще заседава по делото срещу Михайло М., чл. 65 НПК – молба за изменение на мярка за неотклонение. \r\n*** \r\nОт 14.00 часа 13 състав на Специализирания наказателен съд ще заседава по делото срещу Живко Щ., чл. 65 НПК – молба за изменение на мярка за неотклонение. \r\n*** \r\nОт 16.00 часа 14 състав на Специализирания наказателен съд ще заседава по делото срещу Петър А., Красимир В. и др., обвинени в образуване и ръководене на организирана престъпна група.  \r\n*** \r\nВ Регионален исторически музей – София ще се проведе викторина с учениците на 101 СУ „Бачо Киро“ – София. \r\n*** \r\nОт 10.30 часа в областен информационен център – Благоевград ще се проведе пресконференция на която ще бъде представен националният онлайн конкурс за млади предприемачи на тема „Имам бизнес идея!“.  \r\n*** \r\nОт 12.00 часа в зала № 5 на общината кметът д-р Атанас Камбитов ще даде пресконференция по актуални теми, свързани с развитието на Благоевград.  \r\n*** \r\nОт 17.00 часа в храм „Света Богородица“ над 120 деца и ученици от Сливенска епархия ще бъдат наградени в конкурса за великденско яйце „Децата и вярата“. \r\n*** \r\nОт 19.30 часа в зала „Яворов“ ще се проведе концерт на Владимир Ампов – Графа.  \r\n*** \r\nОт 10.00 часа във ВТУ „Св. Св. Кирил и Методий“ започва научна конференция за Търновската конституция и сега действащия демократичен основен закон \r\n*** \r\nОт 14.00 часа в Народно читалище „Надежда - 1869“ ще бъде представена монографията на проф. д.и.н Милко Палангурски „Бащите на Търновската конституция“.  \r\n*** \r\nОт 15.00 часа в Народно читалище „Надежда - 1869“ ще бъде открита изложбата „Дневниците на Народното събрание“.  \r\n*** \r\nОт 16.00 часа в Музей „Възраждане и Учредително събрание“ ще бъде представена експозицията „Учредителите. Търново и българската държавност“.  \r\n*** \r\nОт 17.00 часа в Музей „Възраждане и Учредително събрание“ Конституционният съд на Република България ще проведе тържествено открито заседание, посветено на 140-ата годишнина от приемането на Търновската конституция. \r\n*** \r\nОт 18.00 часа в НЧ „Надежда“ започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“.  \r\n*** \r\nОт 10.00 часа в Зала 1 на Икономически университет – Варна ще се проведе тържествено честване по случай 140 г. Търновска конституция на тема: „140 години конституционни устои на държавата“. \r\n*** \r\nОт 10.00 часа в Технически университет – Варна ще бъде открит хакатон на тема „Подобри ежедневието си чрез технологии“. В състезанието могат да участват студенти от всички университети. \r\n*** \r\nОт 14.00 часа е зала „Пленарна“ на Общината ще бъде даден старт на ежегодната кампания „Открити дни на Местните комисии за борба срещу противообществените прояви на малолетните и непълнолетните“. В събитието ще вземат участие повече от 300 шестокласници от варненски училища, обществени възпитатели и  членове на комисии за борба с противообществените прояви на малолетни и непълнолетни.  \r\n*** \r\nОт 10.00 часа в заседателната зала на пл. \"Бдинци\" 2 ще се представи и постави началото на онлайн кампанията за млади предприемачи \"Имам бизнес идея!\". \r\n*** \r\nОт 9.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 10.30 часа в Художествена галерия – Добрич, Зала „Златото на Добруджа“, ще се проведе Работилница за въображение по проект „Големите майстори и малките художници в Художествена галерия – Добрич“. \r\n*** \r\nВ Художествена галерия – Добрич ще се проведе Великденска работилница за въображение с благотворителна кауза. \r\n*** \r\nОт 10.30 часа в офиса на Областен информационен център – Ловеч, Барокови къщи, ще се състои пресконференция, целяща да популяризира Националната кампания на Мрежата от ИЦ в страната – Онлайн конкурс за млади предприемачи – „Имам бизнес идея!“. \r\n*** \r\nОт 15.30 часа в Клуб „Миньор“ ще се проведе „Науката за човека“ – аудиовизуална поредица, епизод 3. \r\n*** \r\nОт 17.30 часа в Театрален салон „Георги Русев“ ще се състои честване на 65 години ДГ „Българче“ . \r\n*** \r\nОт 19.00 часа на сцената на читалище ,,Съгласие\" ще се състои премиерата на  спектакъла  ,,Чудото в теб\" на формациите от читалището. \r\n*** \r\nОт 10.00 часа в зала 2 Окръжният съд ще гледа делото срещу Огнемира К., обвинена за причиняване на имотна вреда за над 168 хил. лева.  \r\n*** \r\nОт 10.00 часа в залата на Областен информационен център /пл. „Централен“ 1, ет. 12/ ще се проведе пресконференция за стартиране на Национална кампания на Мрежата от ОИЦ за 2019г., част от инициативата на ЕК  „Европа в моя регион“ в Област Пловдив. \r\n*** \r\nОт 11.30 часа в зала 2 Окръжният съд ще заседава по делото срещу Димитър К., обвинен за причиняване на смърт по непредпазливост на пътя. \r\n*** \r\nОт 13.30 часа в зала 5 Окръжният съд ще гледа делото срещу Халина М.-П., обвинена в избягване на данъци в размер на над 469 хил. лева. \r\n*** \r\nОт 13.30 часа в зала 2 Окръжният съд ще заседава по делото срещу Златка Р. за причиняване на смърт по непредпазливост на пътя.  \r\n*** \r\nВ 11.00 часа пред блок № 5 в жк „Орел“ ще бъде даден стартът на санирането на блоковете № 5 и 6.    \r\n*** \r\nОт 15.00 часа в зала 308 на общината ще се проведе пресконференция във връзка с културния календар. \r\n*** \r\nОт 17.30 часа в зала „Европа“ на Доходното здание ще се проведе граждански диалог на тема образование, част от платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Милена Дамянова - председател на Комисията по образование и наука в 44-тото Народно събрание, народните представители от ГЕРБ - Русе, заместник – областният управител, както и кметът на община Русе Пламен Стоилов.  \r\n*** \r\nОт 9.30 часа в офиса на ПП ГЕРБ в Сливен на адрес: ул. „Цар Освободител“ № 17 общинските съветници от ПП ГЕРБ – Сливен Десислава Илиева и Димитър Митев ще проведат приемни за граждани.  \r\n*** \r\nОт 10.30 часа в залата на Областен информационен център - Смолян, \r\nбул. „България” №12, ще се проведе пресконференция за представяне \r\nна онлайн конкурс за млади предприемачи. \r\n*** \r\nОт 9.30 часа в местността „Карасиврия\" започва събарянето на незаконни постройки. \r\n*** \r\nОт 10.30 часа във филиала на библиотека „Родина“ - клуб „Августа Траяна“ ще се проведе литературно четене „Гражданските и интимните вълнения на Веселин Ханчев“. \r\n*** \r\nОт 11.30 часа в залата на ПГОХ „Райна Кнюгиня“, Стара Загора, Областен информационен център – Стара Загора организира среща за представяне на Националната кампания на Мрежата от Областни информационни центрове в страната и стартиращият онлайн конкурс за млади предприемачи: „Имам бизнес идея!“. \r\n*** \r\nОт 11.00 часа ще се състои официалното откриване на обект „Основен ремонт и внедряване на мерки за енергийна ефективност на Детска ясла №1 „Първи юни“. \r\n*** \r\nОт 10.00 до 16.00 часа Районен съд – Тутракан организира Ден на отворените врати под надслов: „140 години от приемането на Търновската конституция“.  \r\n*** \r\nОт  10.30 часа в конферентната зала на Арена Шумен ще се проведе пресконференция по повод предстоящия на 21 април Мач на звездите. \r\n*** \r\nОт 12.00 часа съдии от ШОС ще гостуват на ученици от ПГ по икономика, които ще представят своите презентации по повод денят на Конституцията.  \r\n*** \r\nОт  14.з0 часа в зала 203 на общината ще се проведе Консултативен съвет. \r\n*** \r\nОт 16.30 часа на ул. „Г. Раковски“ до подлеза ще се проведе 21-вото издание на Националния куклено-театрален фестивал „Михаил Лъкатник”.", "date": "2019.04.14", "title": "Предстоящи събития в страната за 15 април (Агенция „Фокус“)"}
{"url": "http://www.focus-news.net/news/2019/04/14/2646540/rt-te-ni-pomagat-rusiya-komentira-golemi-manevri-na-nato-v-cherno-more-dokato-provezhda-svoi-ucheniya-video.html", "text": "Севастопол. Русия проведе военноморски маневри в Черно море, докато няклолко страни-членки на НАТО събират своите кораби там за ученията „Морски щит 2019“ (Sea Shield 2019). Москва „благодари“ на блока иронично, за това, че са направили маневрите по истински, предава телевизия  RT . \r\nКораби от руския Черноморски флот (ЧФ) се обучаваха активно на фона на оглавяваните от Румъния учения на НАТО, които приключиха в събота, съобщиха от пресслужбата на флота. \r\n„Рутинното бойно учение се провежда на фона на „Морски щит 2019“ на военноморските сили на НАТО, което е добра помощ за ЧФ да усъвършенства уменията си в истинска бойна ситуация“, обясниха от Севастопол. \r\nПодобно на флотата, руската сухопътна армия също не стоя празна. Докато корабите на НАТО бяха активни в Черно море, руските екипажи на противокорабните ракетни брегови батареи „Бастион“ и „Бал“ също провеждаха учения. \r\nВ действие бе и руската авиация и стратегически бомбардировачи Ту-160 патрулираха Черно море заедно с изтребители Су-27. \r\nДокато военните звучаха сардонично, когато заявиха, че са „благодарни“ на НАТО за възможността за добра тренировка, руското външно министтерство бе доста по-сериозно относно съсредоточаването на кораби в Черноморския регион. Москва оценява действията на Алианса, като „недвусмислено отрицателни“ и ще реагира по подходящ начин, както заяви заместник-външният министър Александър Грушко. \r\n„Вярваме, че сигурността в региона ще бъде осигурена чрез сътрудничество между черноморските държави. Всички необходими механизми вече са налице“, подчерта той. , \r\nПревод и редакция:", "date": "2019.04.14", "title": "RT: „Те ни помагат“: Русия коментира големи маневри на НАТО в Черно море, докато провежда свои учения (ВИДЕО)"}
{"url": "http://www.focus-news.net/news/2019/04/14/2646543/nimh-utre-vremeto-shte-e-predimno-oblachno-maksimalnite-temperaturi-shte-sa-mezhdu-11-i-16.html", "text": "Утре времето ще е предимно облачно, максимални температури ще са между 11° и 16°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . \r\nПрез нощта облачността ще се задържи значителна и на места в източните и планинските райони ще превалява. Минималните температури ще са между 3° и 8°. Утре още преди обяд валежите в Източна България ще спрат, а през деня и облачността там временно ще се разкъса. Над останалата част от страната ще се задържи предимно облачно и на места, главно в Югозападна България ще има превалявания. Ще духа до умерен североизточен вятър. Максималните температури ще са между 11° и 16°. Атмосферното налягане ще се повиши и след обяд малко ще надвиши средното за месеца. \r\nНад Черноморието сутринта ще е облачно, все още на места със слаби валежи. До обяд валежите ще спрат и до края на деня ще има разкъсвания на облачността, на много  места до предимно слънчево. Ще духа до умерен северен вятър. Остава хладно с максимални температури между 10° и 13°. Температурата на морската вода е 11-12°. Вълнението на морето ще е 2-3 бала. \r\nНад планините отново ще е предимно облачно. Превалявания от дъжд ще има на места в масивите от Западна България, на височина над 1800 м ще са от сняг. Ще духа до умерен вятър от изток-североизток. Максималната температура на височина 1200 метра ще е около 6°, на 2000 метра – около 0°. \r\nВъв вторник и сряда незначителни превалявания ще има само на изолирани места. Ще има и временни разкъсвания и намаления на облачността, на повече места и по-продължителни първия ден. Вятърът ще се ориентира от северозапад. Сутрешните температури ще се понижат и на отделни места в Североизточна България и по високите полета при изясняване в нощните часове ще се образува слана. Дневните температури слабо ще се повишат. В четвъртък вероятността за валеж отново се повишава. Вятърът ще стане североизточен, в Източна България ще е умерен и температурите ще се понижат.", "date": "2019.04.14", "title": "НИМХ: Утре времето ще е предимно облачно, максималните температури ще са между 11° и 16°"}
{"url": "http://www.focus-news.net/news/2019/04/14/2646545/varna-rtsth-organizira-traditsionna-kampaniya-za-kravodaryavane-za-razpeti-petak-i-tsvetnitsa.html", "text": "Традиционна кампания за кръводаряване организират за Разпети петък от Районния център по трансфузионна хематология (РЦТХ). Това каза в интервю за  Радио „Фокус“ – Варна  директорът на Кръвния център д-р Жанина Йорданова. По думите й инициативата ще се проведе в храма „Св. Цар Борис“ в квартал „Аспарухово“. Преди това, навръх празника Цветница, Кръвният център ще проведе традиционната кампания за доброволно кръводаряване. Всеки, който желае да помогне може да отиде на място на 21 април в звеното в двора на Окръжна болница, между 9 и 16 часа. В кампанията отново ще се включат членове от Сдружението „Благотворителност и спорт“. По думите на д-р Йорданова в момента тече и кампания по доброволно кръводаряване с мобилни пунктове в различни средни и висши учебни заведения в града. \r\nДиана СТОЕВА", "date": "2019.04.14", "title": "Варна: РЦТХ организира традиционна кампания за кръводаряване за Разпети петък и Цветница"}
{"url": "http://www.focus-news.net/news/2019/04/14/2646541/api-vazstanoveno-e-dvizhenieto-po-patya-montana-vidin-v-rayona-na-grad-dimovo.html", "text": "Възстановено е движението по път I-1 Монтана - Видин в района на гр. Димово. Това съобщиха от пресцентъра на  АПИ . Трафикът при км 42 беше временно ограничен и пренасочен по обходен маршрут поради аварирал ТИР.", "date": "2019.04.14", "title": "АПИ: Възстановено е движението по пътя Монтана - Видин в района на град Димово"}
{"url": "http://www.focus-news.net/news/2019/04/14/2646533/sport-gimnastichkata-katrin-taseva-specheli-srebaren-medal-na-lenta-na-finala-na-sofia-world-cup.html", "text": "Гимнастичката Катрин Тасева спечели сребърен медал на лента на финала на SOFIA WORLD CUP. Това съобщиха от Българската федерация художествена гимнастика на официалната си страница в социалната мрежа  „Фейсбук“ . Златото грабна рускинята Александра Солдатова, а борнзът е за Линой Ашрам от Израел. Това е третият сребърен медал за Тасева на финала на SOFIA WORLD CUP, след като спечели сребро и на бухалки и топка.", "date": "2019.04.14", "title": "Спорт: Гимнастичката Катрин Тасева спечели сребърен медал на лента на финала на SOFIA WORLD CUP"}
{"url": "http://www.focus-news.net/news/2019/04/14/2646510/spetsializiranata-prokuraturata-poiska-po-20-godini-zatvor-za-trimata-podsadimi-po-deloto-ivancheva.html", "text": "Специализираната прокуратура поиска по 20 години лишаване от свобода за всеки от тримата подсъдими по делото „Иванчева”, предаде  БТВ . Днес започнаха пледоариите срещу отстранения кмет на район „Младост” Десислава Иванчева, заместничката ѝ Биляна Петрова и Петко Дюлгеров. И тримата са обвинени за получаване на подкуп. Това е средното наказание за престъпление, за което са обвинени. Според прокуратурата има смекчаващи вината обстоятелства и те са здравословното състояние на тримата, както и чистото им съдебно минало. Освен това обвинението иска забрана за Иванчева и Петрова да заемат обществени длъжности и глоба по 20 хил. лв. На влизане в съдебната сграда Иванчева и Петрова казаха, че се надяват да чуят справедливо съдебно решение, защото обвиненията срещу тях са основани на лъжи. И двете заявиха, че ще заведат дело лично срещу Иван Гешев, защото точно той е разпространявал тези лъжи. Възможно е да чуем решението с присъдите следващата седмица, точно в деня, в който Десислава Иванчева, Биляна Петрова и Петко Дюлгеров бяха задържани миналата година.", "date": "2019.04.14", "title": "Специализираната прокуратурата поиска по 20 години затвор за тримата подсъдими по делото „Иванчева”"}
{"url": "http://www.focus-news.net/news/2019/04/14/2646547/tass-kitay-i-yaponiya-se-dogovoriha-da-provezhdat-savmestno-v-sveta-politikata-na-targovska-liberalizatsiya.html", "text": "Участниците в петия китайско-японски икономически диалог на високо равнище се договориха в неделя да провеждат съвместно на международната арена политиката на либерализация в областта на търговско-икономическите отношения, заяви министърът на външните работи на Китай Ван И след края на срещата в Пекин, предава  ТАСС . \r\n„Стигнахме до разбирателство за това, че трябва да защитаваме многостранните механизми и форматите на свободната търговия с общи усилия“, цитира думите му сайта на китайското външнополитическо ведомство. „Китай и Япония ще продължат да съдействат за глобализацията и интеграционните процеси в региона и формирането на открита глобална икономика“. \r\nПо думите на министъра, представителите на двете страни имат намерение да координират по-активно едни с други позициите си, включително при работата по реформирането на Световната търговска организация (СТО). „Ще полагаме усилия за формирането на по-оптимална глобална система на икономическо управление, като постоянно създаваме нови условия за укрепването на свободната, открита, толерантна и подредена международна икономическа система“. \r\nПревод и редакция:", "date": "2019.04.14", "title": "ТАСС: Китай и Япония се договориха да провеждат съвместно в света политиката на търговска либерализация"}
{"url": "http://www.focus-news.net/news/2019/04/14/2646546/api-vazstanoveno-e-dvizhenieto-po-patya-kardzhali-kirkovo-pri-km-362.html", "text": "Възстановено е движението по път I-5 Кърджали - Кирково при км 362. Това съобщиха от пресцентъра на  Агенция „Пътна инфраструктура“ .", "date": "2019.04.14", "title": "АПИ: Възстановено е движението по пътя Кърджали - Кирково при км 362"}
{"url": "http://www.focus-news.net/news/2019/04/14/2646549/afp-v-rusiya-pochina-saprugata-na-slobodan-miloshevich.html", "text": "Вдовицата на покойния сръбски лидер Слободан Милошевич, често наричана „лейди Макбет на Балканите“, почина в Русия на 76-годишна възраст, съобщи семеен приятел пред  AFP  в неделя. \r\nМога да потвърдя, че за съжаление Мира Маркович почина“, Милутин Марконич, някога близък сътрудник на Милошевич и приятел на семейството, каза по телефона, без да дава подробности. \r\nМестните медии съобщиха, че Маркович е починала в московска болница. \r\nПрез 2003 г. Маркович, за която се знаеше, че оказва огромно влияние върху съпруга си, напусна Сърбия, където бе обвинена в злоупотреба с власт и заподозряна в контрабанда на цигари и политическо убийство. \r\nПрез 2008 г. Русия предостави на нея и на сина й Марко Милошевич политическо убежище, след като Сърбия издаде международна заповед за арест заради предполагаема контрабанда на цигари. \r\nСлободан Милошевич почина в килията на затвора през март 2006 г., докато срещу него течеше дело за геноцид, военни престъпления и престъпления срещу човечеството пред съда за военни престъпления на ООН за бивша Югославия в Хага за неговата ключова роля във войните през 90-те години, които разделиха Балканите на национални държави. \r\nПревод и редакция:", "date": "2019.04.14", "title": "AFP: В Русия почина съпругата на Слободан Милошевич"}
{"url": "http://www.focus-news.net/news/2019/04/14/2646548/pazardzhik-obshtina-panagyurishte-vavezhda-elektronen-priem-na-uchenitsite-v-parvi-klas-za-uchebnata-2019-2020-godina.html", "text": "Община Панагюрище въвежда електронен прием на учениците в първи клас, който влиза в сила за учебната 2019-2020 година, съобщи за  Радио „Фокус“ – Пазарджик  Радка Костуркова от общинската администрация. „Целта е с използването на съвременните технологии, да бъдат улеснени и по-добре информирани родителите и да бъде създадена по-ефективна организация на приема на децата в първи клас на територията на град Панагюрище. В началото на месец май предстои обучение от страна на доставчика на услугата, което ще бъде насочено към представители от общинска администрация и от местните училища. Новата система е съобразена с изкисванията на Наредба №10 за организация на дейностите в училищното образование на ресорното министерство. Продуктът е изграден от Публичен сайт за родители, Модул за училището и Модул Община. Внедряването на програмния продукт „Електронен прием в първи клас” ще осигури прозрачност на приема, единна база данни на децата, позволяваща извеждането на подробни и навременни регламентирани справки по приемите и осигуряващи възможност за своевременни качествени управленски решения“, обясни Костуркова. Тя допълни, че новата електронна услуга към гражданите на общината ще доведе до уеднаквяване процеса на приема във всички училища на общината и до по-добра информираност на гражданите чрез изграждане на публичен сайт за прием. \r\nВаня НИКОЛОВА", "date": "2019.04.14", "title": "Пазарджик: Община Панагюрище въвежда електронен прием на учениците в първи клас за учебната 2019-2020 година"}
{"url": "http://www.focus-news.net/news/2019/04/14/2646544/sport-balgarskiyat-ansambal-po-hudozhestvena-gimnastika-specheli-srebaren-medal-na-finala-na-sofia-world-cup.html", "text": "Българският ансамбъл по художествена гимнастика спечели сребърен медал на обръчи и бухалки на финала на SOFIA WORLD CUP. Това съобщиха от  Българската федерация по художествена гимнастика  на официалната си страница във „Фейсбук“.", "date": "2019.04.14", "title": "Спорт: Българският ансамбъл по художествена гимнастика спечели сребърен медал на финала на SOFIA WORLD CUP"}
{"url": "http://www.focus-news.net/news/2019/04/14/2646550/predstoyashti-mezhdunarodni-sabitiya-za-15-april-agentsiya-fokus.html", "text": "Отбелязват се 107 години от рождението на основателя на Северна Корея Ким Ир Сен, дядо на Ким Чен-ун \r\n***  Русия е домакин на министрите на външните работи на Армения и Азербайджан, които ще проведат преговори за Нагорно Карабах \r\n***  Германският канцлер Ангела Меркел се среща с Върховния комисар на ООН по бежанците Филипо Гранди  СС на ООН обсъжда Йемен \r\n***  Среща между европейския комисар по разширяването Йоханес Хан и президента на Косово Хашим Тачи \r\n***  Продължава настъплението на Либийската национална армия (ЛНА) срещу Триполи", "date": "2019.04.14", "title": "Предстоящи международни събития за 15 април (Агенция \"Фокус\")"}
{"url": "http://www.focus-news.net/news/2019/04/14/2646542/spas-garnevski-bsp-pravyat-opit-za-palzyasht-prevrat-s-ruska-pomosht-no-gerb-nyama-da-go-pozvoli.html", "text": "БСП правят опит за пълзящ преврат с руска помощ, но ГЕРБ няма да го позволи. Това заяви Спас Гърневски, народен представител от ПГ на ГЕРБ, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . Той коментира актуалните политически теми: Опитва ли се БСП да осъществи пълзящ преврат с руска помощ? \r\n„Добре дошъл и веднага да започнем с коментара на днешния ден. Най-малко две събития можем да откроим, едното е горещият пленум на БСП, който все още върви и в резюме новините са следните – Сергей Станишев беше направен опит от страна на Корнелия Нинова изобщо да не бъде в листата. Току що започна гласуването за неговото присъствие в листата, тайно гласуване, тоест вероятно вече се заражда и друг глас в БСП, освен на лидерката Корнелия Нинова и нейното обкръжение, Сергей Станишев е допуснат до листата. Започва тайното гласуване, тя искаше да има явно гласуване. Какъв е Вашият коментар?“, попита водещата Илиана Беновска. Спас Гърневски отговори, че това е типично за пребоядисаната Българска социалистическа партия. Той продължи, че за историята на БКП е било типично да се прекланят пред лидери, а в следващия момент да ги окачват на бесилката и да ги унищожават. В момента Сергей Станишев изживява нещо подобно.  \r\n„Но анализът трябва да отиде по-надълбоко, дотук Корнелия Нинова си разиграваше пионките както намери за добре. Днес за пръв път от нейното властване в БСП НС й се опъва. Какво означава това?“, попита водещата Илиана Беновска. Събеседникът й отговори, че в обществен план това е добре. Това показва, че и в БСП има хора, които искат по-демократично, а не еднолично управление на партията. „А не както еднолично придобиваш едно търговско дружество, разкостваш го, придобиваш му авоарите, а след това си „вода ненапита“. Добре е, че има такъв процес!“, продължи народният представител. Той заяви, че ако разсъждава егоистично би могъл да каже, че е по-добре Нинова да продължи да управлява партията по същия начин, защото това би довело по-бързо но нейното ликвидиране. След неминуемите загуби на БСП на европейските и на местните избори това би довело до прекратяване на течащия в момента у нас опит за пълзящ преврат. „Вие добре показахте конфигурацията, само не показахте той стои зад нея, трябваше да покажете портрета на ген. Решетников и да стане ясно, че в България недвусмислено тече опит за преврат срещу законно избраното правителство. И ако тук си поставим въпроса защо – ами то е пределно ясно, каквито и да са турбуленциите в управляващата коалиция, програмата се изпълнява великолепно. Спрямо 2014 г. доходите са скочили 3 пъти. БВП, на чиято база са разчетени и програмата, и финалните резултати, през 2021 г. са недвусмислени, вече 120 милиарда БВП, което значи през 2021 г. 800 лева минимална заплата, 1800 лева средна заплата. Виждате фискалният резерв расте, пада външният дълг, предпоставки за еврозоната. Тоест тогава, през 2021 г., ако всичко това стане, няма как ГЕРБ да не продължи със свои партньори да продължи да управлява, а БСП да отпадне от всякакви класации! Сега може това да стане и евроизборите се оказват възловата дата да стане този преврат!“, категоричен бе Гърневски.  \r\n„Добре, но нека да не забравяме, че тази атака срещу ГЕРБ беше много добре планирана, инспирирана и вероятно много добри профайлъри са работили, за да могат да намерят уязвимите места на всички лица от висок ранг, които влязоха в обръщение в тази кампания. Един от „сивите кардинали“ ще го нарека на тази кампания и персоналният „сив кардинал“ на президента Радев Иво Христов днес неочаквано „пролази“ на 4-то място в листата на БСП. Вашият коментар какъв е?“, попита водещата Илиана Беновска. Спас Гърневски отговори, че ако се върнем малко по-назад трябва да кажем, че през последните дни в Тетевенския Балкан са се събрали бивши ченгета, за да умуват как да се осъществи този преврат, за който е станало дума по-рано в разговора. Първият удар е бил срещу втория човек в ГЕРБ Цветан Цветанов. „Извинете, но очевидно много не са се мъчили, защото надали са го накарали насила да замени апартаментите си с новата придобивка!“, отбеляза водещата. Събеседникът й отговори, че това е друга тема и трябва да се види как работи имотният пазар в България. „Аз неслучайно казах, че са работили добри профайлъри, те са изследвали кой къде е податлив и са го подмамили със съответното нещо!“, уточни водещата. Гостът й отговори, че това ще го покажат проверките. Той продължи, че е бил направен опит за отстраняването на председателя на КП КОНПИ Пламен Георгиев, а Корнелия Нинова е влязла на КСНС с готов вариант на нов антикорупционен закон, който веднага е бил вкаран в дневния ред от президента. Тоест прави се опит да бъде спрян действащият от една година антикорупционен закон, който е ударил доста олигарси, всички до един свързани с бившата комунистическа номенклатура и ДС. \r\n„Но днес настъпи новата явна крачка на колаборацията между Нинова и Радев, това с неговия съветник е видимата част, но ние все още не виждаме невидимата, кои са поръчителите, кой дърпа конците. Тук са и български служители на бившата държавна сигурност, подсъдими олигарси, неудовлетворени от това, че не са на масата, както са били по времето на Костов и по времето на БСП!“, коментира водещата и пусна изказването на Иво Христов преди днешното заседание на НС на БСП, който каза: „Успехът на мандата на Румен Радев е най-важната национална кауза, тъй като президентът е основният контрапункт срещу пълзящата автокрация на държавата, а БСП е единствената опозиция. Нормално е да приема, благодаря ви!“. \r\nСпас Гърневски заяви, че това изказване за пореден път доказва, че Корнелия Нинова и президентът на БСП Румен Радев са едно цяло. Целта е да се пратят колкото се може повече „троянски коне“ в Европа, които да обслужват руските интереси. Той припомни каква недвусмислена атака тече в някои от балканските страни по руска линия. „И виждате как точно тези лица, които имат и външен, и български произход, се опитват да омаловажат силно придобитото влияние на Борисов на Балканите и по отношение на балканската политика до степен да го лишат от това влияние!“, коментира водещата Илиана Беновска. Гостът й отговори, че целта на тези сили е да ликвидират Борисов и те са го заявявали и в парламента. „Но искам да попитам и това, което зададох в коментара си като въпрос. Знакови политици – Борисов, споменавате го непрекъснато, нека да добавим Ахмед Доган, знаков политик, Сергей Станишев, добавям и Каракачанов, който израсна доста, въпреки противоречията в тази коалиция. Тези четирима български мъже ще позволят ли на Радев и Нинова да завлекат България по надолнището на кризите, непрекъснатите избори, а даже се говори и за бъдещи репресии и арести към тях? Тези четирима политици – Борисов, Доган, Станишев, Каракачанов – имат ли сила и воля да удържат тази вълна на желание от страна на Радев и Нинова да завладеят България?“, попита водещата Илиана Беновска. Спас Гърневски отговори, че има известни резерви към част от изброените от водещата политици и подчерта: „Аз вярвам на тези, с които работя, вървя и съм тръгнал да работя, когато ме поканиха, какво ще направят и затова съм зад гърба им. Аз вярвам, че ПП ГЕРБ с нейните партньори, другите могат да дадат знаци за това, няма да позволят тази година да бъде извършен този преврат, ще пречупят гръбнака на амбициите на проруските, направо да ги нарека „мекерета“ в България, да отклонят България от европейския й път! Това ще стане още на тези избори напролет!“. Той добави, че очаква да започнат катаклизми в БСП след загубата им на евроизборите. \r\nВодещата пусна  изказването на Борисов от представянето на платформата на ГЕРБ за евроизборите:   \r\n„Сега разбирам защо нашите опоненти се опитват да ни вкарат в компроматна война. На практика, а и днес като им видях листата, имат само един човек, който нещо разбира от европейска работа, нещо може би. И го казвам, защото и аз самият навремето бях склонен да я поставим за отговарящ за европредседателството – г-жа Златева. Оттам нататък е – шпиони, държавна сигурност, шпионин, държавна сигурност! И понеже знам, че особено нашите колеги от СДС веднага ще заподозрят Русия, искам да ви кажа, че съм убеден, че дори те нямат нищо общо с тази листа. И не за друго, а защото и те толкова пъти бяха излъгани, че ще се случи нещо и по проекта „Белене“, и по „Южен поток“, и т.н., толкова пъти бяха излъгани, че надали им вярват. Истината е, че някой иска да им се предложи, но не е наша работа да ги коментираме. Тези избори стават важни не заради властта или колко души ще вкараме в ЕП. Стават важни, защото действително много „троянски коне“ ще влязат в ЕП и това е видно. Тук правя една скоба, бях сигурен и да се обзаложа за Иво Христов, че ще е в листата, защото ги гледах с Корнелия Нинова как се гледат онзи ден и защото изведнъж бе направен този КСНС в нищото с никаква цел, освен да се говори нещо по темата. Видях ги, след това някои ме опровергаха, защото той стоял зад нея и нямало как да се види, все едно 3 часа поне малко не се обръща човек или стои като истукан. Така че и това е обяснимо. По всяка една тема показахте компетентност и няма шанс по нито една тема някой да ви надбори или да излезе по-добре подготвен!“.  \r\n„Виждате, че Борисов говори за ДС, а отхвърля Вашата теза и даже казва, че не е само Русия, колегите от СДС ще бъдат леко засегнати, но не е Русия!“, отбеляза водещата Илиана Беновска. Спас Гърневски отговори, че думите на премиера съвпадат 90% със собствените му думи. Той подчерта, че е изчел всичко по темата за руските апетити към България и може да каже, че са верни думите на Захари Стоянов, че „всяко добро за България е нож в сърцето на Русия“. Тоест всичко добро, което предстои на България като пълноправен член на ЕС е рана в сърцето на Русия. Миналото му в СДС. „Но Вашата прогноза каква е, Вие отдавна сте в политиката, даже сега трябва да сте удовлетворен, защото Вашата бивша партия СДС сега е партньор на евроизборите с ГЕРБ или още членувате в СДС?“, попита водещата Илиана Беновска. Спас Гърневски отговори, че е бил изключен от СДС по времето на Надежда Михайлова, защото е заявил, че СДС се превръща в търговско дружество, което до 5 години ще изчезне. „И СДС изчезна. Но аз нося в сърцето си СДС и романтиката от първите години и всичко онова, което беше като надежда. И бях един от най-щастливите, наблягам на думата „щастлив“, когато само преди броени дни беше подписано споразумението СДС и ГЕРБ да бъдат заедно на тези избори!“, заяви Спас Гърневски. Той продължи, че винаги е бил против разбиването на СДС, впоследствие е подкрепял „Синята коалиция“. Народният представител заяви своята убеденост, че СДС и ГЕРБ трябва да бъдат истинските десни партии в България и да бъдат във формата ЕНП.  \r\nПодаръците. Спас Гърневски подари две книги с посвещението „Към предаването с респект, към водещата с уважение, а на нейните точни въпроси писмени отговори нося“ и „Когато вместо отговори на тежки въпроси Ви отвръщат с гримаси, с политическа мимика, за малко балсам в душите Ви нося една малка книжка с пловдивска лирика“. Водещата прочете стиха от книгата „Пред любовта ни като пред икона, осъзнали, че настъпва краят коленичим молитвено за сбогом и молитвата ни праща в ада“. Тя отбеляза, че това звучи в унисон с днешния ден за БСП. Беновска подари на своя гост здрава българска червена ябълка и книгата с интервюто й с Ахмед Доган, отбелязвайки, че гостът й може би има резерви към почетния лидер на ДПС. Събеседникът й заяви, че не казвал, че Доган не е голям политик, но личното му мнение за делата му в българската демокрация противоречат на разбирането за много добро. „Но не може да отречете кардинално, че етническият мир все пак дължим на него. Спас Гърневски отговори, че това е единственото, което го кара да изпитва уважение към Доган, с което завърши участието си в обзорното политическо предаване „Беновска пита“ по „Канал 3“ и „Радио К2“ на 14-ти април 2019 година.", "date": "2019.04.14", "title": "Спас Гърневски: БСП правят опит за пълзящ преврат с руска помощ, но ГЕРБ няма да го позволи"}
{"url": "http://www.focus-news.net/news/2019/04/14/2646551/plovdiv-sluzhitelite-na-generalnoto-konsulstvo-na-turtsiya-i-na-rayonnata-administratsiya-na-severen-shte-chistyat-zaedno-nereglamentirano-smetishte-do-arman-mahala.html", "text": "Генералният консул на Република Турция в града Хюсеин Ергани беше гост на кмета на район „Северен“ инж. Ральо Ралев, съобщиха за  Радио „Фокус“- Пловдив  от  кметството . Това е първата официална визита на дипломата в пловдивския район. Ралев запозна госта с географските, социокултурните и икономическите особености на района, като постави акцент върху динамичното разрастване на северната индустриална зона на Пловдив. \r\nПо време на разговора се зароди идеята за организиране на съвместна акция между Генералното консулство и районната администрация за почистване на зоната около нерегламентираното сметище в близост до „Арман махала”. Съвместно сътрудничество за организиране и честване на културни празници в района също бе обсъдено по време на  разговора между инж. Ральо Ралев и Хюсеин Ергани.", "date": "2019.04.14", "title": "Пловдив: Служителите на Генералното консулство на Турция и на районната администрация на „Северен“ ще чистят заедно нерегламентирано сметище до „Арман махала\""}
{"url": "http://www.focus-news.net/news/2019/04/14/2646554/plovdiv-provede-se-40-to-zasedanie-na-regionalniya-savet-za-razvitie-na-yuzhen-tsentralen-rayon.html", "text": "Проведе се 40-то заседание на Регионалния съвет за развитие на Южен централен район. Това съобщиха за Радио  „Фокус“- Пловдив  от  Областната администрация . На заседанието, което се председателства от областния управител на Пловдив Здравко Димитров, присъстваха заместник -министърът на културата Румен Димитров, представители на министерства, областните управители на областите от Южен централен район, директорът на ОДМВР – Пловдив старши комисар Атанас Илков, кметове и представители на общините от района, представители на синдикални и браншови организации, на висшите учебни заведения, на организациите за управление на туристическите райони „Тракия“, „Родопи“ и „Долината на розите“, на Държавна агенция „Безопасност на движението по пътищата“, както и представители на НПО. \r\nНа заседанието бяха представени и подложени на гласуване Стратегията за интегриран и устойчив туризъм на област Пловдив 2019-2025; Проектът „REGIONS 4FOOD“ – „Регионални стратегии за храни“. Бяха разгледани и методическите указания за изготвяне на интегрираните общински планове за развитие през следващия програмен период 2021-2027 и ангажиментите на новата Държавна агенция „Безопасност на движението по пътищата“, които бяха представени от Малина Крумова, председател на Държавна агенция „Безопасност на движението по пътищата“. \r\nЗаместник-министърът на културата Румен Димитров обсъди с областния управител на Пловдив и провеждането на съвместна работна среща, на която ще бъдат поканени за участие представители на читалищата и държавните културни институти в областта, които да зададат интересуващите ги въпроси и да получат компетентни отговори от страна на експерти в Министерство на културата.", "date": "2019.04.14", "title": "Пловдив: Проведе се 40-то заседание на Регионалния съвет за развитие на Южен централен район"}
{"url": "http://www.focus-news.net/news/2019/04/14/2646553/the-jerusalem-post-spored-pompeo-izyavleniyata-na-netanyahu-za-aneksirane-na-chast-ot-zapadniya-bryag-nyama-da-povliyayat-na-mirniya-plan-na-tramp.html", "text": "Според държавния секретар на САЩ Майк Помпео изявленията на израелския премиер Бенямин Нетаняху за възможна анексия на част от Западния бряг няма да повлияят негативно върху плановете за мир на американския президент Доналд Тръмп, пише вестник  The Jerusalem Post . \r\n\"Мисля, че политическата визия, която ще предложим, ще представлява значителна промяна в модела, използван досега\", подчерта Помпео в отговор на въпрос на CNN относно това дали държавният секретар смята, че обещанието на Нетаняху за анексиране на Западния бряг може да окаже влияние върху стремежа към мир. \r\n\"Имали сме много идеи в продължение на последните 40 години; но те не донесоха мир между израелците и палестинците. Нашата мисия е да предложим визия за бъдещето. В крайна сметка, израелците и палестинците ще трябва да решат този проблем\", допълни първият дипломат на Вашингтон. \r\nВ реч от последните дни преди изборите в Израел, Нетаняху заяви, че ще обмисли анексирането на части от Западния бряг след гласуването. Досега Белият запазваше мълчание по този въпрос. \r\nПомпео не предостави нови подробности за мирния план на Тръмп, но увери, че политическата визия за мир на администрацията е \"различна\" и \"уникална\", и че ще бъде визия, \"която се опитва да преформулира един трудно решим проблем, с който много от администрациите на Вашингтон са се борили, но също и правителствата на Израел\". \r\n\"Надяваме се, че можем да се придвижим към по-добро. Всеки иска този конфликт да бъде разрешен. Искаме по-добър живот без този конфликт за израелците, както и по-добър живот за палестинския народ - и за двата народа на Западния бряг и в Газа”. \r\nМиналата седмица Помпео отказа да се произнесе по решението на двете държави за израелско-палестинския конфликт. По време на заседанието на комисията по външна политика на Сената миналата сряда по повод бюджета за 2020 г., Помпео изрази надежда, че бъдещият мирен план ще създаде необходимите условия, в които израелците и палестинците ще могат да решат конфликта. Никаква друга конкретна информация не бе предоставена по въпроса.", "date": "2019.04.14", "title": "Тhe Jerusalem Post: Според Помпео изявленията на Нетаняху за анексиране на част от Западния бряг няма да повлияят на мирния план на Тръмп"}
{"url": "http://www.focus-news.net/news/2019/04/14/2646555/vidin-mladezhi-ot-gerb-se-sreshtnaha-s-kmeta-na-obshtinata-ognyan-tsenkov.html", "text": "Представители на младежката структура на ГЕРБ се срещнаха с кмета на община Видин Огнян Ценков, съобщиха за  Радио „Фокус“ – Видин   от Областния съвет на ГЕРБ. Младите хора представиха свои предложения и идеи по различни направления – образование, култура, околна среда. „Радвам се, че имам възможност в приемния си ден да разговарям с активни и ентусиазирани млади хора, които желаят да участват в процеса на взимане на решения за развитието на Видин. Винаги ми е приятно да се срещам и да се вслушвам в гласа на младите хора“, каза кметът на Видин Огнян Ценков. \r\nСред темите на разговора бе благоустрояването на града с участието на гражданското общество. Младежки зони за развлечения и спорт, оформяне на кътове за отдих, противопоствяне на проявите на вандализъм и бъдещи инициативи дискутираха по време на срещата представителите на МГЕРБ и кметът Огнян Ценков. Ценков подчерта, че взаимодействието между младите хора и местната власт е от изключително значение за реализирането на младежки политики и бъдещето развитие на Видин. Огнян Ценков бе категоричен, че с радост ще подкрепи всички младежки организации в общината, които искат да участват в обществения живот. \r\n„Това е нашият град! Убедени сме, че ние можем да го направим още по – красив и привлекателен. Младите хора сме тези, които чрез свежи идеи и различен поглед можем да променим нагласи, трупани с години, да се справим с проблемите и да привлечем повече наши връстници в тези дейности“, казаха от МГЕРБ – Видин. \r\nМладежите получиха подкрепата на кмета Огнян Ценков за реализирането на няколко свои предложения. „За трета поредна година ще украсим с цветни чадъри алеята в парк „Рова“, ще се включим и в пролетното почистване, организирано от  общината. В края на месец април ще засадим 250 рози в Крайдунавския парк, за да обновим Розариума край замъка „Баба Вида“, споделиха младите хора.", "date": "2019.04.14", "title": "Видин: Младежи от ГЕРБ се срещнаха с кмета на общината Огнян Ценков"}
{"url": "http://www.focus-news.net/news/2019/04/14/2646556/ekspert-rusiyasrednata-klasa-v-sasht-i-drugite-razviti-strani-namalyava.html", "text": "В пика на силата си през 1985 година общият доход на средната класа е четири пъти по-голям от този на най-богатата група от населението. Три десетилетия по-късно той е намалял до по-малко от три пъти повече. В този промеждутък доходите на средната класа се увеличаваха бавно, а стойността на жилищата, образованието и медицинското обслужване нарастваха много по-бързо. В резултат дълговете на домaкинствата, отнасящи се към средната класа, нарастваха, а сигурността на тази група от населението падаше. Едновременно с това възникваха все повече препятствия на пътя на младежите, стремящи се да влязат в средната класа, пише електронното издание на руското списание  „Експерт“  в материал, представен без редакторска намеса. \r\nРазбира се, средната класа е под натиск от години. Ситуацията е най-сложна след финансовата криза. Авторите на изследването съветват, за да се облекчи натиска върху средната класа, да се намалят данъците на работниците със средна работна заплата и загубените средства да се прехвърлят на техните колеги с по-високи заплати; също така да се направят опити да се забави растежа на цените на жилищата, образованието и медицинските грижи. \r\nОрганизацията за икономическо сътрудничество и развитие (ОИСР) класифицира домакинствата от средната класа с доходи в диапазона от 75 до 200% от средното. Данните се различават значително в различните страни. В САЩ например хората с годишен доход от 23 400 до 62 400 долара се класифицират като средна класа. \r\nПрез последните 30 години делът на средната класа в населението на страните-членки на ОИСР е намалял от 64 на 61%. Най-голям е спадът в САЩ, Германия, Израел, Канада, Финландия и Швеция. \r\nВъзстановяването на средната класа в развитите страни също „куца”. По-рано до 70% от 20-годишните са попадали в средната класа, но сега делът на младите хора, известни като милениъли, е спаднал до 60%. \r\nВ Япония, например, както се казва в изследването, помощник-директор на малка издателска компания, за да влезе в средната класа, трябва да има някои важни технически умения, както и да заработва странично. \r\nДялът на средната класа в САЩ и Израел сега варира около 50%, а в северните страни и в редица други европейски страни е 70%. Сравнително ниският дял на средната класа в САЩ се дължи на високия среден доход. \r\nАвторите обясняват загубите на средната класа с „ужасните“ темпове на нарастване на доходите в сравнение с богатата прослойка от населението. В същото време, редица стоки и услуги, определящи равнището на живот на средната гласа, се увеличаваха много по-бързо. Това се отнася особено за стойността на жилищата, за които в момента отиват до една трета от приходите на средната класа. За сравнение: през 1995 година този дял е една четвърт. \r\nТенденцията е добре изразена в Германия. След 2012 г. жилищата под наем в най-големите германски градове се увеличиха драматично: в Берлин с почти 70%, а в Мюнхен например с 43%. Реалните заплати за същите шест години са се увеличили с 8,4%. \r\nРязко нарастналия наем на жилищята стои на пътя на още един способ за попадане в редиците на средната класа – малкия бизнес. По думите на берлинчанина Марио Ломбардо, от момента на откриването на неговата компания с магазин за ръчно произведени парфюми и ароматизирани свещи наемът му се е удвоил, а данъците съставят повече от 40% от доходите. Не е изненадващо, че според данните на изследването, всяко пето (20%) домакинство харчи повече, отколкото заработва, т.е., живее в дълг. \r\nПревод и редакция:", "date": "2019.04.14", "title": "„Експерт“ (Русия):Средната класа в САЩ и другите развити страни намалява"}
{"url": "http://www.focus-news.net/news/2019/04/14/2646574/varna-414-domakinstva-v-oblastta-shte-badat-vklyucheni-v-izsledvane-na-nsi-za-izpolzvane-na-informatsionni-tehnologii.html", "text": "414 домакинства в областта ще бъдат включени на случаен принцип в анкетни наблюдения на статистиката на информационното общество – „Изследване за използването на информационни и комуникационни технологии (ИКТ) в домакинствата и от лицата“ и „Изследване за използването на информационни и комуникационни технологии (ИКТ) и е-търговията в предприятията“. Това съобщават от  Териториалното статистическо бюро . В проучването, което ще се проведе в периода април-юни ще бъдат включени домакинства от 8 града – Варна, Аксаково, Белослав, Девня, Долни Чифлик, Дългопол, Провадия и Суворово и 10 села – Белоградец, Въглен, Голица, Гроздьово, Казашко, Равна, Страшимирово, Тополи, Цонево и Юнак. Наблюдението ще се осъществи от анкетьори, които са специално обучени за провеждане на персонални интервюта. При посещенията си в домакинствата те ще се легитимират със служебни карти. Обект на изследването са домакинствата и лицата в тях на възраст между 16 и 74 навършени години. По данни от проучването, проведено сред домакинствата през 2018 г. от отдел „Статистически изследвания – Варна“, 76.6% от домакинствата в област Варна имат достъп до интернет в домовете си, като е отбелязан ръст от 5.4 процентни пункта спрямо предходната година. Областта е на трето място в страната по този показател и над средната стойност за страната, която е 72.1%. За периода 2010 – 2018 г. се наблюдава ръст от 48.5 процентни пункта на домакинствата в областта с достъп до глобалната мрежа. Предприятията от област Варна, които са включени в наблюдението за използване на ИКТ в предприятията са от различни икономически сектори – преработваща промишленост, строителство, търговия, ремонт на автомобили и мотоциклети, транспорт, хотелиерство и ресторантьорство, административни и спомагателни дейности и други. Респондентите имат възможност сами да определят начина, по който да подадат необходимата информация – онлайн или на хартиен носител, чрез анкетиране на място. Целта на двете наблюдения е да бъде осигурена международно съпоставима информация за развитието и напредъка на информационното общество сред населението и бизнеса по различни показатели: достъп до интернет, използване на информационни и комуникационни технологии, електронна търговия, електронно правителство и други.", "date": "2019.04.14", "title": "Варна: 414 домакинства в областта ще бъдат включени в изследване на НСИ за използване на информационни технологии"}
{"url": "http://www.focus-news.net/news/2019/04/14/2646557/plovdiv-97-godishniyat-veteran-ot-vtorata-svetovna-voyna-boris-garnev-se-vklyuchi-v-protesta-sreshtu-zastroyavaneto-v-parka-v-kv-karshiyaka.html", "text": "Към протестиращите срещу застрояването на парка в квартал „Кършияка“ се включи и ветеранът от Втората световна война 97-годишният Борис Гърнев, предаде репортер на  Радио „Фокус“- Пловдив . Подполковникът от запаса се радва на добро здраве и живее на метри от спорния парк, където през 90-те години на 19 век са били построени първите казарми на 9-ти пехотен пловдивски полк. Борис Гърнев участва в Първата и Втората фаза на войната срещу Германия като артилерийски наблюдател в състава на 11-ти дивизионен артилерийски полк. Сражава се на територията на Македония и Унгария. Награден е с орден „За храброст“.   \r\n„Живея тук от 55 години“, каза с развълнуван глас дядо Борис пред протестиращите и пред омбудсмана Мая Манолова, която дойде да ги подкрепи днес. „Преди да дойда тук бях орач, оставих остена, взех пушката и воювах в състава на 9-ти пехотен полк, бихме се и победихме“, заяви Борис Гърнев. Преди да даде думата на Борис Гърнев, Стойчо Андреев от Инициативния комитет на протестиращите обяви, че гражданите предлагат паметника на Борис Дрангов, който сега се намира в градинката на хотел „Санкт Петербург“, да бъде върнат в парка, където му е мястото. „Защото по тези алеи е вървял славният командир Борис Дрангов“, подчерта Андреев. Борис Гърнев предложи до паметника да бъде изградена и чешмичка, която да бъде стопанисвана от близките до парка детска градина и училище. Стойчо Андреев добави, че протестиращите от квартала няма да позволят да бъде разрушавана единствената останала сграда от 9-ти пехотен полк – бункерите. „Няма да позволим да бъде разрушавана военната история на България, категорични сме“, подчерта Андреев. Някои от присъстващите предложиха в бункера да бъде направен музей на полка, \"защото те го заслужават\".  \r\nБорис Гърнев остана с протестиращите докрая и поздрави хората за всички усилия, които полагат, за да запазят историята на полка. В групата в защита на парка в социалната мрежа се срещат и мисли на полк. Дрангов като \"Животът не се мери по дължина, а по съдържание\".  \r\nЦветана ТОНЧЕВА", "date": "2019.04.14", "title": "Пловдив: 97-годишният ветеран от Втората световна война Борис Гърнев се включи в протеста срещу застрояването в парка в кв. „Кършияка“"}
{"url": "http://www.focus-news.net/news/2019/04/14/2646576/", "text": "Управляващата в Турция Партия на справедливостта и развитието (ПСР) е готова да направи „извънредно обжалване“ пред Върховния избирателен съвет на страната за резултатите от град Истанбул, заяви заместник-председателят на ПСР Али Ихсан Явуз в неделя, цитиран от електронното издание на турския вестник  Yeni Safak . \r\n„Ние казахме, че ще поискаме„ повторно провеждане  на изборите в Истанбул, като използваме правото си на извънредно обжалване “. Нашата подготовка е в най-голяма степен завършена. Ще предадем нашата петиция на турския Върховен избирателен съвет много скоро ”, пише Явуз в публикация в социалната мрежа „Туитър“. \r\nМилиони турски гласоподаватели гласуваха на 31 март на местните избори, за да изберат кметовете на Турция, членовете на общинските съвети, мухтарите (чиновниците от кварталите) и членовете на съветите на старейшените за следващите пет години. \r\nСпоред неофициални резултати в истанбулската кметска надпревара, преди повторното преброяване, Екрем Имамоглу, кандидатът на основната опозиционна Републиканска народна партия (РНП), води с 48,79% от гласовете, пред кандидата на управляващите Бинъли Йълдъръм с 48,51%. \r\nПрезидентът Ердоган каза в понеделник, че местните избори бяха помрачени от \"организираната престъпност\" в избирателните секции в Истанбул, което повишава възможността за повторно гласуване в града с около 15 милиона жители.  Юлиян Марков", "date": "2019.04.14", "title": "Yeni Safak: Управляващата партия ще обжалва изборните резултати от Истанбул"}
{"url": "http://www.focus-news.net/news/2019/04/14/2646577/yordan-spasov-zemedelska-kooperatsiya-v-kv-kirkovo-veliki-preslav-sushata-pri-nas-prodalzhava-veche-osmi-mesets.html", "text": "Сушата при нас продължава вече осми месец, от август миналата година,  почти нямаме дъжд със стопанско значение. Това каза пред  Радио „Фокус“- Шумен  Йордан Спасов, председател на земеделската кооперация в кв. Кирково на Велики Преслав. Той посочи, че падналите дъждове през последните две денонощия са от порядъка на 2,5 до 6 л/кв. м и също нямат стопанско значение. Есенниците са засети в агротехническите срокове, но едва към ноември падналите в района дъждове от 20-30 л/кв. м са провокирали поникването им. „Към 10-15 януари, когато имаше затопляне от 12-15 градуса, тогава всички засети есенници излязоха на повърхността“, каза Спасов. По думите му, вече много остро се чувства липсата на влага. „С  растежа на есенните посеви се повишава и тяхната нужда от влага, първите листа започнаха вече да жълтеят. Прогнозата в следващите дни е благоприятна, за валежи от 10-15 л/кв.м. Ако се сбъдне ще спасим положението, но ако няма валежи реколтата от есенници отива на провал“, каза още Спасов. Въпреки засушаването в кооперацията  извършват сеитби на пролетни култури. Вече има заети 300 дка с грах, 2700 дка със слънчоглед. В ход е сеитбата на царевица. „ Ще разчитаме на времето, в срокове сеем пролетниците, но е сухо и семената стоят, както са положени в пръста. Като няма влага, няма да поникнат“, каза Спасов. По думите му, до 50 см. в почвения слой няма никаква влага. „В квартала имаме две чешми, по- възрастните  хора не помнят да са пресъхвали, а сега и двете са сухи. Много голямо затруднение срещаме за събирането на вода, за да можем да вкарваме хербициди след сеитбата на пролетните култури. Предстои да вкарваме хербициди при есенниците, може и да се наложи фунгициди, защото се появиха петна от житна пиявица. Необичайно е за такъв ранен период да има развитие на житна пиявица“, коментира още Йордан Спасов. \r\nИвелина ИВАНОВА", "date": "2019.04.14", "title": "Йордан Спасов, земеделска кооперация в кв. \"Кирково\"- Велики Преслав: Сушата при нас продължава вече осми месец"}
{"url": "http://www.focus-news.net/news/2019/04/14/2646578/tass-huan-guaydo-nareche-prisastvieto-na-kubinski-i-ruski-voenni-vav-venetsuela-interventsiya.html", "text": "Руската и кубинската армия се намират  на територията на Венецуела незаконно, тъй като тяхното пристигане не е одобрено от парламента на републиката. Това изявление направи лидерът на венецуелската опозиция Хуан Гуайдо в интервю за опозиционния вестник Clarin, цитиран от  TACC . \r\n\"Във Венецуела вече има незаконна военна намеса, каквато е  руската и кубинската, за която Мадуро даде разрешение. Но само парламентът може да позволи чужда намеса или пристигането на военни части \", каза той. \r\nСпоред Гуайдо опозицията \"никога не е обмисляла военния вариант\" за разрешаване на кризата във Венецуела. \"Само Мадуро обмисля възможността за военна интервенция, когато говори с  Башар Асад и обещава да превърне страната във втора Сирия и когато открива редовни полети между Техеран и Каракас\", заяви опозиционерът. \r\nВ края на март вестник El Comercio съобщи, че самолети Ан-124 и Ил-62 с руски военни и 35 тона товари са пристигнали на 23 март на летището в Каракас. Председателят на Конституционната асамблея на Венецуела Диосдадо Кабело потвърди пристигането в страната на два самолета от Руската федерация. \r\nСпоред официалния представител на Министерството на външните работи на Руската федерация Мария Захарова, специалисти от Русия са пристигнали във Венецуела в строго съответствие с конституцията на републиката. Както подчерта Захарова, \"присъствието на руски специалисти във Венецуела се регулира от споразумение между правителството на Руската федерация и правителството на Венецуела за военно-техническо сътрудничество, подписано през май 2001 г. и своевременно преминало необходимите процедури за ратификация и в двете държави.\"  Юлиян Марков", "date": "2019.04.14", "title": "ТАСС: Хуан Гуайдо нарече присъствието на кубински и руски военни във Венецуела „интервенция“"}
{"url": "http://www.focus-news.net/news/2019/04/14/2646580/varna-uchenitsi-shte-razkazvat-rodovite-si-istorii-v-konkurs.html", "text": "Македонското културно-просветно дружество „Гоце Делчев“ организира конкурс за разказ на тема „Моята родова история“ за ученици в две възрастови категории:  VI – VIII и IX – XII клас. Това съобщават от  Македонското дружество . Няма ограничения за размера и стила на разказа, в който ще пишат младежите. Те ще бъдат оценявани от жури с председател доц. д-р Слави Славов от Института за исторически изследвания към БАН. Във всяка от категориите ще бъде излъчен победител и ще бъдат раздадени предметни награди. Най-добрите родови разкази ще бъдат обявени по време на семинар „България и Македония – културно-историческо наследство“, който ще се проведе на 4 май от 10.30 ч в залата на Македонски дом. Ще бъдат връчени предметни награди в двете възрастови категории.  Срокът за изпращане на разказите е 2 май на електронния адрес на МКПД „Гоце Делчев“ – mkpd.goce.delchev@abv.bg, придружени от информация за трите имена, възраст, училище и телефони за контакт на ученика и на родителя/настойника.", "date": "2019.04.14", "title": "Варна: Ученици ще разказват родовите си истории в конкурс"}
{"url": "http://www.focus-news.net/news/2019/04/14/2646582/afp-raketi-izstrelyani-ot-dzhihadisti-sa-ubili-11-dushi-v-siriyskiya-grad-alepo.html", "text": "Ракети, изстреляни от джихадисти в неделя, убиха най-малко 11 души в сирийския град Алепо, съобщи сирийската държавна агенция SANAцитирана от  AFP . \r\nАлепо се намира в северната част на страната до Идлиб, провинция, доминирана от ислямисти, най-вече от групировката „Хаят Тахрир ал-Шам“(ХТШ), които обстрелват периодично града, след като през 2016 година правителството си възвърна контрола върху него, коментира агенцията. \r\nSANA заяви, че ракетите, изстреляни от \"терористични групи\", са убили 11 \"мъченици\" и са ранили 11 цивилни в кварталите на Алепо, използвайки терминологията, ползвана от  джихадистите и бунтовниците. \r\nСирийската обсерватория за човешки права, базирана във Великобритания, заяви, че ракетите са били изстреляни от джихадистки групи, най-вероятно от ХТШ.  Юлиян Марков", "date": "2019.04.14", "title": "AFP: Ракети, изстреляни от джихадисти са убили 11 души в сирийския град Алепо"}
{"url": "http://www.focus-news.net/news/2019/04/14/2646552/plenumat-na-bsp-provezhda-balotazh-za-vtoroto-i-tretoto-myasto-v-evrolistata.html", "text": "Пленумът на БСП провежда балотаж за второто и третото място в евролистата, предаде репортер на  Агенция \"Фокус\" . Балотажът за второто място е между народния представител Петър Витанов и Цветелина Пенкова. Този от двамата, който получи повече гласове, ще заеме второто място, а следващият- третото. Четвъртото място вече е утвърдено, в листата влиза началникът на кабинета на президента Иво Христов. Балотаж има и между президента на ПЕС Сергей Станишев и Иван Кръстев за петото място. Получилият по-малко гласове от двамата ще бъде на шестото място.  \r\nДеница КИТАНОВА", "date": "2019.04.14", "title": "Пленумът на БСП провежда балотаж за второто и третото място в евролистата"}
{"url": "http://www.focus-news.net/news/2019/04/14/2646583/kyustendil-za-poredna-godina-shte-se-provede-tvorcheskoto-predizvikatelstvo-ikar.html", "text": "За поредна година ще се проведе творческото предизвикателство „ИКАР”. Това съобщи за  Радио „Фокус” – Кюстендил  Бойко Малинов, директор на Обединен детски комплекс. По думите му инициативата е част от традиционното авиошоу „Осогово” в рамките на което ще се състои демонстрация на любителски ракети, самолети и планери. Събитието е насрочено за 20 април от 9.30 часа на стадион „Осогово”. „Целта е да провокираме детското творчество и участие на ученици в традиционното авиошоу – демонстрация на любителски самолети, ракети, и други летателни апарати „Осогово”, провеждано по повод Международния ден на авиацията и космонавтиката”, каза Бойко Малинов. Инициативата е за ученици от 8 до 18 години, които обичат да конструират и мечтаят да полетят на своите летателни апарати. \r\nВенцеслав ИЛЧЕВ", "date": "2019.04.14", "title": "Кюстендил: За поредна година ще се проведе творческото предизвикателство „ИКАР”"}
{"url": "http://www.focus-news.net/news/2019/04/14/2646536/afp-ot-tripoli-zayaviha-che-sa-svalili-samolet-na-lna.html", "text": "Международно признатото правителство на Либия, известно като Правителството на националното съгласие (ПНС), заявиха, че са свалили самолет, принадлежащ на Либийската национална армия (ЛНА), оглавявана от генерал Халифа Хафтар, южно от столицата в неделя, съобщава  AFP . \r\n„Самолет от Либийската армия свали вражески летателен апарат, който се приготвяше да нанесе удари по района на Уади ал Араби“, заяви говорителят на ПНС Мохамед Гнуну пред „Франс прес“ \r\nПревод и редакция:", "date": "2019.04.14", "title": "AFP: От Триполи заявиха, че са свалили самолет на ЛНА"}
{"url": "http://www.focus-news.net/news/2019/04/14/2646585/sport-livarpul-pobedi-chelsi-s-20.html", "text": "Футбол:  Ливърпул победи Челси с 2:0 в мач от 34-ия кръг на английската „Премиер“ лига. Головете за „Мърсисайдци“ отбелязаха Садио Мане и Мохамед Салах в 51-та и 53-ата минута.  След победата Ливърпул заема първото място във временното класиране с 85 точки, като заедно с втория Манчестър Сити са си осигурили участие в груповата фаза   на Шампионската лига. Челси заема четвъртото място с 66 точки, една по-малко от третия Тотнъм, който има и мач по-малко и с две повече от петия Манчестър Юнайтед, който също има един мач по-малко.", "date": "2019.04.14", "title": "Спорт: Ливърпул победи Челси с 2:0"}
{"url": "http://www.focus-news.net/news/2019/04/14/2646575/sergey-stanishev-pes-vodeshtoto-za-men-e-bsp-da-se-yavi-sas-silna-viziya-za-balgariya-koyato-da-e-uvazhavana-v-edinna-evropa.html", "text": "Водещото за мен е БСП да се яви със силна „Визия за България“, която да е уважавана и социална в единна Европа. Това каза пред журналисти президентът на ПЕС Сергей Станишев след Пленума на БСП, предаде репортер на  Агенция „Фокус“ . Той посочи, че каквото зависи от него, то ще бъде направено, за да има силна и убедителна кампания. Станишев заяви, че кампанията на БСП за евровота трябва да има ясен европейски и социалистически профил. „Всеки ден ГЕРБ създава проблеми, скандали и напрежение. Ние трябва да сме актуални с позицията и с това, което се случва, а се занимаваме със себе си\", коментира лидерът на ПЕС. „Моята цел и стремеж беше партията да бъде единна, да бъде амбициозна за постигане на изборна победа“, изтъкна той. „Всичко това, на което бяхме свидетели днес, един много напрегнат Пленум, можеше да бъде избегнато“, посочи Станишев. „Искам да благодаря от сърце и искрено на всички тези организации, които ме номинираха и ми дадоха доверие, както и на всички хора в Националния съвет, които застанаха зад мен. Това е изключителна чест“, подчерта Сергей Станишев.   \r\nДеница КИТАНОВА", "date": "2019.04.14", "title": "Сергей Станишев, ПЕС: Водещото за мен е БСП да се яви със силна „Визия за България“, която да е уважавана в единна Европа"}
{"url": "http://www.focus-news.net/news/2019/04/14/2646579/korneliya-ninova-bsp-ottuk-natatak-otgovornostta-za-rezultatite-e-na-natsionalniya-savet.html", "text": "След девет часа дебати, избрахме своята листа за европейските избори.  Надявам се, че с това опровергаваме чужди и наши твърдения, че сме диктаторска и еднолична, вождистка  партия. Националният съвет взе своето решение. Това каза лидерът на БСП Корнелия Нинова след като левицата утвърди листата си за европейските избори, съобщиха от пресцентъра на  БСП . „Ние можем да победим на тези избори и съм сигурна, че ще го направим“, заяви тя. „Предложих пред вас листа от името на Изпълнителното бюро. Националният съвет реши друго. Няколко пъти, на последните заседания на Националния съвет, другари очакват от мен  да кажа, че поемам отговорността за тази листа и за тези избори“, посочи Нинова. „Щях да я нося с оставка, ако загубим. Това важеше до днес, до решението на Националния съвет, което уважавам. Оттук нататък- за резултатите от изборите носи отговорност Националният съвет. Пожелавам ви успех и съм сигурна в победата“, каза още Корнелия Нинова.", "date": "2019.04.14", "title": "Корнелия Нинова, БСП: Оттук нататък отговорността за резултатите е на Националния съвет"}
{"url": "http://www.focus-news.net/news/2019/04/14/2646589/tass-voenniyat-savet-na-sudan-obyavi-za-ostavkata-na-ministara-na-otbranata.html", "text": "Министърът на отбраната на Судан Авад бин Ауф беше освободен с решение на Преходния военен съвет на Судан. Това беше обявено в неделя на пресконференция в Хартум от говорител на съвета , цитиран от  TACC . Според него Авад бин Ауф \"e уволнен поради пенсиониране\". \r\nВ допълнение са извършени кадрови промени в специалните служби на страната. Абу Бакр Мустафа е назначен за нов ръководител на Службата за сигурност и разузнаване. Бившият шеф на службата, влиятелният Сала Гош, подаде оставка предишния ден. Според официалния представител \"неговата оставка се приема, той също се пенсионира\". \r\nПредставителят на Военния съвет добави, че членовете на управляващата партия на сваления президент Омар ал-Башир \"Национален конгрес\" няма да участват в процеса на формиране на бъдещото управление на страната. \r\n\"Партията на националния конгрес няма да бъде в бъдещото правителство\", отбеляза говорителят. \"Топката в процеса на формиране на кабинета на министрите е в полето на опозиционните сили.\" \r\nЦентралната банка на Судан обяви в неделя за замразяване на всички сметки на канцеларията на президента и на двете камари на парламента. \r\nСпоред Кубаши Ибрахим арестите на представителите на бившите власти, които \"символизираха режима\", ще продължат. Той обяви и създаването на държавен комитет за управление на активите на управляващата досега партия. \r\nАрмията също така обеща да не използва сила, за да сложи край на продължаващите протести в Хартум. \r\n\"Разгонването на демонстрации със сила не е на дневен ред\", заяви говорителят, отбелязвайки, че режимът на Башир е планирал да сложи край на протестите със сила. \"Ние се намесихме, когато вече беше взето решение за насилствено разпръскване на демонстрантите\", отбеляза той. \r\nВоенният съвет отстрани посланиците на в Судан САЩ и Швейцария. \r\n\"Посланиците на Судан във Вашингтон и Женева са отстранени от длъжностите си,\" каза той. В същото време той отбеляза, че преходните власти в страната се свързват с дипломати и представители на чуждестранни посолства, за да \"им предадат информация за ситуацията в страната\". \r\nПо-рано в неделя заместник-началникът на Преходния военен съвет на страната Мохамед Хамдан Дакло (Хамидти) се срещна с временно управляващия в посолството на САЩ в Судан и го информира за причините за отстраняването на Омар Башир.  Юлиян Марков", "date": "2019.04.14", "title": "ТАСС: Военният съвет на Судан обяви за оставката на министъра на отбраната"}
{"url": "http://www.focus-news.net/news/2019/04/14/2646581/bsp-obyavi-evrolistata-si-obzor.html", "text": "След близо 11- часово заседание на Националния съвет на БСП партията утвърди листатата за европейските избори през май. Водачът на листата на левицата говорителят на ПГ на БСП Елена Йончева беше единственият ясен кандидат от самото начало. Преди заседанието зам.-председателят на ПГ на БСП Драгомир Стойнев обяви, че ръководството на партията няма да включи лидера на ПЕС Сергей Станишев в листата. Станишев е втори по номинации след Йончева. Стойнев обяви, че ръководството ще предложи Янаки Стоилов да бъде втори в листата, Деница Златева да бъде трета, а началникът на кабинета на президента Иво Христов- четвърти. Лидерът на ПЕС Сергей Станишев заяви, че листата на БСП с обявените до момента имена, е голям подарък за ГЕРБ. Според него Корнелия Нинова е избрала не диалога, а конфронтацията. „Дали Националният съвет ще каже, че се вслушва в гласа на партията или че всичко това е било един фарс?“, попита Станишев. Иво Христов заяви: „Нормално е да приема да съм в листата на БСП за евровота - тя е единствената опозиция“. Евродепутатът от БСП Петър Курумбашев обяви, че Корнелия Нинова му е предложила да заеме девето място в листата, но е отказал. Той определи предложението като подигравка към всичко, което е направил.  \r\nСлед като станаха ясни четирима кандидати, които ръководството на БСП предлага за евролистата, лидерът на ГЕРБ Бойко Борисов коментира: „Листата на БСП е - шпионин, Държавна сигурност, шпионин, Държавна сигурност. Според него единственият, който може би разбира от европейска политика, е Деница Златева. „Бях сигурен и щях да се обзаложа за Иво Христов и за това, че е в листата, защото видях как се гледат с Корнелия Нинова онзи ден. И как правят онзи КСНС в нищото, само за да се говори по темата“, заяви Борисов. По думите му невключването на Сергей Станишев в листата на БСП показва, че левицата вече няма нищо общо с европейските социалисти.  \r\nНа заседанието на Националния съвет се проведе балотаж за второто и третото място, и за петото и шестото. След тайното гласуване Елена Йончева остана първа. Деница Златева зае седмо място, а не първоначално обявеното трето. Петър Витанов е на второ място вместо Янаки Стоилов, които си направи отвод. Иво Христов запази четвъртото си място, а Сергей Станишев влезе в листата на пето място. Листата е приета със 110 гласа „за“, 0- „против“ и 1 „въздържал се“.  \r\nСлед края на заседанието лидерът на ПЕС заяви: „Водещото за мен е БСП да се яви със силна „Визия за България“, която да е уважавана в единна Европа“. Според него кампанията на БСП за евровота трябва да има ясен европейски и социалистически профил. По думите му БСП е могла да избегне напрегнатия Пленум. Лидерът на БСП Корнелия Нинова заяви: „Няколко пъти, на последните заседания на Националния съвет, другари очакват от мен да кажа, че поемам отговорността за тази листа и за тези избори. Щях да я нося с оставка, ако загубим“. По думите й това обаче вече не важи. „Оттук нататък отговорността за резултатите е на Националния съвет на БСП“, обяви Нинова. Тя изтъкна, че БСП е избрала листата си след 9 часа дебати и изрази надежда това да опровергае чужди и техни твърдения, че партията е диктаторска, еднолична и вождистка.  \r\nПубликуваме цялата листа на БСП за евровота през май:  \r\n1.\tЕлена Йончева \r\n2. Петър Витанов \r\n3. Цветелина Пенкова \r\n4. Иво Христов  \r\n5. Сергей Станишев \r\n6. Иван Кръстев \r\n7. Деница Златева \r\n8. Румен Гечев \r\n9. Момчил Неков  \r\n10 Велизар Енчев  \r\n11. Димитър Данчев  \r\n12. Тодор Стоилов \r\n13. Валери Жаблянов \r\n14. Мариела Модева \r\n15. Десислав Тасков  \r\n16. Крум Дончев  \r\n17.Емил Георгиев  \r\nДеница КИТАНОВА", "date": "2019.04.14", "title": "БСП обяви евролистата си (ОБЗОР)"}
{"url": "http://www.focus-news.net/news/2019/04/14/2646584/oik-vratsa-33-ma-ot-34-glasuvali-sa-protiv-predostavyaneto-na-kontsesiya-za-dobiv-na-glaukonit-v-rayona-na-selo-malo-peshtene.html", "text": "33-ма жители са отговорили с „не“ на въпроса да бъде ли предоставена концесия за добив на глауконит в региона. Това се посочва в  решение на ОИК- Враца  за местния референдум в село Мало Пещене. 1 жител е отговорил на въпроса с „да“. Така предложението на местния референдум не е прието, тъй като с „да“ са отговорили по-малко от половината участвали в гласуването. Избирателната активност на референдума е 87.18%. Решението на ОИК- Враца може да бъде оспорено в 7-дневен срок.", "date": "2019.04.14", "title": "ОИК- Враца: 33-ма от 34 гласували са против предоставянето на концесия за добив на глауконит в района на село Мало Пещене"}
{"url": "http://www.focus-news.net/news/2019/04/14/2646586/ns-na-bsp-prie-svoyata-lista-za-evroizborite.html", "text": "На свое заседание Националният съвет на Българската социалистическа партия избра своята листа за европейските избори със 110 гласа \"за\", 0 - \"против\" и 1 - \"въздържал се\". Това съобщиха от пресцентъра на  БСП . Бяха направени два самоотвода - на Антон Кутев и на Янаки Стоилов. \r\nЛиста на \"БСП за България\"  \r\n1.Елена Йончева \r\n2.Петър Витанов \r\n3.Цветелина Пенкова \r\n4.Иво Христов \r\n5.Сергей Станишев \r\n6.Иван Кръстев \r\n7.Деница Златева \r\n8.Румен Гечев \r\n9.Момчил Неков \r\n10.Велизар Енчев \r\n11.Димитър Данчев \r\n12.Тодор Стоилов \r\n13.Валери Жаблянов \r\n14.Мариела Модева \r\n15.Десислав Тасков \r\n16.Крум Дончев \r\n17.Емил Георгиев", "date": "2019.04.14", "title": "НС на БСП прие своята листа за евроизборите"}
{"url": "http://www.focus-news.net/news/2019/04/14/2646587/gordana-silyanovska-davkova-ot-veles-sled-pobedata-na-21-april-shte-se-otvori-pat-za-predsrochni-parlamentarni-izbori.html", "text": "След победата на 21 април ще се отвори път за предсрочни парламентарни избори, каза Гордана Силяновска-Давкова на предизборния митинг в нейна подкрепа във Велес, цитира думите й македонското електронно издание  “Курир“ . \r\nДенят наближава, когато  свободата ще засияе не само във Велес, но и в цяла Македония, защо нашата победа ще означава поражение на немакедонската, ненационалната и антимакедонската политика, ако изобщо това може да се нарече политика, заяви тази вечер от трибуната на митинга в Велес кандидатът за президент на ВМРО-ДПМНЕ. \r\n„На 21 април мисля, че ние на изборите ще ги делегитимираме, разбира се, те отдавна са делегитимирани, защото е нелегитимно да правите нещо, за което не сте получили мандат на изборите, ако разгледате програмите им, никъде няма да откриете, че искат разрешение от хората за промяна на  името и не само за международна употреба, но и за вътрешна, те ще отговарят един ден. Но най-лошото не е, когато отговаряте пред съда, а пред хората, защото това ще ги нарани, защото е неморално това, което се случва, не е етично, че се случва. След като нашата идентичност е запазена, гарантирана, какво  е химнът, ако не е част от историческата и национална идентичност, ние сме израснали от деца с него…сега да ни го забраняват най-святата песен - химна, срам!“ - подчерта Силяновска. \r\nТя добавя, че след победата на 21 април ще бъде открит път към предсрочни парламентарни избори. \r\n„Новото парламентарно мнозинство и новото правителство няма да изискват от нас да забравяме думите на химна,ще пее с нас, флагът ще се вее с нас, ние ще произнесем святото име с което сме израснали, а  Северна нека си я пишат и изговарят те, но това не е наше име. Превзеха цялата власт и само това, което не е в ръцете им – президентската власт, е напълно пренебрегната, суспендират я и я узурпират, тъй като от началото на преговорите по Преспанския договор, въпреки че президентът е първи в международната политика, те го заобиколиха, защо? Защото той не би се съгласил да подпише такова споразумение,“ казва Силяновска.  Юлиян Марков", "date": "2019.04.14", "title": "Гордана Силяновска-Давкова от Велес: След победата на 21 април ще се отвори път за предсрочни парламентарни избори"}
{"url": "http://www.focus-news.net/news/2019/04/14/2646588/tv-21-makedoniya-v-skopie-se-provezhda-tsentralniyat-miting-na-stevo-pendarovski.html", "text": "В Скопие се провежда централният митинг на Стево Пендаровски, на който участва и премиерът Зоран Заев, информира македонският телевизионен канал  „ТВ 21“ . \r\nНие сме за правова държава, в което няма място за престъпници. Днес ние сме признат партньор на целия свят. Взимахме трудни решения, но с всеки ден сме по-близо до Европейския съюз, заяви кандидатът за президент Стево Пендаровски в обръщението си на централния митинг. Той съобщи, че има осем ключови приоритета, които трябва да бъдат изпълнени през първите осем месеца. Лидерът на СДСМ Зоран Заев говори на митинга, който се проведе пред офиса на ЕС. Той говори за „най-тежките“ според неговите думи въпроси, но подчерта, че те са важни за по-нататъшните ни успехи. На митинга вицепремиерът по европейските въпроси Буяр Османи  говори  на албански и македонски език, като подчерта, че най-голямата сила е в единството. \r\n„Подкрепям  политиките на правителството и решенията на парламента, които носят добре платени работни места нови преки местни и чуждестранни инвестиции, социалната сигурност, грижи за уязвимите групи в нашето общество и цялостното икономическо и социално развитие. Всичко това ще бъде засилено с членството в НАТО и с началото на преговорите с Европейския съюз. Имаме уникалната възможност като поколение да оставим трайно наследство. Безопасна и сигурна държава, партньор на демократичния свят \", каза Стево Пендаровски - кандидат за президент.   Юлиян Марков", "date": "2019.04.14", "title": "„ТВ 21“ (Македония): В Скопие се провежда централният митинг на Стево Пендаровски"}
