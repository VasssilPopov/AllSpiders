{"url": "http://www.focus-news.net/news/2018/12/18/2603345/afp-otvorete-granitsata-v-parizh-blizo-2000-protestirat-v-denya-na-migrantite.html", "text": "Близо 2000 души демонстрираха в Париж във вторник по повод Международния ден на мигрантите. Две са техните основни искания: по-добър прием на лицата, търсещи убежище, и узаконяване на работа за лица без документи, съобщава  AFP . \r\nПодобни митинги бяха организирани в повече от 40 други градове в страната с участието на  250 асоциации, съюзи и политически партии. \r\nПод охраната на десетки полицаи, парижкото шествие потегли към 18:30 местно време от площад „Република“.  \r\n„Ние също сме Франция \" или \"Ние живеем тук, тук  искаме да останем \" бяха някои от посланията на плакатите, които носеха протестиращите, имаше и знамена на някои синдикални централи.   \r\n Мигрантите протестират срещу 20-процентното увеличение през 2018 година на изселването от страната и срещу удвояване на срока за престой от 45 на 90 дни в административните центрове за задържане на новопристигналите.  Ивелина Ватова", "date": "2018.12.18", "title": "AFP: \"Отворете границата!\": В Париж близо 2000 протестират в Деня на мигрантите"}
{"url": "http://www.focus-news.net/news/2018/12/18/2603321/plovdiv-obshtinata-i-sdruzhenie-razlichni-no-ravni-organiziraha-koleden-praznik-za-detsa-sas-spetsifichni-potrebnosti.html", "text": "За поредна година Сдружение „Различни, но равни“ организира празник за деца със специфични потребности под надслов „Да посрещнем Коледа с усмивка“. Това съобщиха от  сдружението . Той се проведе в ресторанта на парк-хотел „Санкт Петербург“. В празника се включиха над 75 деца и младежи с детска церебрална парализа, мускулна дистрофия, синдром на Даун, Аутизъм и други тежки неврологични заболявания. „Община Пловдив е не само партньор, но и приятел на децата и младежите. Лично благодаря на  сдружението за грижите, които полагат. В навечерието на коледните празници пожелавам на децата и техните семействата здраве, благоденствие и светли дни“, приветства присъстващите заместник-кметът Георги Титюков. Той получи от Атанас Тавков – управител на Сдружение „Различни, но равни“ благодарствена грамота за почетен дарител.", "date": "2018.12.18", "title": "Пловдив: Общината и Сдружение „Различни, но равни“ организираха коледен празник за деца със специфични потребности"}
{"url": "http://www.focus-news.net/news/2018/12/18/2603316/blagoevgrad-v-grada-shte-se-provede-blagotvoritelen-koleden-bazar.html", "text": "В Благоевград ще се проведе благотворителен коледен базар. Това каза за  Радио „Фокус“- Пирин  Здравка Чимева, председател на Сдружение „Ние, жените“- Благоевград. Събитието ще се проведе на 19, 20 и 21 декември, от 11.00 до 15.00 часа, пред сградата на Община Благоевград.  Предметите са изработени от потребители на заведения за социални услуги- възрастни хора с увреждания. Събраната сума от продажбите ще бъдe предоставенa за трудова терапия и социални дейности. „Бъдете човеци, елате и с покупката си дарете радост на хората с ментални отклонения“, каза Чимева. \r\nЛора КАЛЧЕВА", "date": "2018.12.18", "title": "Благоевград: В града ще се проведе благотворителен коледен базар"}
{"url": "http://www.focus-news.net/news/2018/12/18/2603320/reuters-sadiya-obvinyava-bivsh-savetnik-na-tramp-i-otlaga-prisada-zaradi-razsledvaneto-na-myuler.html", "text": "Във вторник американски съдия силно разкритикува Майкъл Флин, бивш съветник на президента Тръмп по въпросите на националната сигурност, съобщава  Reuters .  \r\nФлин беше обвинен, че е излъгал агенти на ФБР. Съдията Емет Съливан отмени изпълнението на присъдата му и така гарантира, че бившият президентски съветник ще сътрудничи безотказно при разследването за вероятно тайно споразумение с Русия по време на предизборната кампания на Тръмп през 2016 година.  \r\nПри произнасяне на присъдата във вторник съдия Емет Съливан се е обърнал към пенсионирания генерал лейтенант с думите:„'Може да се твърди', че продадохте страната си“.  \r\nПрез декември 2017 година Флин беше обвинен за това, че е излъгал агентите на ФБР за негови разговори със Сергей Кисляк, руски посланик във Вашингтон по това време. Ивелина Ватова", "date": "2018.12.18", "title": "Reuters: Съдия обвинява бивш съветник на Тръмп и отлага присъда заради разследването на Мюлер"}
{"url": "http://www.focus-news.net/news/2018/12/18/2603317/veliko-tarnovo-folklornoto-tantsovo-izkustvo-v-svishtov-vodi-nachaloto-si-ot-1969-godina.html", "text": "От далечната 1969 година води началото с фолклорното танцово изкуство в Свищов. Тогава е създадена първата група за народни танци към обособените читалищни дейности. Това каза за  Радио „Фокус“ – Велико Търново  един от ръководителите, който поема състава през 1984 година Стефан Костадинов. Първият хореограф на танцьорите е Никола Гостинов. От годината, когато Костадинов е на чело на състава, е факт и първият ученически, детско-юношески танцов ансамбъл „Дунавска младост“, който е наброявал повече от 60 души. „През годините съставът представя успешно българският традиционен фолклор, печели много награди и участва в много конкурси. От 2000 година ръководител е Георги Владимиров“, поясни Стефан Костадинов. През 2001 година е създаден първият частен ансамбъл „Огнени ритми“, който той води днес. Танцьорите играят характерни за региона хора – Дунавско, Пайдушки, Дайчови, Еленино, Ганкино, черкезко и ръченици. Те имат отличия от различни международни и национални фестивали, както и много признания от родни и международни изпълнители. \r\nЛуиза ТРАНЧЕВА", "date": "2018.12.18", "title": "Велико Търново: Фолклорното танцово изкуство в Свищов води началото си от 1969 година"}
{"url": "http://www.focus-news.net/news/2018/12/18/2603319/ventseslava-genova-ruo-varna-3-077-uchenitsi-ot-51-uchilishta-se-vklyuchiha-v-natsionalnoto-vanshno-otsenyavane-v-kraya-na-h-klas.html", "text": "3 077 ученици от 51 средни училища и гимназии се включиха в Националното външно оценяване в края на Х клас през учебната 2017/2018 година. Това каза за  Радио „Фокус” – Варна  Венцеслава Генова, началник на Регионалното управление на образованието (РУО) във Варна, отчитайки дейността на институцията през последната учебна година. „Учениците имаха практическата възможност да покажат своите знания и умения, да покрият определените стандарти и да получат съответно сертификати“, допълни Венцеслава Генова. Високи резултати са показали и зрелостниците на държавните изпити. Най-висок среден успех по български език и литература са постигнали учениците от Първа езикова гимназия. Учебното заведение отново се нареди сред първите десет в националната класация. Отличен 5,50 е успехът по български език и литература и отличен 5,82 – на втората матура по избор. С подобрени резултати на матурата по български език и литература тази година са зрелостниците от училището в Аксаково. \r\nМарияна ВАЛЕНТИНОВА", "date": "2018.12.18", "title": "Венцеслава Генова, РУО – Варна: 3 077 ученици от 51 училища се включиха в Националното външно оценяване в края на Х клас"}
{"url": "http://www.focus-news.net/news/2018/12/18/2603315/kyustendil-kachamakat-na-baba-e-sred-atraktsiite-za-predstoyashtiya-koleden-bazar-v-grada.html", "text": "„Качамакът на баба” е сред атракциите за предстоящия Коледен базар в Кюстендил. Това съобщи за  Радио „Фокус” – Кюстендил  Борислав Крумов, координатор на Сдружение „Роден край“. Коледният базар ще се проведе на 21 декември от 11.00 часа пред Етноцентър „Рубин“. Ще бъдат разположени шатри. Във всяка една от тях ще има много изненади – работилница за сурвачки, демонстрация по замесване на обредни хлябове и кафе, приготвено на пясък. „Сред атракциите тази година е „Качамакът на баба“, а за всеки решил да се стопли в студените зимни дни, ще може да опита греяно вино, приготвено изцяло по немска рецепта”, каза Борислав Крумов. По думите му всяка една от идеите през тази година е подчинена на възраждането на традициите. „Тези така хубави рецепти от нашите баби и в същото време преплетени с идеи от новото време. Приготвили сме много изненади за всички присъстващи“, каза Борислав Крумов. \r\nВенцеслав ИЛЧЕВ", "date": "2018.12.18", "title": "Кюстендил: „Качамакът на баба” е сред атракциите за предстоящия коледен базар в града"}
{"url": "http://www.focus-news.net/news/2018/12/18/2603327/daniel-smilov-politolog-pri-predsrochni-izbori-ot-klyuchova-vazhnost-shte-badat-malkite-partii.html", "text": "При предсрочни избори от ключова важност ще бъдат малките партии, тъй като при ГЕРБ и БСП се наблюдава паритет. Това каза в обзорното предаване \"Това е България\" на  Радио \"Фокус\"  политологът Даниел Смилов и уточни, че БСП не предлага алтернативи точно там, където ГЕРБ са най-уязвими и затова ерозията в доверието към ГЕРБ не е толкова голяма. „Дали ерозията на доверие ще продължи и при „Патриотите“ – тяхната малка коалиция беше най-силно засегната от скандалите – там очаквам известна ерозия. Това, което показват изследванията е, че „Воля“ няма да бъде сред парламентарно представените партии при едни нови избори. Това отваря възможност за влизане на нови играчи.“ Даниел Смилов каза още, че се наблюдава тенденция на леко увеличаване на доверието към партиите от старата десница. Той добави, че пред ДПС има две алтернативи – едната е да използват слабостта на Борисов, тъй като той е принуден да разчита на тях при ключови гласувания, и да капитализира тази своя подкрепа, а другия вариант е ДПС да се опита да сформира правителство с БСП.", "date": "2018.12.18", "title": "Даниел Смилов, политолог: При предсрочни избори от ключова важност ще бъдат малките партии"}
{"url": "http://www.focus-news.net/news/2018/12/18/2603318/nad-16-mlrd-leva-shte-bade-byudzhetat-na-stolichna-obshtina-za-2019-godina-obzor.html", "text": "Проектобюджетът на Столична община е в размер на над 1,6 млрд. лева. На 31 януари предстои разглеждането и гласуването му от общинския съвет. И през следващата година в София увеличение на местните данъци и такси няма да има, извън приетите от парламента. Почти 700 млн. лева ще бъдат приходите на общината от данъци и такси. От догодина ще заработи мобилно приложение, през което гражданите ще могат да подават сигнали за нередности. През януари главният архитект Здравко Здравков ще представи пред общинското ръководство Наредбата за градската среда. В документа ще има стандарти за начина на оформяне на фасадите на сградите, цветовете и използваните материали, както и за настилките. Работи се и по изисквания при поставяне на климатиците.  Транспорт и инфраструктура: \r\nТранспортът е най-голямото перо в бюджета - 447, 9 млн. лева. 306 млн. от тях са отделени за строителството на първия и втория участък от третата метролиния. До края на годината ще имаме 48 км метро. Над 133 млн. лева ще бъдат инвестирани в доставка на нови автобуси и трамваи за градския транспорт. Над 60 ще бъдат новите автобусите с двигатели на природен газ. 90% от автобусите през 2019 г. ще бъдат нови и с най-високия екологичен стандарт. Преди 10 години средната възраст на автобусите е била 20 години, през следващата година ще бъде 6 години. Ще се ремонтират: бул. „Президент Линкълн“, ул. „Николай Коперник“, бул. „Генерал Скобелев“ и бул. „Първа българска армия“. За следващата година е заложено разширение на Централните софийски гробища. Ще се подобри охраната и видеонаблюдението. Близо 20,6 млн. лева ще бъдат отделени за ремонт на вътрешноквартални улици. Планирани са ремонти на 5 мостови съоръжения. През 2019 и 2020 година по план трябва да бъдат изградени 18 нови велоалеи. 4,5 млн. лева са средствата за изграждане на ново осветление. Очаква се общинските съветници да решат дали и през 2019 г. ще има нощен градски транспорт.  Образование: \r\nЗа образование Столична община отделя рекордна сума - 71,2 млн. лева. 15 нови детски градини ще бъдат изградени през следващата година с 19 млн. лева. Ще завърши реконструкцията на 13 училища и 13 детски градини. 27 училища и детски градини ще бъдат модернизирани по ОП „Региони в растеж“. 9,5 млн. лева са средствата за разширения на 11 училища в Столична община. 1 млн. лева ще се отделят за дейностите на „София-европейска столица на спорта“.  Култура: \r\nОколо 2 млн. лева са средствата за Календара на културните събития, а 1,5 млн. лева за Програма „Култура“. През 2019 г. приоритет ще бъде изграждането на „културни мостове“ към успелите български творци в чужбина. Програма „Култура“ ще бъде ориентирана в подкрепа на проекти, които насърчават контактите с европейски културни оператори. Столична община догодина ще реализира нова програма „Навън“, която ще подкрепя представянето на временни произведения на съвременните визуални изкуства на площадката на бившия Мавзолей. От края на януари 2019 г. сайтът VisitSofia.bg ще бъде достъпен и на китайски език. Бюджетът на ОП „Туризъм“ е ориентиран към различни рекламни кампании и дейности, продукти и инициативи, филми и участия на борси. И през 2019 г. ще продължат участията в знакови европейски туристически форуми, фестивали и изложения. Екология: \r\nИзготвен е проект на програма за подобряване на качеството на атмосферния въздух в Столична община за периода 2021- 2026 година. Проектопрограмата е публикувана за обществено обсъждане. Общината ще кандидатства за финансиране през 2019 година. За 800 хил. лева ще бъде закупена мобилна автоматична станция за качеството на въздуха. През следващата година се планира почистване на речни корита и поддържане на откосите на язовирните стени. Размерът на такса смет ще се запази и догодина. Миенето на улиците ще се увеличи двойно, а машинното метене с 24%, в сравнение с ръчното. Предвидено е да се изгради Център за биомаса, в който да се произвеждат дървесни пелети. През 2019 година предстои проект за реконструкция на парка „Владимир Заимов“. 1,8 млн. лева е стойността на първия етап. Догодина се очаква да завърши първият етап от реконструкцията на „Западен парк“. Ще бъде изграден първият публичен аквапарк и ще се завърши разширението на парк „Възраждане“. Предстои да се сключат нови договори за 5 години за разделно събиране на отпадъци. Отчетен е 8% ръст на посещаемостта в столичния зоопарк през тази година, в сравнение с миналата. С 14,7 % са увеличени приходите. Предстои подобряване на сайта на зоопарка. Ще бъде внесено предложение за увеличение на цените на билетите от 4 на 6 лева. Ще се изградят две нови заграждения- за чакали и за нов вид хиеновидни кучета. \r\nБиляна ИВАНОВА", "date": "2018.12.18", "title": "Над 1,6 млрд. лева ще бъде бюджетът на Столична община за 2019 година (ОБЗОР)"}
{"url": "http://www.focus-news.net/news/2018/12/18/2603322/prof-hristo-pimpirev-pristignahme-v-antarktida.html", "text": "Пристигнахме в ледената красавица Антарктида! Бразилският военен самолет \"Херкулес\" безаварийно кацна на чакълената писта на о-в Кинг Джордж! Радостно ни посрещнаха пингвините! Сега очакваме колумбийски кораб да ни закара до нашия си остров Ливингстън! Това съобщи  проф. Христо Пимпирев , който заедно с още десет души ще се присъедини към българските полярници на Българската база \"Св. Климент Охридски\".", "date": "2018.12.18", "title": "Проф. Христо Пимпирев: Пристигнахме в Антарктида"}
{"url": "http://www.focus-news.net/news/2018/12/18/2603328/iskra-mihaylova-evrodeputat-balgariya-tryabva-da-ima-edinna-natsionalna-pozitsiya-po-paketa-mobilnost-na-evropeyskiya-sayuz.html", "text": "България трябва да има единна национална позиция по пакета „Мобилност“ на Европейския съюз, която да предвижда и възможност за поставяне на условия на ниво Съвет на ЕС. Това каза в предаването „Това е България“ на  Радио „Фокус“  председателят на комисията по регионално развитие в Европейския парламент, евродепутат от групата на Алианса на либералите и демократите за Европа и от Движението за права и свободи Искра Михайлова. Тя уточни, какви са възможностите за реакция на българските евродепутати. „На нас като български евродепутати процедурно ни остава възможността да внесем изменение в пленарна зала и да работим с евентуални наши партньори, които да защитят същата позиция. За съжаление, при гласуването в Съвета се оказа, че трудно можем да разчитаме на подкрепата от колеги от страни, които се отказаха от такава позиция в Съвета. Имам предвид Чехия, имам предвид въздържанието на Румъния. Така че, ще бъде много трудно, но това е една от възможностите, които имаме, а те не са толкова много.“ Искра Михайлова каза още, че българските политици и институции трябва да загърбят политическите си различия и да работят заедно, за да защитят националните интереси на страната. Тя уточни, че българските евродепутати работят задружно, но е необходима и национална позиция по пакет „Мобилност“, за да могат да я представят в Европейския парламент. Тя даде за пример, как Франция е имала такава позиция още преди гласуването през юли и колегите й от страната са я представили успешно.", "date": "2018.12.18", "title": "Искра Михайлова, евродепутат: България трябва да има единна национална позиция по пакета „Мобилност“ на Европейския съюз"}
{"url": "http://www.focus-news.net/news/2018/12/18/2603325/varna-v-gradskata-biblioteka-chitatelite-mogat-da-vzemat-knigi-v-praznichna-opakovka.html", "text": "Във варненската библиотека изненадват читателите с книги, скрити в празнична опаковка. Това каза в интервю за Радио „Фокус“ – Варна Кристиана Димчева, главен библиотекар в Регионална библиотека „Пенчо Славейков“ – Варна. Инициативата е по случай предстоящите коледни и новогодишни празници. Библиотекарите са избрали редица нови книги, които да опаковат в празнична хартия. Посетителите не могат да видят нито автора, нито заглавието на произведението. В помощ на избора им, за това кой том да вземат, е само един цитат поставен на опаковката. Така любознателните читатели ще изберат новата си книга само по информацията от надписа. Хората ще научат автора и заглавието на произведението, когато се приберат вкъщи и го отворят. “Тази опакована книга може да ви накара да откриете нов автор или нещо различно от това, което четете обикновено. Това си е едно книжно коледно приключение,“ обясни Кристиана Димчева. Празничното начинание ще продължи до края на годината, допълни още тя. \r\nБояна АТАНАСОВА", "date": "2018.12.18", "title": "Варна: В градската библиотека читателите могат да вземат книги в празнична опаковка"}
{"url": "http://www.focus-news.net/news/2018/12/18/2603326/pazardzhik-obshtina-velingrad-ima-fond-za-podpomagane-na-hora-s-vlosheno-zdrave.html", "text": "Община Велинград има фонд за подпомагане на хора с влошено здраве. Това съобщи за  Радио „Фокус“ – Пазарджик  Бояна Кирилова от общинската администрация. Тя уточни, че Община Велинград има създаден Общински солидарен фонд за подпомагане лечението на граждани от общината, който е свързан с опазването на живота и здравето на гражданите. „Чрез фонда се подпомага финансово лечението на граждани от общината, които не могат сами или с помощта на близките си да си осигурят необходимите им средства за лечение. Животът и здравето на гражданите са приоритет за ръководството на общинска администрация Велинград. Чрез дейността си фондът ще отпуска еднократна финансова помощ за лечение на лица с влошено здравословно състояние и тежки увреждания с доказана степен на инвалидност. Всеки желаещ да дари средства на нуждаещите се може да го направи по специална сметка“, коментира Кирилова. \r\nВаня НИКОЛОВА", "date": "2018.12.18", "title": "Пазарджик: Община Велинград има фонд за подпомагане на хора с влошено здраве"}
{"url": "http://www.focus-news.net/news/2018/12/18/2603324/sport-futbolnite-sreshti-v-germaniya-frantsiya-i-italiya.html", "text": "Футбол: Във вторник се играят четири мача  от Бундеслигата в Германия, една среща има от италианското първенство Лига 1 и една – във Франция. \r\nВ момента играят Б. Мьонхенгладбах и Нюрнберг  в Германия и Каен- Тулуза – във Франция. \r\nРезултатите са: Мьонхенгладбах-Нюрнберг  0:0 на полувремето, в 65-тата минута Мьонхенгладбах води с 1:0. \r\nВъв Франция играят вече Каен-Тулуза, в 24-тата мина Каен повежда с 1:0. \r\nОт 21.30 часа бълг. време започват срещите между Волфсбург и Щутгарт, Дюселдорф и Дортмунд и Херта Берлин и Аугсбург – в Бундеслигата на Германия и в италианската Серия А – Болоня-Милан.", "date": "2018.12.18", "title": "Спорт: Футболните срещи в Германия, Франция и Италия"}
{"url": "http://www.focus-news.net/news/2018/12/18/2602940/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Употребата на бойни безпилотни летателни апарати (БПЛА) в Близкия Изток се е увеличила значително през последните няколко години, основно заради продажбите от Китай, като все по-голям брой страни и други играчи ги използват в регионалните конфликти със смъртоносен ефект, се казва в доклад, публикуван в петък, пише  американското военно издание Stars and Stripes . \r\nВ доклада на Royal United Services Institute (РУСИ), се посочва, че все повече страни в близкоизточния регион се сдобиват с бойни дронове, или като ги внасят, като Йордания, Ирак, Саудитска Арабия и Обединените арабски емирства, или като ги строят в страните си – като Израел, Иран и Турция. \r\nКакто пише изданието, Китай печели контракти за доставка на БПЛА в Близкия Изток и други страни като ги предлага на по-ниски цени и без политическите условия, които поставя САЩ. \r\nАвторитетна агенция съобщи по-рано тази година, че страните в региона, на които Вашингтон не иска да продава дронове, се насочват към китайските оръжейни дилъри, като този факт помага на Пекин да разпространи влиянието си в Близкия Изток, който е от жизнена важност за американската сигурност.  \r\nОт РУСИ твърдят, че китайските бойни БПЛА имат широка употреба по близкоизточните бойни полета, включително във войната в Йемен и от ВВС на ОАЕ. Иран, както се посочва, също е нарушил въздушното пространство на Израел с дронове, излетели от бази в Сирия, което е предизвикало въоръжен отговор от Ерусалим по предполагаемите бази. \r\nДокладът на РУСИ, озаглавен „Бойни дронове в Близкия Изток: Разпространение и норми в региона“, казва, че капитализирайки от нишата в пазара през последните няколко години, Пекин е снабдил с БПЛА няколко страни, които не могат да купуват такива от САЩ, и то на много по-ниска цена. \r\n„Китай, износител на дронове, който не задава въпроси, е играл и вероятно ще продължи да играе ключова роля, като снабдител на бойни дронове в Близкия Изток“, се казва в него. \r\nВ документа се изследва къде и как всяка от страните е използвала своите машини и дали те са променили начина, по който тези страни подхождат към ВВС и се стига да извода, че Иран, ОАЕ и Турция са промени начина, по който използват въздушните си сили, след като са се сдобили с бойни дронове. \r\nЗа Турция и ОАЕ, те им позволяват да осъществяват удари в ситуации, когато не им се иска да рискуват с конвенционални самолети, се казва в доклада. Иран, от своя страна, разработва бойни дронове още от самото начало, за да може да проектира сила извън обсега на своите ВВС, които са ограничени от остарелите самолети и санкциите, се добавя още там. \r\nВ документа се добавя, че остава да се види дали разхлабването на ограниченията за бойните дронове от администрацията на Доналд Тръмп ще промени динамиката в региона. През април администрацията позволи на американските производители директно да изкарват на пазара дроновете и да ги продават, включително бойните им версии, но все пак правителството все още ще трябва да лицензира финализирането на сделките. \r\nАнише Басири Табризи, който е автор на доклада заедно с Джъстин Бронк, каза, че разпространението на въоръжени дронове в Близкия изток е малко вероятно да се спре и всъщност би могло да се ускори въпреки промените, въведени от администрацията на САЩ. \r\n\"През последните две години продажбите са се увеличили значително и те вероятно ще се увеличат още повече\", каза тя. \"Този вид сътрудничество ще нарасне, особено в случаите, когато страните нямат капацитет да ги изградят сами\". \r\n***  Говорителят на американските коалиционни сили в Сирия написа в „Туитър“ в неделя, че турски снайперисти „терористи“ стрелят по мирни граждани в контролираната от сирийските кюрдски „Отряди за народна самоотбрана“ територия в Северна Сирия, но по-късно изтри публикацията, извинявайки се за това, че е разпространявал „пропаганда“, пише  електронното издание на турския вестник Sabah . \r\nПолковник Шон Раян, говорител на операция „Вродена решимост“ на американското Централно командване, в неделя ретуитна публикация, в която се казва „Специалните сили на САЩ (Зелените барети) патрулират границата между Рожава и Турция, след като терористически турски военни снайперисти стреляха по кюрдски мирни граждани, убивайки малко момиченце, прибиращо се вкъщи от училище. \r\nРожава е регион в Северна Сирия, към който има претенции сирийската издънка на „Работническата партия на Кюрдистан“ – „Отрядите за народна самоотбрана“. Снимката, която показва американските спецчасти заедно със сирийски дечица, няма нищо общо с посочения епизод, отбелязва изданието. \r\nСкандалният пост предизвика шок и критики сред потребителите на „Туитър“, особено от германския журналист Джулиан Ропке, който направи скрийншот на „туита“ и го сподели в своя акаунт. \r\nРопке, редактор в германското издание BILD, бе блокиран от Раян, след като сподели скрийншота, предизвиквайки нови критики от журналиста, който отговори: „Това не може да е сериозно. CENTCOM, блокирате журналистите за това, че си вършат работата ли?!“ \r\nПолковник Раян по-късно изтри „туита“ и отговори на Ропке. \r\n„По-рано аз „туитнах“ снимка на морската пехота, защитаваща дечица и не прочетох цялото съобщение. Това беше моята грешка и аз бързо я изтрих, но някой направи скрийншот на този „туит“ и разпространи негативни съобщения. Моя грешка – спри да разпространяваш пропаганда“, написа той. \r\nSabah припомня, че САЩ са партньори със сирийските кюрдски формирования „Отряди за народна самоотбрана“ под претекста, че заедно с тях се борят срещу „Ислямска държава“, въпреки недоволството на Турция и предупрежденията, че съюзяването с едни терористи, за да се победят други, не постига желаните резултати. \r\nТурция не вижда разлика между ПКК, групировка, която се счита за терористическа от САЩ и ЕС и ОНС в Сирия, тъй като двете групи са органично свързани и имат едни и същи членове, които прехвърлят от една линия на друга. \r\n***  Дали това е съвпадение или зараза, тази болест като че ли изведнъж предизвика парализа във водещите нации на Запада? С признанието на адвокат Майкъл Коен, че се е съгласил с Доналд Тръмп за изплащането на пари в полза на порно звездата Сторми Дейниълс и Карън МакДугал, сцената на Америка е готова за постановката, която ще върви в следващите две години, пише прочутият американски журналист Пат Бюкянън за  авторитетното списание The American Conservative . Статията е представена без редакторска намеса. \r\nТъй като Демократите пробват почвата за президентските избори като изнудват Тръмп, естаблишмънтът, който Тръмп презира и победи през 2016 година ще използва всяко оръжие в значителния си арсенал, за да го пречупи и свали, както направи преди половин век с Ричард Никсън. \r\nДо пролетта на 2019 година американците няма да могат да избягат от отровата по телевизията и социалните медии. Външният свят ще види Америка отново като разделена къща. Нашата политика ще бъде дори по-токсична сега и не е лесно да се види какво ще събере нашите воюващи племена отново заедно. \r\nПомислете си тогава за положението в нашия стар съюзник Великобритания. \r\nПремиерът Тереза Мей просто беше принудена да обещае, че няма да води партията си в следващите избори, за да оцелее вот на недоверие в парламента. Една трета от членовете на торите гласуваха за изхвърлянето й. \r\nВотът на недоверие бе насрочен, след като Мей трябваше да отмени гласуване по плана за Брекзит, който договори с ЕС, когато беше очевидно, че коалиция от консерватори и лейбъристи ще гласува за убийството на плана й. \r\nМей е унижена. Но нейното унижение не решава нищо. Времето върви към крайния срок през март за постигането на сделка за Брекзит. И ситуацията да няма план, приемлив за британския парламент и Съюза е на масата. Съществува вероятност Британия просто да изскочи от ЕС, предизвиквайки тежки икономически щети и за двете страни. \r\nОсъзнавайки това, Брюксел остави вратата отворена за възможността Великобритания да гласува втори референдум и да остане в Блока. Но обявяването и провеждането на този референдум ще е предателство за 52% от британците, които гласуваха за възстановяване на пълната независимост на страната. \r\nДокато Лондон искаше да остане в ЕС през 2016 година, Англия гласува за напускане. Северна Ирландия искаше да остане, както и Шотландия, независимо, че 45% от шотландците по-рано гласуваха за обявяване на собствената си независимост от Великобритания. \r\nВъв Франция, след четири съботи на анархия, палеж, грабежи и вандализъм на нейните национални паметници, президентът Еманюел Макрон капитулира пред бунтовниците. Той оттегли данъка върху горивата, който предизвика реакциите. Той се съгласи правителството да добави 113 долара месечно към тези, които печелят минималната заплата, и да позволи на работниците да получават заплащане за извънреден труд и коледни бонуси, както и да отмени по-високите социални такси за скромните пенсии.\t \r\nЦената на отстъплението на Macron се оценява на 11 милиарда долара, което представлява 0,4 процента от БВП на Франция. Събота ще ни каже дали неговата примирителна политика е купила мир. \r\nПолитическият колапс на Макрон е изключителен. \r\nПрез 2017 година той спечели близо две трети от националния вот и неговата „Република напред“ спечели абсолютно мнозинство в парламента. \r\nДнес, една от анкетите сочи, че рейтингът на Макрон е 21%. Идеята, че той може да замени Ангела Меркел като признатият лидер на ЕС изглежда абсурдно. \r\nЩо се отнася до самата Меркел, приветствана като лидер на Запада във времената на Тръмп, нейната партия и коалиция загубиха толкова много подкрепа в последните избори, че тя се оттегли като лидер на ХДС и се ангажира да не се кандидатира за друг мандат като канцлер. \r\nЧетвъртата икономика в Европа, Италия, сега е водена от коалиция от популисткото-ляво „Движение 5 звезди“ и популистката-дясна „Лига“. Коалицията иска по-голяма свобода на разходите, отколкото Брюксел иска да й позволи, както и да спре миграцията през Средиземно море. \r\nСъщевременно Полша и Унгария са в борба с Брюксел относно промените в техните системи и Европейският съюз никога не е изглеждал по-малко обединен. \r\nКакви са основните причини за тези кризи на западните демокрации от 21-ви век? \r\nРазбира се, глобализацията, със създаването на връзки между транснационалните елити за сметка на националните държави и техните коренни народи, е едно. Столиците - Вашингтон, Лондон, Париж, Берлин - изглеждат все по-далеч от държавите, които управляват. \r\nСлед това идва демографията. Коренното население на почти всички западни нации застарява, свива се и измира. Смъртността надвишава раждаемостта. Докато западните народи живеят по-дълго, те произвеждат по-малко деца, които да ги заменят. \r\nсъщото време западните елити приветстваха чуждестранните работници и оставиха границите необезпечени срещу масовата миграция. И хората, които идват, почти всички от Третия свят, не се асимилират, както децата на европейските имигранти от 19-ти и 20-ти век до голяма степен са направили в САЩ до 1960 г. \r\nПоследица и свързана с това причина е възходът на национализма, или етнонационализма, търсенето на самоличност и общност със себеподобния. Лоялността към семейството, народа, квартала, културата и страната са от първостепенно значение и се издига над интелектуалните и политическите подходи. \r\nСърцето има доводи, за които разумът не знае нищо, каза Паскал. И е така. \r\n***  Министърът на външните работи на Иран Мохамед Джавад Зариф заяви, че да се иска от САЩ да започнат да спазват законите е да искаш от тях невъзможното и затова Техеран по-скоро би поискал от Вашингтон да стане „по-малко беззаконен“, пише  електронното издание Tehran Times . \r\nВ понеделник Зариф написа в „Туирър“ част от забележките си по време на Политическата конференция в Доха, Катар. За възможни преговори със САЩ, външният министър каза: „Няма да говорим с никой, който поставя 12 условия, за да говори с някой, след като е нарушил резолюция на Съвета за сигурност, която насърчиха сами“. \r\nТой добави, че „ако някой трябва да изпълнява условия, това са тези, които трябва да изпълнят изискванията, като станат по-малко беззакони. Не искам от тях да започнат да спазват законите, защото това е да искам от тях невъзможното. Поне станете по-малко беззаконни“.", "date": "2018.12.18", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/18/2603329/tass-vatikanat-nyama-da-obshtuva-s-novata-ukrainska-tsarkva.html", "text": "Ватиканът няма да общува с новата украинска църква в ущърб на отношенията с Руската православна църква, информира  ТАСС  по сведения на анонимен източник.   \r\nСъбеседник на агенцията е заявил, че държавата Ватикан ще се ръководи от своите приоритети, които се свеждат до запазване на добри отношения с московския патриарх. \r\nВъобще не се поставят под въпрос добрите отношения с Руската православна църква след създаването на новата църковна структура в Украйна. Това мнение във вторник е изразил високопоставен източник от средите на ватиканските дипломати пред кореспондент на ТАСС.  \r\n\" Във Ватикана прекрасно разбират, че общуването с неканоническата украинска църква подлага на удар отношенията с Руската православна църква. Той ще се ръководи от своите приоритети. \" Дипломатическият източник припомня, че папа Франциск винаги е подчертавал братството между католици и православни. \r\nВатиканският дипломат е потвърдил, че понтификът е получил обръщение от Кирил, патриарх Московски и на цяла Русия, адресирано  до главите на световните църкви, генералните секретари на ООН и на ОССЕ, както и до лидерите на редица европейски държави за нарушаване на правата на йерархите и вярващите в каноническата Украинска православна църква.   \r\nСъбеседникът на ТАСС е отбелязал, че може да последва писмен отговор на писмото на патриарх Кирил. \"Има такава форма на кореспонденция, но обикновено тя е конфиденциална \", е обяснил висшият дипломат от Ватикана. Ивелина Ватова", "date": "2018.12.18", "title": "ТАСС: Ватиканът няма да общува с новата украинска църква"}
{"url": "http://www.focus-news.net/news/2018/12/18/2602942/predstoyashti-sabitiya-v-stranata-za-18-dekemvri-agentsiya-fokus.html", "text": "*** \r\nОт 09.30 часа в Бизнес Център Хемус ще се състои национална конференция на тема „Наказателната политика в България: динамика и предизвикателства“, на която ще бъде представен анализ на прилагането на Наказателния кодекс в България и на ефективността на наказателната политика. Конференцията ще бъде открита от заместник-министърът на правосъдието Евгени Стоянов. \r\n*** \r\nОт 10.00 часа 10 състав на Специализирания наказателен съд ще гледа делото срещу Цветомир М., Борислав П., Бойко Г. и др. за контрабанда.  \r\n*** \r\nОт 10.00 часа 6 състав на Специализирания наказателен съд ще гледа делото срещу Кирил К., Благой Д., Сергей А. и др. за образуване и ръководене на организирана престъпна група.  \r\n*** \r\nОт 11.00 часа в Националния пресклуб на БТА ще се състои пресконференция на тема „Иванчева, Петрова, обвинението и Младост - осем месеца по-късно“. Участници в събитието ще са адвокат Ирен Савова, Евгения Каменова, бивш началник отдел „Управление на общинската собственост и жилищния фонд\" в Община „Младост\" архитект Николай Веселинов и др.  \r\n*** \r\nОт 11.00 часа в Министерски съвет ще се проведе заседание на Националния съвет за тристранно сътрудничество.  \r\n*** \r\nОт 11.00 часа във II САГБАЛ „Шейново“ ще се състои пресконференция, на която ще бъдат представени за постигнатите резултати през годината по проект, насочен към семейства с преждевременно и рисково родени (недоносени) деца. \r\n*** \r\nОт 11.00 часа в зала „Архиви” на Държавна агенция „Архиви” - София ще бъде представена изложба „Велико Търново – част от Европа” на Държавен архив –Велико Търново. \r\n*** \r\nОт 11.00 часа в медицински комплекс „Д-р Щерев“ ще се състои коледно парти по повод отминаващата 2018 г. и щастливата статистика за броя на родените деца след животоспасяващи  вътреутробни операции, извършени от ръководителя на сектора по фетална медицина д-р Петя Чавеева, носител на наградата \"Млад лекар на годината 2018\". \r\n*** \r\nОт 12.00 часа в KFC-Люлин ще се състои Коледно тържество за деца от социално слаби семейства от столичното 97 СУ „Братя Миладинови“, включени в Програма „Топъл обяд“ на БЧК. \r\n*** \r\nОт 12.00 часа в Американския център на Столична библиотека, пл. „Славейков“ 4А, ще се състоят петите „Годишни награди“ на Столична библиотека 2018. На събитието ще присъства заместник-кметът на Столична община доц. д-р Тодор Чобанов. \r\n*** \r\nОт 14.30 часа 20 състав на Специализирания наказателен съд ще гледа делото срещу Никола Г., Манчо К., Анри К.  и др. за образуване и ръководене на организирана престъпна група. \r\n*** \r\nОт 15.00 до17.00 часа в постоянната приемна на БСП - София на ул. „Леге\" 10, етаж 1,  народният представител от „БСП за България“ Николай Цонков и общинският съветник Иван Таков ще проведат приемна за граждани.  \r\n*** \r\nОт 15.00 часа в Български Културен Център (ул. „Веслец“ 13), ще се състои церемония по полагане на клетва и връчване на дипломи на експерт-счетоводители от Института на дипломираните експерт-счетоводители в България (ИДЕС).  \r\n*** \r\nОт 16.30 часа пред храм „Св. Неделя“ правителството на Москва ще дари коледна елха за град София. В тържеството ще вземат участие ученици от училището към Посолството и СОУ №33 „А. Пушкин“, както и Посланикът на Русия в България Анатолий Макаров и представители на Столичната община. \r\n*** \r\nВ 18.00 часа в галерия „Сан Стефано“ Вежди Рашидов ще открие изложба „Скулптури и акварели“. Темата на експозицията е „Пейзажът в акварела и главата в скулптурата“. \r\n*** \r\nОт 18.30 часа в галерия „Изкуства“ ще бъде открита изложба „Дигитална живопис“ на Петър Хаджигеоргиев. \r\n*** \r\nОт 18.30 часа в литературен клуб „Перото“ ще се състои представяне на книгата „Физиката на тъгата“ на испански език.  \r\n*** \r\nОт 19.30 часа в ДНК-пространство за съвременен танц и пърформанс ще бъде представена комедията „Тотална щета“.  \r\n*** \r\nОт 20.00 часа в зала 1 на НДК ще бъде представен филмът „Тихият ангел“.  \r\n*** \r\nОт 19.00 часа в зала „Скаптопара“ ще се проведе официална церемония по награждаване за 10-те най-добри спортисти. \r\n*** \r\nОт 09.00 часа в залата на Културен дом на Нефтохимика НХК ще се проведе Общински съвет.  \r\n*** \r\nВ 10.30 часа в храм ” Св. Св. Кирил и Методий” Негово Високопреосвещенство Сливенският митрополит Йоаникий ще отправи  РОЖДЕСТВЕНСКОТО си ПОСЛАНИЕ до клира и православните християни. \r\n*** \r\nОт 11.00 часа в зала Областна управа, ет. 1 ще се проведе национален конкурс за кукли „В очакване на Коледа“, под патронажа на проф. Севдалина Турманова – зам. областен управител – награждаване. \r\n*** \r\nОт 18.00 часа в Дом на писателя, ул. Вола 1 гостува издателство \"Библиотека България\" с \"Детайли\" от Ива Спиридонова и \"Дни за обичане\" от Симеон Аспарухов. \r\n*** \r\nОт 18.30 часа в галерията на Дружеството на бургаските художници (ул. „Александровска” 22) ще се състои  благотворителна изложба, целяща набирането на средства за закупуване на детски народни носии.  \r\n*** \r\nВ 18.00 часа на Grand Mall ще бъде представена книгата „Христо Стоичков. Историята“. \r\n***  \r\nОт 12.00 часа до 16.00 часа в салона на Дома на културата в Националния военен университет „Васил Левски“ ще се състои благотворителен коледен базар.  \r\n***  \r\nОт 18.00 часа в голяма зала на Община Велико Търново ще се проведе концерт на СУ „Емилиян Станев“.  \r\n***  \r\nОт 18.00 часа в зала 30 на Младежки дом ще се проведе Коледен концерт на ученици от Музикалната школа при Младежки дом. \r\n***  \r\nОт 18.00 часа в НЧ „Искра“ ще се проведе Коледен концерт на Балет „Ритъм“ с ръководител Валя Атанасова и  „Полиденс“ с ръководител Павлина Димитрова.  \r\n***  \r\nОт 18.30 часа в театралния салон на НЧ „Надежда-1869“ ще се проведе Коледен концерт на съставите към НЧ „Надежда - 1869“.  \r\n***  \r\nОт 19.00 часа в Клуб 7 ще се проведе лекция на тема „Кариера и професионално развитие“ с лектор Милена Методиева.  \r\n*** \r\nОмбудсманът Мая Манолова организира приемни за граждани във всички общини на област Видин. Графикът на приемните  може да видите   .  \r\n*** \r\nОт 10.30 часа в спортна зала „Фестивална“ ще се проведе международен коледен турнир по волейбол.  \r\n*** \r\nОт 11.00 часа в музей „Кръстата казарма“ ще бъде открита изложба в която ще бъдат представени исторически и биографични данни за народните представители от състава на Учредителното събрание, приело Търновската конституция и възстановило България като самостоятелна държава на картата на Европа, портрети и документи за тяхната дейност. \r\n*** \r\nОт 17.30 часа в зала Симфониета – Видин ще се състои Детско коледно шоу „Звезди край елхата”. Входът за събитието е свободен. \r\n*** \r\nОт 19.00 часа в Камерна зала на ДКТ ще се играе спектакъла „Гергьовден“ от Стеван Сремац. \r\n*** \r\nОт 19.00 часа в градската концертна зала ще се състои концерт „Коледа по Тенорски“.  \r\n***  \r\nОт 17.30 часа в Зала 1 на Общината ще се проведе Коледен концерт с участието на Дамски туристически хор „Божур“ при ТД „Камъка“ и Смесен хор „Еделвайс“ при ТД „Трапезица“ – Велико Търново.  \r\n*** \r\nОт 10.00 часа в АЕМО „Стария Добрич“ ще се състои посрещане на коледари с деца от ДГ № 23 „Звездица“. \r\n*** \r\nОт 11.00 часа в сградата на ОДМВР – Добрич ще се проведе брифинг.  \r\n*** \r\nОт 17.30 часа в НЧ „Пробуда – 1939 г.“ ще се състои Коледен концерт на творческите състави при читалището, съвместно с Детска градина №27 „Славейче“. \r\n*** \r\nОт 18.00 часа в Младежкия център-Добрич ще се проведе благотворителен концерт „Помощ за Дани“.  \r\n*** \r\nОт 18.00 часа в Огледална зала „Нели Божкова“ ще се състои коледен концерт на възпитаници на Музикална школа „Доминанта“.  \r\n*** \r\nОт 19.00 часа в Драматичен театър „Йордан Йовков“ в камерна зала ще се играе постановката „Службогонци“.  \r\n*** \r\nОт 18.00 часа в галерия „Ателието“ ще бъде открита благотворителна коледна изложба. \r\n***  \r\nВ 10.45 часа пред паметника на Капитан Петко войвода ще бъдат поднесени венци и цветя.  \r\n*** \r\nОт 13.30 часа в ресторант „Житомир“ ще се проведе церемония „Спортист на годината“.  \r\n*** \r\nОт 17.30 часа в Регионална библиотека „Гео Милев“ ще бъде представена книгата „Иваил цар“ книга ІІ от Стоян Николов - Торлака. \r\n*** \r\nОт 09.00 часа ще се състои заседание на Общинския съвет.  \r\n*** \r\nОт 11.00 часа в галерийното пространство на Общински съвет ще бъде подредена фотоизложба „Другото лице на Столипиново“. \r\n*** \r\nОт 17.30 часа в СКЛАД ще се състои първото публично представяне на новия двуезичен уебсайт за българско съвременно изкуство openartfiles.bg. \r\n*** \r\nОт 18.00 часа в Дом на културата „Борис Христов“ ще се проведе празничен концерт под надслов \"Коледна приказка\" на фолклорен ансамбъл \"Тракия\" – Пловдив. \r\n*** \r\nОт 12.30 до 17.30 часа ПГ по хотелиерство и туризъм „Академик Неделчо Неделчев“ – Сливен организира Коледна изложба базар. Акцент през тази година са постните ястия за Бъдни вечер. \r\n*** \r\nОт 14.15 часа в офиса на Областен информационен център – Стара Загора ще се състои последната за годината работна среща на  тема: „Изпълнение на оперативните програми в Югоизточен район за планиране към декември 2018“. \r\n*** \r\nОт 18.00 часа в Младежки дом ще се състои коледен фолклорен концерт – празник, с участието на школи и клубове към Център за подкрепа за личностно  развитие. \r\n*** \r\nОт 18.00 часа в Художествена галерия ще се състои празничен концерт „Коледо, влез в сърцата ни!“. \r\n*** \r\nОт 18.30 часа в РБ „Захарий Княжески“ ще се състои концерт „Мъниста от снежинки“.  \r\n*** \r\nВ 18.30 часа в сградата на ГПЧЕ „Ромен Ролан“ ще се състои благотворителна изложба от картини и фотографии, която ще бъде под патронажа на омбудсмана на община Стара Загора Надежда Чакърова. \r\n*** \r\nОт 19.00 часа в Оперен театър ще се състои Коледен концерт „A swinging Christmas“, със специалното участие на Васил Петров.  \r\n*** \r\nОт 19.00 часа в Драматичен театър ще се играе постановката „Сватбата на Фигаро“ от Пиер-Огюстен Карон дьо Бомарше. \r\n*** \r\nОт 10.00 часа в Детска градина 15 „Слънце\" ще се състои фестивал под надслов „Коледарче“.  \r\n***   \r\nОт 9.00 часа в зала 304 ще се проведе заседание на ПК „Младежки дейности и спорт”.  \r\n***     \r\nОт 10.00 часа в стая 203 на общината ще се проведе брифинг.  \r\n***     \r\nОт 13.30 часа в зала 203 на общината ще се проведе заседание на ПК „Европейски проекти, международно сътрудничество и взаимодействие с НПО”.  \r\n*** \r\nОт 11.00 часа в Градския парк (пространството след обновения централен мост) ще се проведе съвместно събитие: „Туристически обекти в Одринския регион“ от представители на Община Одрин.", "date": "2018.12.18", "title": "Предстоящи събития в страната за 18 декември (Агенция „Фокус“)"}
{"url": "http://www.focus-news.net/news/2018/12/18/2602941/otkriha-24-kilometrovata-otsechka-ot-am-struma-mezhdu-kresna-i-sandanski-obzor.html", "text": "В изпълнение на програмата на правителството и на приоритетите, които сме си поставили, АМ „Струма“ „порасна“ с 24 км. Това заяви министърът на регионалното развитие и благоустройството Петя Аврамова при откриването на новоизградения участък. На церемонията присъстваха народни представители, министърът на транспорта, информационните технологии и съобщенията Росен Желязков, председателя на Управителния съвет на Агенция „Пътна инфраструктура“ инж. Светослав Глосов  и кметове. Министър Аврамова  връчи разрешението за ползване на участъка на инж. Глосов. Тя отбеляза, че така се дава шанс на всички български граждани, гостите на страната и транзитно преминаващите да пътуват безопасно по него. Регионалният министър  уточни, че в отсечката на АМ „Струма“ от Кресна до Сандански са изградени 25 големи съоръжения, 3 пътни възела и 4 площадки за отдих със санитарни помещения и ТИР паркинги. По думите й в бъдеще на тях ще могат да бъдат изградени заведения за хранене и бензиностанции.  \r\nАврамова заяви, че участъка се пуска предсрочно с 5 месеца, като благодари на строителите за положените усилия, на Агенция „Пътна инфраструктура“ за доброто администриране на процеса и на Министерството на транспорта, информационните технологии и съобщенията за работата в партньорство при доизграждането на АМ „Струма“.  \r\nМинистърът поясни, че за правителството е важно и Северна България  да има магистрала, така че средствата, които бяха отпуснати преди няколко дни в размер на 1,35 млрд. лева за изграждане на участък от АМ „Хемус“ са важни. „Ще продължаваме да работим за вертикалните отсечки, за скоростния път „Видин – Ботевград“, защото видяхме, че АМ „Тракия“ даде тласък на развитието на Южна България“, поясни министър Аврамова. \r\nРегионалният министър съобщи, че изпълнението на отсечката от магистрала „Струма“ между Благоевград и Крупник е на 40%. Тя поясни, че са в ход тръжните процедури за участъка през Кресненското дефиле. Аврамова добави, че има избрани изпълнители за участъците преди и след тунел „Железница“. По думите й се очаква в скоро време да може да се сключи договор и за самото съоръжение. Председателят на УС на АПИ инж. Глосов  изрази очакване комисията, която ще оценява офертите на участниците в процедурата за избор на изпълнител на участъка през Кресненското дефиле да си свърши работата добре и бързо, така че да няма обжалвания. Той уточни, че има 6 месеца срок за проектиране. „След това ще започне строителството. Надяваме се това да стане следващата година, така че до края на 2023 г. да бъде завършена цялата магистрала, каза още инж. Глосов. \r\nОт своя страна  транспортният министър Росен Желязков  заяви, че е налице пълно доверие, като е необходимо мобилизиране на усилията, така че 2023 г. да се пътува от София до границата с Гърция за час и половина.  \r\nВ профила си в социалната мрежа „Фейсбук“  премиерът Бойко Борисов  написа: „Още 23,6 км от АМ „Струма“ бяха пуснати за движение днес. Това ще облекчи значително трафика по един от най-натоварените маршрути на Балканите. Участъкът между Кресна и Сандански е изграден с финансиране от Кохезионния фонд на ЕС и националния бюджет. В участъка има 3 пътни възела, 25 големи съоръжения, както и 4 площадки за отдих.", "date": "2018.12.18", "title": "Откриха 24-километровата отсечка от АМ „Струма“ между Кресна и Сандански (ОБЗОР)"}
{"url": "http://www.focus-news.net/news/2018/12/18/2603323/prokuraturata-poiska-tsenko-chokov-da-bade-varnat-v-aresta-zaradi-narushenie-na-myarkata-domashen-arest-obzor.html", "text": "Апелативната специализираната прокуратура поиска измяна на мярката за неотклонение на бившия кмет на Галиче Ценко Чоков от „домашен арест“ на „задържане под стража“, след като от медийни публикации стана ясно, че на 17 декември той се е отклонил от определената му от съда мярка и около 19.30 ч. е посетил столично заведение. Информацията беше потвърдена и от МВР, като допълнително е уточнено, че лицето не се придвижва с болнична носилка, с която последния път се е явило в съдебно заседание пред Апелативния специализиран наказателен съд, а е установено в отлично здраве в питейно заведение, намиращо се в кв. „Драгалевци“ в София. Във връзка с това Районна прокуратура – София образува наказателно производство и за съзнателно даване на невярно заключение за здравословното състояние на Ценко Чоков пред надлежен орган – Апелативен специализиран наказателен съд. \r\nГоворителят на главния прокурор Румяна Арнаудова обясни, че Ценко Чоков е имал разрешение да се отклони от домашния арест, за да посети стоматолог, а заведението, в което е установен, със сигурност не е стоматологичен кабинет. „Тоест, категорични доказателства за това, че лицето се отклонява умишлено от взета мярка за неотклонение са събрани и ние ще настояваме съдът да я измени в най-тежката такава. Очевидно пречката, която е съществувала преди това – влошено здравословно състояние, отсъства и той се чувства достатъчно добре, за да изтърпи най-тежката мярка за неотклонение“, обясни Арнаудова. Тя посочи, че Апелативният специализиран съд, когато е изменил мярката в „домашен арест“, е установил, че Ценко Чоков страда от захарен диабет, диабетна полиневропатия, дискова болест, язви на стомаха и урологични заболявания. „И точно заради тези обстоятелства съдът е взел това решение. Но очевидно към днешна дата тези основания не съществуват“, коментира говорителят на главния прокурор. Арнаудова обясни, че след представената през септември експертиза е имало и други заседания срещу Ценко Чоков. „И на 2 ноември беше изготвена комплексна медицинска експертиза и според нея здравословното състояние на Ценко Чоков към тази дата е било толкова тежко, че дори вещите лица са предложили на съда спиране на наказателното производство, докато той се излекува. Това са вещи лица към Софийски градски съд“, обясни тя, но не посочи от кое лечебно заведение са те. „Това според нас са много сигурни индикации за съзнателно даване на невярно заключение, което се наказва от Наказателния кодекс като престъпление против правосъдието с лишаване от свобода от 1 до 5 години и отнемане на права“, обясни Арнаудова и посочи, че става дума за едно вещо лице. „То е участвало в предходната експертиза като едно от всички вещи лица, които са посочили, че е налице много тежко здравословно състояние. Така че ще се направи проверка и на предходните съдебно-медицински заключения“, заяви Арнаудова. Агенция „Фокус“ припомня:  На 10 май първоинстанционният съд призна Ценко Чоков за виновен и го осъди на затвор от 4 години и 6 месеца за общо три престъпления - причиняване на средна телесна повреда, отвличане и палежи. Бившият кмет на Галиче беше оправдан по обвиненията за лихварство и за ръководство на организирана престъпна група. Тогава съдът потвърди най-тежката мярка за неотклонение \"задържане под стража\", като Чоков изслуша присъдата на болничното легло, с което беше докаран със специална линейка от Централния софийски затвор. Тази мярка беше в сила до 26 септември, когато заради влошено здравословно състояние Чоков беше пуснат под домашен арест. \r\nЦветилена СИМЕОНОВА", "date": "2018.12.18", "title": "Прокуратурата поиска Ценко Чоков да бъде върнат в ареста заради нарушение на мярката „домашен арест“ (ОБЗОР)"}
{"url": "http://www.focus-news.net/news/2018/12/18/2602947/pp-abv-nastoyava-balgariya-vednaga-da-se-iztegli-ot-uchastie-v-izgrazhdaneto-na-chastniya-terminal-za-vtechnen-gaz-kray-aleksandrupolis-obzor.html", "text": "При проведеното преди седмица  гласуване в ЕП по т.79, относно сътрудничеството в областта на енергетиката, стана ясно, че българските евродепутати  се отказват от стратегическата роля на България за опазване на енергийната сигурност на Европа. С тази резолюция държавата ни, която е от ключово значение за енергийната стабилност на региона, е заменена с Украйна. Това заяви по време на пресконференция председателят на АБВ Румен Петков. „Предателите от българска страна сме ги посочили поименно. Евродепутатите ни от либералите  - всички гласували със „за“. Групата на ГЕРБ плюс Светослав Малинов – всички гласували „за“. Много интересно е безгръбначното гласуване на нашите депутати от БСП – ПЕС. Двама са се въздържали, а титаните на българския патриотизъм  Станишев и Пирински са блеснали с отсъствието си от залата  по време на вота“, посочи Петков. Според него това гласуване е насочено срещу „Северен поток“, което  ще постави страната ни в невъзможност да получи подкрепа за осъществяването на проект за пряка доставка на газ от Русия. \r\nПетков алармира и за променената за пореден път от парламента Енергийна стратегия на България, с което се предвижда 20 процентово участие на страната ни в изграждането на  терминал за втечнен природен газ до Александруполис. Той посочи, че съоръжението е частно и лишено от всякаква перспектива, особено предвид ограничените му възможности и обвързващите клаузи на договора.  По-думите му Гърция  разполага с друг огромен държавен терминал, предлагащ изключително добри условия. „По същество в момента българската държава тръгва да финансира \"Капелузос груп\" и това трябва да спре веднага. В случая парите на всички български данъкоплатци няма да отидат за енергийна сигурност, а за финансирането на едно частно съоръжение в Гърция. Това е обличане на корупционни практики в парламентарни решения“, посочи той и допълни, че по този начин, в разрез с всички пазарни и икономически принципи  НС задължава правителството и „Булгартрансгаз“ да участва в губещото начинание.  \r\nВ заключение председателят на АБВ посочи, че хората в България и Европа се чувстват несигурни, което е една от причините за сериозните протести. „Тази несигурност идва от системните конфликти, които се инициират от САЩ. Търговска им война с Китай. Техен военен кораб в Черно море. Мачкане на ООН, включително и чрез обявяването, че Съединените щати няма да участват в екологичните споразумения, които бяха гласувани от 200 държави. Системна агресия спрямо Русия и то без никакви аргументи. Като се започне от случая „Скрипал“, където няма грам доказателства. Още повече, че това се случва на фона на бруталното убийство на журналиста Хашоги, където е ясно кой е отговорен, но въпреки това президента Тръмп заявява, че това не е повод да се накърняват търговските взаимоотношения с извършителите. Стигаме и до най-бруталния за нас българите случай на американска намеса за последните няколко месеца. Косово обявява намерение да сформира своя армия, което е в противоречие с всички предварително договорености за признаването му, включително и от България. Въпреки това Съединените щати немедлено подкрепят Косово с ясното съзнание, че това може да предизвика война на Балканския полуостров. Преди време американците тръгнаха и с Арабската пролет и ни доставиха 10 милиона емигранти“, заяви Румен Петков. Според него е абсолютно  недопустима и намесата на САЩ в  православието, като уточни, че по-конкретно става въпрос за подкрепата им за създаването на Автокефална църква на Украйна.  \r\nЗам.-председателят на АБВ Любомира Ганчева заяви, че отминаващата 2018 е завършекът на една тенденция от последните десетилетия, България да изпада във все по-сериозна управленска и социална криза. По думите ѝ държавата абдикира от своите ключови задължения и пропада все повече. Според нея страната се намира в пълен икономически застой и безпътица, здравеопазването е в критично състояние, както и социалните и образователни системи. Тя допълни, че всеки ден се обезлюдяват български села, които са оставени на произвола, а защитата на българските граждани е поверена в частни ръце с откритото признание, че държавата не може да се справи с проблеми като битовата престъпност и корупцията. В заключение Любомира Ганчева посочи, че Битката за възстановяване на държавността в България минава задължително през обръщане към позабравените принципи на солидарността, социалната справедливост и родолюбието.  \r\nПредседателят на АБВ-Младежи Пламена Заячка коментира, че страната ни става жертва на двойни стандарти в ЕС заради начина, по който се води външната ни политика. Според нея един от най-явните примери е Шенген. Тя заяви, че досега всички приети в зоната държави са го сторили, след като са покрили единствено техническите изисквания за това. Според Заячка България е жертва на двойни стандарти в Обединена Европа и по отношение на енергийния си сектор. Тя бе категорична, че е недопустимо в ЕС да се говори упорито, че „Северен поток“ е икономика, а в същото време да се твърди, че „Южен поток“ е бил зависимост на Българи от Русия. „Наблюдаваме и други такива недопустими сравнения. Унгария например също строи ядрени реактори, но пак се твърди, че там това е икономика, а нашата централа в Белене необосновано се определя като зависимост. Ето и последния пример с „Турски поток“. Премиерът на Гърция замина за Москва за да си защитава интересите на държавата си. Очевидно за него това е икономика, а за нас това се определя като зависимост, включително и то от зам.-държавния секретар на САЩ, който беше на посещение в страната ни“, коментира тя и добави, че ЕС проявява сериозни двойни стандарти и по отношение на организирането на националните референдуми в различните държави членки.", "date": "2018.12.18", "title": "ПП АБВ настоява България веднага да се изтегли от участие в изграждането на частния терминал за втечнен газ край Александруполис (ОБЗОР)"}
{"url": "http://www.focus-news.net/news/2018/12/18/2602948/okonchatelno-reshenie-za-tsenata-na-vodata-shte-bade-vzeto-na-28-dekemvri-obzor.html", "text": "Общественото обсъждане на цената на водата за 2019 г. беше съпътствано с протест пред сградата на Комисията за енергийно и водно регулиране (КЕВР). Десетки граждани се събраха за около час на бул. „Княз Александър Дондуков“ 8 с искания да бъде спряно заложеното увеличение и да се изготви анализ на инвестициите във ВиК сектора.  \r\nСпоред доклада за поисканото изменение на одобрените цени за ВиК услугите през 2019 г. цените ще бъдат променени в 27 населени места. Очаква се най-висока да бъде цената на водата във Варна, Враца, Добрич и Шумен, където един кубик ще струва над 3 лв. Поскъпване се очаква също в София и Бургас, единствено в Кърджали най-вероятно ще има поевтиняване на услугата - с около 1,5%.  \r\nНа откритото заседание на КЕВР присъства и омбудсманът Мая Манолова, според която увеличаването на цената на водата е несправедливо заради ниските доходи и социалната непоносимост. „Наясно съм, че предложеното увеличение на цената на водата във ВиК дружествата  е предварително заложено и фигурира в съответните нормативни документи, но това, че е заложено и предвидено не означава, че е справедливо“, каза още Манолова. Тя посочи, че ще настоява за преразглеждане на бизнес плановете на ВиК асоциациите, както и за това, КЕВР да каже какви са ползите от увеличаването на цената на водата за гражданите. „Настояваме и за ясни критерии за социалната поносимост на ВиК услугата. Трябва да се предприемат и мерки за водно бедните хора – защото в България вече има и водно бедни хора, които не могат да си позволят да плащат толкова скъпа вода“, зави Манолова и посочи, че тя и екипът ѝ ще настояват и за нормативни промени. Омбудсманът покани представители на протестиращите граждани да се присъединят към обществената дискусия, но те отказаха и поискаха председателят на КЕВР доц. Иван Иванов да слезе при тях, но това не се случи. \r\nОт своя страна, директорът на Дирекция „Водоснабдителни и канализационни услуги“ в КЕВР Ивайло Касчиев коментира, че Министерството на околната среда и водите трябва да предложи необходимите законодателни промени, така че да се осигури подпомагане на бедните слоеве от населението с т.нар. водни помощи. „Цените, с които са одобрени бизнес плановете на ВиК дружествата, са приети от КЕВР. Тези бизнес планове са били разгледани от съответните общински съвети и са били приети от тях и от асоциациите по ВиК и в момента са в процес на изпълнение. Ако ВиК операторите не се изпълнили инвестициите, които са включени в цените, то те следва да ги наваксат и ние ще направим всичко възможно да го направят. В противен случай КЕВР ще вземе отношение и ще намали цените впоследствие“, заяви Касчиев.  \r\nОчаква се на закрито заседание на 28 декември 2018 г. КЕВР да приеме окончателно цените на ВиК услугите за 2019 г. \r\nЦветилена СИМЕОНОВА", "date": "2018.12.18", "title": "Окончателно решение за цената на водата ще бъде взето на 28 декември (ОБЗОР)"}
{"url": "http://www.focus-news.net/news/2018/12/18/2602949/izvestiya-turtsiya-uvelichava-voennoto-si-prisastvie-v-cherno-more.html", "text": "Единствената граница между Турция и Русия минава през Черно море, събитията от едната страна, рано или късно, предизвикват ответна реакция. Укрепването на руското присъствие в Черно море не може да не безпокои турската страна. Като член на НАТО Турция се опитва да постигне целите на организацията в региона, но като най-голям съсед и важен търговски партньор на Русия се опитва да провежда независима политика спрямо своята северна съседка. \r\nДеветата логистична база на турския флот ще бъде разположена в близост до големия черноморски град Трабзон. Предвижда се да бъдат разгърнати 400 военни и 200 цивилни служители за обслужване на фрегати и подводници. Въпреки че решението не е пряко свързано с неотдавнашната украинска провокация в Керченския пролив, тя е направена през 2014 г., вероятно повлияна от събитията в Крим. Изграждането на обекта освен това се вписва в логиката на развитието на турския флот, който се стреми да се превърне във водеща морска мощ в рамките на 15-20 години. \r\nАкцентът на Турция върху развитието на собствените си отбранителни способности в морските области се прави на фона на неуспешните дипломатически усилия през последните години за създаване на механизъм за регионално сътрудничество в Черно море. По този начин Организацията за черноморско икономическо сътрудничество, създадена през 1999 г., не би могла да стане стимул за крайбрежните държави да преминат към по-тясно политическо сътрудничество. Процесът е възпрепятстван и от разширяването на НАТО в Източна Европа, по време на което новите членове губят желанието си да решават проблемите в Черно море чрез консултации. \r\nОт друга страна, укрепването на руското присъствие в Черно море през последните години също заставя Турция все по-често да мисли за модернизирането на своя флот и логистична инфраструктура. Нарастващият дял на Русия в модерните военноморски и ракетни оръжия и промяната на равновесието на силите в Черно море правят Турция да търси възможност да запази процеса на разгръщане в рамките на предвидимостта.  \r\nОчевидно е, че погледа на Анкара е насочен главно към НАТО. В средата на 2016 г., в пика на руско-турската криза, опасенията на Турция за присъствието на Русия бяха изразени от турския президент Реджеп Ердоган, който се обърна към генералния секретар на НАТО и заяви: „Черно море е почти езеро в Русия. Ако не действаме сега, историята няма да ни прости“. \r\nНяколко фактора принуждават Анкара да не участва в стратегията на Алианса за задържане на Русия в региона. Първо, икономическото сътрудничество с Русия става стратегическо и остава неполитизирано, за разлика от отношенията на Турция с западните страни. Второ, участието на Турция в конфликт с Русия от страна на НАТО може не само да превърне турските територии в приоритетна цел на руските ядрени сили, но и да доведе до редица конфликти по границите на Турция на Балканите и Кавказ с непредсказуеми последици за турската държавност. \r\nОчевидно е, че Турция поддържа самостоятелна линия на поведение спрямо Русия, а западните страни са принудени да се съобразяват с това. През последните 10 години Турция се превърна в амбициозен играч, насочен към разширяване на влиянието в съседните региони, главно в Близкия изток. Динамичната външна политика в региона изправя Анкара срещу интересите на западните партньори. В такива условия турската дипломация се стреми да използва своите геополитически предимства в договарянето със Запада, за да прокара тесните си национални интереси. \r\nВъпросът за придобиването от Турция на руските ракетни системи за въздушна отбрана С-400 е добър пример за това: турците са готови да използват руския фактор като част от собствените си отношения със западните съюзници. Да имаш такъв упорит партньор е необичайно за Съединените щати. Освен това НАТО, начело със САЩ разчита на участието на Турция, което още повече усложнява двустранните отношения. Натискът върху политическото ръководство на Турция не само може да постави под въпрос присъствието на американски войски в региона, но и да включи в дневния ред съдбата на стратегическите военни съоръжения на НАТО. По този начин отказ от Турция е невъзможен. \r\nРешението на Анкара да изгради логистична база близо до Трабзон има за цел да покаже на западните съюзници, че Турция няма намерение да напуска Черно море. Напротив, участието на страната във важни проекти, като например „Турски поток“, предполага по-голямо внимание на ситуацията в региона. Запазването на военния паритет в морето оказва пряко влияние върху политическата ситуация в т.нар. Голямо Черноморие - Кавказ и Балканите. Развитието на военния потенциал, част от който ще бъде новата логистична база на турския флот, има за цел запазването на водещите военноморски сили на Турция в НАТО. Това означава, че Русия ще трябва да развива отношения с Турция, която многократно демонстрира своята положителна роля за намаляване на антируския настроение в Алианса, на основата на взаимно уважение. Необходимо е Русия да покаже, че засилването на военното присъствие не е насочено срещу жизнените интереси на Турция, а е логичен отговор на действията на НАТО в Черно море.", "date": "2018.12.18", "title": "Известия: Турция увеличава военното си присъствие в Черно море"}
{"url": "http://www.focus-news.net/news/2018/12/18/2602945/tass-sasht-smyatat-za-zakonno-sazdavaneto-na-kosovska-armiya.html", "text": "Вашингтон вярва, че властите в Косово имат право да формират пълноправна армия, но също така им препоръчват да нормализират отношенията с Белград. Това бе обявено от Родни Хънтър, политически координатор от мисията на Съединените щати в ООН, съобщава агенция  TACC . \r\n„Съединените щати потвърждават подкрепата си за постепенен и прозрачен преход към професионални, многонационални сили, свързани с НАТО, които служат и представляват всички общности на Косово“, коментира Хънтър решението на властите в Прищина за формиране на армия. \r\n„Призоваваме косовските власти да продължат да работят в тясно сътрудничество със съюзниците и партньорите от НАТО, за да взаимодействат с малцинствените групи сега и през следващите години, през които този процес ще продължи“, добави Хънтър. \r\n„В крайна сметка сигурността на Косово ще бъде най-добре гарантирана чрез нормализиране на отношенията със Сърбия“, заяви Хънтър, призовавайки двете страни да „предприемат незабавни стъпки за намаляване на напрежението“. „Диалогът трябва да бъде приоритет и за двете държави“, добави той. „Настояваме двете страни да се откажат от всякакви бариери и да избегнат провокативни действия, които им пречат да се върнат на масата за преговори и да постигнат всеобхватно споразумение за нормализиране на отношенията“.", "date": "2018.12.18", "title": "ТАСС: САЩ смятат за законно създаването на косовска армия"}
{"url": "http://www.focus-news.net/news/2018/12/18/2602951/bsp-nastoyava-za-osvobozhdavaneto-ot-dlazhnost-na-direktora-na-rup-byala-slatina-krasimir-yonchev-obzor.html", "text": "БСП настоява за освобождаването от длъжност на директора на РУП-Бяла Слатина Красимир Йончев. Това стана ясно на извънредна пресконференция в централата на партията.  Заместник-председателят на БСП Кирил Добрев  се обърна ултимативно към министъра на вътрешните работи Младен Маринов и освен за оставката на директора на РУП-Бяла Слатина, настоя за проверка на ОДМВР – Враца. Той посочи, че ако това не се случи, БСП ще прибегне към искане на оставка на вътрешния министър. „Село Галиче е символ на ретро-мутренската държава. Това е селото с най-много палежи и побои на глава от населението на нашата малка държава. В селото страхът, омразата и безнадежността са просто ежедневие“, каза още Добрев. По думите му на частичните избори, които бяха проведени на 20 май 2018 г., БСП е пуснала много жалби. „С помощта на Граждани за европейско развитие кандидатът на Ценко Чоков беше избран за кмет. На 26 септември логично след голямата изборна победа с 23 гласа при 280 дописани жители, Ценко Чоков беше пуснат за лечение под домашен арест. Същото се случи преди това и с групата от 7-8 елемента, които тормозеха селото и в момента мога да кажа, че всички са на свобода“, допълни още той. Кирил Добрев призова да се възстанови редът  и мира в селото и коментира,  че няма как в присъствието на Красимир Йончев това да се случи. Той отчете още, че шефът на районното полицейско управление не се справя, тъй като има ниска разкриваемост на престъпленията,  както и продължаване на безчинствата в село Галиче.  \r\nЗаместник-председателят на БСП подчерта, че партията няма да позволи нито един от нейните членове, застъпници, симпатизанти, да бъде тормозен. Кирил Добрев каза това във връзка с палежа на дома на  кандидата на БСП за кмет на селото Веселин Тушинов , който коментира, че хората в селото знаят кои са извършителите, но не могат да го докажат.  \r\nТой разказа, че преди два месеца е запалена друга къща на свидетел по делото срещу Чоков, а преди това е било пребито момче – застъпник на БСП. „На 12 декември за пореден път беше унищожен нашият семеен обор – с храната за животните, с всичките дървени материали, които бяхме складирали там. Това е опит да се унищожи моето семейство“, каза Тушинов. По думите му ситуацията излиза извън контрол. Според него няма държава, няма закони в това село. „Надявам се да има някаква намеса, някаква помощ за хората, които живеят там. Както са тръгнали нещата – няма да остане един свидетел срещу тази група. Ние ще бъдем унищожени и изгонени от село“, заяви още Тушинов.  \r\nДеница КИТАНОВА", "date": "2018.12.18", "title": "БСП настоява за освобождаването от длъжност на директора на РУП-Бяла Слатина Красимир Йончев (ОБЗОР)"}
{"url": "http://www.focus-news.net/news/2018/12/18/2602952/vzglyad-tryabva-li-rusiya-da-spodelya-sekretni-raketni-tehnologii-s-kitay.html", "text": "През следващата година може да има пробив в руско-китайското сътрудничество в областта на ракетните и космическите технологии. Това стана известно в понеделник от думите на Игор Арбузов, ръководител на „Енергомаш“, разработчик и производител на ракетни двигатели.  \r\nСпоред Арбузов китайците „изразяват силен интерес“ в съвместната инженерна експертиза „относно проектната документация за 480-тонен двигател“, който самият Китай вече създава за супер тежкотоварни ракети. \r\n„Ние ще изградим нашето сътрудничество по такъв начин, че да бъде абсолютно полезно и за двете страни и същевременно да не застрашава националните интереси и интереси на предприятието“, заяви той. Сега зависи от руското правителство: трябва да одобри или да забрани такова сътрудничество с Пекин на двигателя на супер тежка ракета. Съответните документи „Енергомаш“ обещава да се събере в началото на следващата година. \r\nВнимание към технологично сътрудничество с Пекин е показано от много страни. Китай е известен със способността си да създава аналози на чуждо ноу-хау. \r\nКитайците заимстват повече от веднъж, включително от Русия. Така че, до 90-те години, основата на китайските ВВС се състои от самолети, създадени на базата на съветските МиГ. На базата на руския изтребител Су-27СК неочаквано за нас беше създаден китайски изтребител J-11B. \r\nСумата на договора, по която руската и китайската страна планират да влязат, вероятно през следващата година, не е разкрита. Както предполага ръководителят на Института за космическа политика Иван Мойсеев, действителната промяна в позицията на „Енергомаш“ е свързана с пари. Мойсеев не се страхува от технологични течове в ръцете на Пекин. \r\n„Технологията е нещо нетрайно, днес е модерна, след няколко години вече е назад. И това постоянно се наблюдава“, каза експерта за вестник „ВЗГЛЯД“. \r\n„Ако някоя страна е готова да плати достойни пари, които ще устройват „Енергомаш“, тогава аз само ще я приветствам - съобщи Мойсеев. - Очевидно, по-рано сумата не е устройвала „Енергомаш“, а сега Китай е предложил прилична цена. Тези технологии струват много пари. Те трябва да продават. Ако не ги продаде - работи на загуба“. \r\nСпоред Василий Кашин, старши научен сътрудник от Института за Далечен изток, преговорите за двигателите „не са свързани с факта, че „Енергомаш“ или някое отделно предприятие искат нещо, но най-вероятно с факта, че има някои промени на политическо ниво, за които ние просто не знам. \r\nВъзможно е това да е свързано с китайската ракетно-космическа програма, която сега се развива ускорено. За нея това ще трябва допълнително тежък усилвател, който може да изкара в орбита 50 тона товари. Сега подобна ракета – Falcon heavy - е само в САЩ. Тя доставя товари, включително за Международната космическа станция. А МКС, както е известно, остава до голяма степен руско-американски проект без китайско участие. \r\n„Китай създава собствена космическа станция. Не е ясно как ще го направи, но той вече има успех в тази посока“, каза Василий Михеев, ръководител на китайската група на Института за световна икономика и международни изследвания на Руската академия на науките пред вестник „ВЗГЛЯД“. Той подчерта, че сътрудничеството с Пекин в ракетно-космическата програма е много полезно за Москва,а и не само финансово. В крайна сметка това сътрудничество може да осигури достъп до китайската космическа станция, което ще бъде много важно в случай на проблеми с МКС – станцията е много стара. \r\nЖивотът на МКС изтича през 2024 г., но се обсъжда идеята за удълажаването му до 2030 г., коментира експертът.", "date": "2018.12.18", "title": "ВЗГЛЯД: Трябва ли Русия да споделя секретни ракетни технологии с Китай"}
{"url": "http://www.focus-news.net/news/2018/12/18/2602953/gazetaru-sasht-nakazvat-rusiya-za-intsidenta-v-kerchenskiya-proliv.html", "text": "САЩ не изключват въвеждането на нови санкции срещу Русия във връзка с инцидента в Керченския пролив, заяви Кърт Волкър, специален представител на Държавния департамент за Украйна. Според него руската страна предизвиква „нова ескалация в конфликта в Украйна“. \r\n„По този въпрос, в отговор на действията на Руската федерация, трябва да разгледаме редица подходи, включително в частта от пакета за санкции“, съобщи той на брифинг в Брюксел. \r\nВ момента САЩ водят разговори по този въпрос „с Германия, Франция и други ... западни партньори“, каза Волкър и добави, че иска да чуе мнението на съюзниците „още днес“. \r\nРъководителят на европейската дипломация Федерика Могерини не отговори директно на въпроса дали се обсъжда въвеждането на нови санкции срещу Русия. В отговор на украински журналист тя посочи ограниченията, които вече са в сила. \r\nЛидерите на Европейския съюз на срещата на върха приеха изявление за готовността да предприемат действия за подпомагане на Украйна във връзка със събитията около Керченския пролив. Документът обаче не спомена необходимостта или намерението да се въведат нови санкции. \r\nВъпреки това на тази среща на върха ЕС продължи антируските санкции, които вече са в сила за още шест месеца. Въпреки това, като причина за тяхното удължаване, се посочва „нулевия напредък в изпълнението на Минскските споразумения“, а не инцидентът в Керченския пролив. \r\nЗа решението на лидерите на ЕС не повлия дори и посещението на Петро Порошенко в Брюксел, където той проведе разговори с представители на Европейския съюз и обсъди възможното засилване на санкциите срещу Москва. Президентът на Украйна е убеден, че Европейският съюз трябва да признае инцидента в Керченския пролив като „акт на агресия“. \r\nИван Чихарев, директор на Института за социални науки и международни отношения на Държавния университет в Севастопол, обясни, че въпреки желанието на Киев, Европейският съюз не наложи санкции на Русия след събитията в Керченския пролив, тъй като няма реално влияние в този регион. \r\n„ЕС няма никакви военни или дипломатически инструменти, които да повлияят на това положение, а антируските санкции вече са тежест за много европейски държави“, обясни експертът в интервю за  РИА Новости . \r\nПо тази причина Киев не успя да убеди европейските държави да предприемат действия срещу Русия. \r\n„Освен това ЕС има редица вътрешни проблеми - френските протести - последната фаза на Брекзит - дясното отклонение в политиката на Унгария. При тези условия ЕС ще се интересува все по-малко от украинските дела - и без Украйна, има достатъчно проблеми и санкциите вече са явно неудобни за много европейци“, заключи Чихарев.", "date": "2018.12.18", "title": "Газета.ru: САЩ наказват Русия за инцидента в Керченския пролив"}
{"url": "http://www.focus-news.net/news/2018/12/18/2602954/ria-novosti-v-saedinenite-shtati-priznavat-che-ne-mogat-da-se-protivopostavyat-na-hiperzvukovite-orazhiya-na-rusiya.html", "text": "САЩ нямат система за противоракетна отбрана, която да е достатъчно ефективна за защита от хиперзвукови оръжия на Русия и Китай, съобщава  РИА Новости . \r\nНа 1 март в съобщение до Федералното събрание Владимир Путин говори за нови - и тотално различни - видове оръжия, разработени в Русия, включително тези, насочени към преодоляване на американската система за противоракетна отбрана. По този начин президентът докладва за разработка на свръхзвуково оръжие - системата „Авангард“, способна да лети в плътните слоеве на атмосферата. Превод и редакция : Калоян Пенков", "date": "2018.12.18", "title": "РИА Новости: В Съединените щати признават, че не могат да се противопоставят на хиперзвуковите оръжия на Русия"}
{"url": "http://www.focus-news.net/news/2018/12/18/2602956/independent-planat-na-tereza-mey-nyama-limit-na-migratsiyata-sled-brekzit.html", "text": "Дългоочакваният план за имиграция след Брекзит на правителството няма да се позовава на консервативния манифест обещаващ да намали нетната миграция до „десетки хиляди“. \r\nИзточници от парламента потвърдиха за  Independent , че целта, отдавна подкрепена от Тереза Мeй като министър-председател, не се появява никъде в документа. \r\nЦелта все още ще съществува като манифест за залог до следващите избори поне, но нейното отсъствие е ясен знак, че политиката вече се е преместила от подхода, основан на числата, подкрепен от Мей. \r\nПубликуването на Бялата книга все още предстои да бъде потвърдено, на фона на съобщенията, че Тереза Мей е в противоречие с министрите за желанието си да изработи новата система като имиграционна рестрикция. \r\nВместо това има натиск за нов подход на правителството, който да бъде оформен като система, която да обслужва нуждите на британската икономика, когато напуска ЕС. \r\nНовината е победа за кампанията „Drop the Target\" на Independent, стартирана през април 2017 г. с „Отворена Великобритания“, за да видим, че глупавата политика е отхвърлена. \r\nОбсъждайки Бялата книга, източник от парламента каза за целта: „Не е там и няма да бъде, освен ако някой не го вкара в последната минута“. \r\nВместо това в доклада ще се говори за намаляване на миграцията до „устойчиви нива“ - фраза, използвана наскоро в интервю от Саджид Джавид, който също се дистанцира от политиките „враждебна среда“, подкрепена от премиера. \r\nСпоред информация на The Sunday Times фокусира се върху потенциалното намаляване на броя на мигрантите от ЕС, което планът ще донесе. \r\nИзточникът на Independent обясни, че новата система е „ясна стъпка към промяна на формата на имиграционния дебат далеч от числата и към подход, който осигурява на Обединеното кралство необходимите умения“. \r\n„Хората искат да сложат край на свободното движение, а в документа се говори за намаляване на нетната миграция до устойчиви нива, но това е по-скоро за това, което всъщност ще изглежда“, добави източникът. \r\nПроцесът на прокарване на имиграционната Бяла книга е труден, изисквайки одобрение от редица отдели, включително министерството на финансите и министерството на бизнеса, ръководени съответно от Филип Хамънд и Грег Кларк - и двамата, които отдадоха приоритет на намаляването на влиянието на Брекзит върху икономиката. \r\nЕлементи от плана, които вече са се появили в пресата, показват, че няма да има ограничение за висококвалифицираните мигранти от всяка точка на света. \r\nСредно-квалифицираните мигранти ще бъдат допуснати, ако имат работа, заплащаща поне 30 хиляди лири годишно, но мигрантите с умения, от които се нуждае Великобритания, ще получават визи с по-ниска заплата. \r\nНискоквалифицираните работници ще получават краткосрочни визи до една година, ако са от страна, която е „ с нисък риск от злоупотреба с имиграция“, докато на студентите ще им бъде предоставен шестмесечен отпуск за обучение и ще могат да преминат към виза на квалифициран работник три месеца преди края на курса.", "date": "2018.12.18", "title": "Independent: Планът на Тереза Мей няма лимит на миграцията след Брекзит"}
{"url": "http://www.focus-news.net/news/2018/12/18/2602946/tass-liderat-na-kosovo-zayavi-che-reshenieto-za-sazdavane-na-armiya-tryabvashe-da-bade-vzeto-otdavna.html", "text": "Лидерът на Косово Хашим Тачи смята, че решението за формиране на армия е трябвало да бъде взето преди няколко години. \r\n„Миналата седмица в Косово не се случи нищо необичайно“, коментира Тачи решението на властите в Прищина да формират армия. Речта му беше преведена на английски език. \r\nСпоред Тачи „ако Косово е допуснало грешка“, тя е, че ръководството на самопровъзгласилата се република „чака пет години преди да реши да формира армия“. \"Решението за армията може да е закъсняло, но не е погрешно“, добави Тачи. „Забавянето е, защото очаквахме добра воля от онези, които никога не са я показали по отношение на Косово“. \r\nТачи също твърди, че косовската армия „никога няма да бъде заплаха за никого“. Според версията си тези сили ще бъдат „многонационални“ и ще се състоят от „повече от 10%“ от представители на етническите малцинства, включително сърби, живеещи в непризнатата република. Превод и редакция : Калоян Пенков", "date": "2018.12.18", "title": "ТАСС: Лидерът на Косово заяви, че решението за създаване на армия трябваше да бъде взето отдавна"}
{"url": "http://www.focus-news.net/news/2018/12/18/2602955/daily-express-korbin-postavi-mey-na-raba-predi-riys-mog-da-predprieme-spasyavane.html", "text": "Лидерът на лейбъристите Джеръми Корбин внесе предложение за вот на недоверие срещу премиера. Корбин заяви, че сделката на Тереза Мей за Брекзит и неуспешните преговори в Брюксел означават, че парламентът вече не може да има доверие в нея като лидер. Той каза на Мей: „Отговорен министър-председател би предложил тази сделка пред Камарата тази седмица, за да може да продължим напред след катастрофалните преговори на това правителство“. \r\nТой заяви, че е „неприемливо“ да се отложи гласуването и потвърди, че внася предложение, „в което парламентът няма доверие в министър-председателя“. \r\nРийс-Мог, който многократно осъди Тереза Мей за нейното ръководство, се появи тази вечер като неочакван спасител на премиера. \r\nТой й съобщи днес, че има неговото доверие. Рийс-Мог заяви в Камарата на общините: „Може ли да поздравя министър-председателя за спечелването на доверието на консерваторите в парламента“. \r\nРийс-Мог обясни изненадващата си промяна в курса, като дължи коментарите си на празнично настроение. \r\n„На Коледа е погрешно да си куче в ясла, това е мястото, което принадлежи на бебето“, каза той. \r\nТереза Мей му благодари за подкрепата си, докато информира депутатите по въпроса за Брекзит. \r\nКонсерваторът Стив Бейкър, ключов участник в заговора за изхвърляне на Мей, заяви: „Евроскептичните консерватори са категорични, че приемаме демократичното решение на нашата партия да има доверие в Тереза Мей като министър-председател“. \r\nНайджъл Додс от Демократичната юнионистка партия потвърди подкрепата си за Тереза Мей тази вечер. \r\nТой обяви: „Ние не се интересуваме от парламентарните  лудории или преигравания ва Лейбъристката партия“. \r\n„От наша страна ние сме съсредоточени върху гласуването и необходимостта да осигурим необходимите промени, за да сме сигурни, че имаме правилната сделка за Обединеното кралство“. \r\nЕдинството в Консервативната партия трябва да гарантира, че Тереза Мей ще избегне унизително поражение. \r\nЛейбъристите имат подкрепата на Либералните демократи и най-вероятно на Шотландската национална партия и Зелените.", "date": "2018.12.18", "title": "Daily Express: Корбин постави Мей на ръба… преди Рийс-Мог да предприеме спасяване"}
{"url": "http://www.focus-news.net/news/2018/12/18/2602957/pregled-na-mezhdunarodnite-novini-do-6-ch-agentsiya-fokus.html", "text": "Правоохранителните органи във Франция задържаха още двама души, заподозрени в подпомагане на стрелеца от Страсбург, съобщава  РИА Новости . \r\nНа 11 декември 29-годишния Шериф Шекат откри стрелба насред коледния базар в Страсбург, след което се изчезна. След два дни силите за сигурност успяха да ликвидират стрелеца. В него бяха намерени револвер и допълнителни патрони. \r\nПреди това бяха задържани няколко души, включително братята му и родителите му. По-късно бяха освободени. Терористичната организация „Ислямска държава“ пое отговорност за атаката. Броят на жертвите достигна петима души. \r\n*** Предложенията, направени през миналата седмица от министъра на отбраната Сергей Шойгу до Джеймс Матис, не съдържат знаци, че Русия е заинтересована от запазването на Договора да ракети със среден и малък обсег, заявиха за  РИА Новости  от Пентагона. \r\nВ събота генерал-майор Игор Конашенко съобщи, че министъра на отбраната на Руската федерация Сергей Шойгу е предложил на Джеймс Матис да обсъдят разногласията между Русия и САЩ относно ракетния договор. \r\n„За пет години, в над 30 срещи на всички нива, Русия никога не е показала никакви признаци, че се стреми да се върне към спазването на договора. Никоя от тези срещи не донесе напредък поради нежеланието на Русия да признае нарушенията си. Предложението на Русия от миналата седмица не съдържа никакви индикации, че тя е заинтересована да предприеме тези стъпки за спасението на споразумението“, заяви говорител на Пентагона. \r\n*** Общото събрание на ООН прие Глобалния пакт за бежанците. \r\nЗа него гласуваха 181 страни, 2 са против, а три се въздържаха. \r\nГлобалният пакт има за цел да облекчи тежестта върху приемащите страни и да подобри способността на бежанците да се грижат за себе си. \r\nОсвен това документът предвижда създаването на условия за безопасно и достойно завръщане в страните, откъдето са бежанците. \r\n*** На 22 декември повече от десет изтребители Су-27 и Су-30 ще извършат полет от летище „Кримск“ от Краснодарския край до летище „Белбек“ в Крим след приключване на реконструкцията му. \r\nСтроителните работи на летището започнаха през пролетта. Понастоящем е завършено изграждането на съоръженията от първата фаза: нова писта с дължина 3450 метра, площадки за самолети и платформи със специално предназначение. \r\n*** Лидерът на младши коалиционния партньор „Независими гърци“, Панос Каменос, заяви, че подкрепя свободното слово „дори на тези, които ни отнемат правото“ да говорим, съобщава гръцкия вестник  Kathimerini .   \r\n„Независимо от годините на война, водена срещу нас от „Скай“, се противопоставяме на насилието. Подкрепяме правото на свободно слово дори на онези, които нарушават нашето собствено право“, написа той в социалната мрежа Twitter. \r\n*** Италия се надява да сключи сделка с Европейската комисия за бюджет 2019, след като правителството изпрати поправен вариант до Брюксел, предава агенция  Reuters . \r\nСпоразумение ще сложи край на седмици на караници между комисията и коалиционното правителство в Италия. \r\nСлед като министърът на икономиката Джовани Триа отмени насроченото представяне на книга, неговата говорителка заяви, че е зает с преговорите в последния момент и се надява да сключи сделка преди края на деня. \r\nКомисията отхвърли разширения проектобюджет на Италия през октомври, като заяви, че няма да понижи големия дълг на страната и я обвини в явно нарушение на фискалните правила на ЕС. Рим представи ревизиран план миналата седмица с по-малък дефицит. \r\n*** ТАСС: Представителят на Русия в ООН призова Косово веднага да отмени решението за създаване на армия \r\nПредставителят на Русия в ООН, Василий Небензя, призова Косово веднага да отмени решението за създаване на армия. Той заяви, че решението за създаване на армия е в грубо нарушение на Резолюция 1244 на Съвета за сигурност на ООН, съобщава агенция  TACC . \r\n„Решението за трансформиране на силите за безопасност на Косово в въоръжени сили е явно нарушение на Резолюция 1244 на Съвета за сигурност, която, както повтори генералния секретар, остава основен международен правен акт за уреждане на косовските въпроси“, добави той.  \r\n„Появата на въоръжени сили на Косово представлява заплаха за мира и безопасността в региона“, съобщи руския дипломат по време на извънредната среща на Съвета за сигурност на ООН. \r\nВасилий Небензя също така подчерта, че безотговорната политика на Европейския съюз по отношение на непризнатото Косово е преминала опасна линия. \r\n„Реакцията на ЕС към последното решение на Прищина не може да се нарече нищо друго освен беззъбо. Това е безотговорна политика, която пресича опасна линия“, завърши представителя на Русия. \r\n*** Парламентът на Великобритания отхвърли предложението на Джеръми Корбин за вот на недоверие срещу премиера Тереза Мей, съобщава  РИА Новости , позовавайки се на телевизионния канал Sky News. \r\nДжеръми Корбин внесе предложение за гласуване на вот на недоверие към министър-председателя Тереза Мей. Корбин е недоволен, че Мей отложи гласуването на споразумението с ЕС за Брекзит. Премиерът мотивира решението си, като заяви, че споразумението няма необходимата подкрепа в парламента и обеща да получи допълнителни гаранции от ЕС.   \r\n*** Единствената граница между Турция и Русия минава през Черно море, събитията от едната страна, рано или късно, предизвикват ответна реакция. Укрепването на руското присъствие в Черно море не може да не безпокои турската страна. Като член на НАТО Турция се опитва да постигне целите на организацията в региона, но като най-голям съсед и важен търговски партньор на Русия се опитва да провежда независима политика спрямо своята северна съседка. \r\nДеветата логистична база на турския флот ще бъде разположена в близост до големия черноморски град Трабзон. Предвижда се да бъдат разгърнати 400 военни и 200 цивилни служители за обслужване на фрегати и подводници. Въпреки че решението не е пряко свързано с неотдавнашната украинска провокация в Керченския пролив, тя е направена през 2014 г., вероятно повлияна от събитията в Крим. Изграждането на обекта освен това се вписва в логиката на развитието на турския флот, който се стреми да се превърне във водеща морска мощ в рамките на 15-20 години. \r\nАкцентът на Турция върху развитието на собствените си отбранителни способности в морските области се прави на фона на неуспешните дипломатически усилия през последните години за създаване на механизъм за регионално сътрудничество в Черно море. По този начин Организацията за черноморско икономическо сътрудничество, създадена през 1999 г., не би могла да стане стимул за крайбрежните държави да преминат към по-тясно политическо сътрудничество. Процесът е възпрепятстван и от разширяването на НАТО в Източна Европа, по време на което новите членове губят желанието си да решават проблемите в Черно море чрез консултации. \r\nОт друга страна, укрепването на руското присъствие в Черно море през последните години също заставя Турция все по-често да мисли за модернизирането на своя флот и логистична инфраструктура. Нарастващият дял на Русия в модерните военноморски и ракетни оръжия и промяната на равновесието на силите в Черно море правят Турция да търси възможност да запази процеса на разгръщане в рамките на предвидимостта.  \r\nОчевидно е, че погледа на Анкара е насочен главно към НАТО. В средата на 2016 г., в пика на руско-турската криза, опасенията на Турция за присъствието на Русия бяха изразени от турския президент Реджеп Ердоган, който се обърна към генералния секретар на НАТО и заяви: „Черно море е почти езеро в Русия. Ако не действаме сега, историята няма да ни прости“. \r\nНяколко фактора принуждават Анкара да не участва в стратегията на Алианса за задържане на Русия в региона. Първо, икономическото сътрудничество с Русия става стратегическо и остава неполитизирано, за разлика от отношенията на Турция с западните страни. Второ, участието на Турция в конфликт с Русия от страна на НАТО може не само да превърне турските територии в приоритетна цел на руските ядрени сили, но и да доведе до редица конфликти по границите на Турция на Балканите и Кавказ с непредсказуеми последици за турската държавност. \r\nОчевидно е, че Турция поддържа самостоятелна линия на поведение спрямо Русия, а западните страни са принудени да се съобразяват с това. През последните 10 години Турция се превърна в амбициозен играч, насочен към разширяване на влиянието в съседните региони, главно в Близкия изток. Динамичната външна политика в региона изправя Анкара срещу интересите на западните партньори. В такива условия турската дипломация се стреми да използва своите геополитически предимства в договарянето със Запада, за да прокара тесните си национални интереси. \r\nВъпросът за придобиването от Турция на руските ракетни системи за въздушна отбрана С-400 е добър пример за това: турците са готови да използват руския фактор като част от собствените си отношения със западните съюзници. Да имаш такъв упорит партньор е необичайно за Съединените щати. Освен това НАТО, начело със САЩ разчита на участието на Турция, което още повече усложнява двустранните отношения. Натискът върху политическото ръководство на Турция не само може да постави под въпрос присъствието на американски войски в региона, но и да включи в дневния ред съдбата на стратегическите военни съоръжения на НАТО. По този начин отказ от Турция е невъзможен. \r\nРешението на Анкара да изгради логистична база близо до Трабзон има за цел да покаже на западните съюзници, че Турция няма намерение да напуска Черно море. Напротив, участието на страната във важни проекти, като например „Турски поток“, предполага по-голямо внимание на ситуацията в региона. Запазването на военния паритет в морето оказва пряко влияние върху политическата ситуация в т.нар. Голямо Черноморие - Кавказ и Балканите. Развитието на военния потенциал, част от който ще бъде новата логистична база на турския флот, има за цел запазването на водещите военноморски сили на Турция в НАТО. Това означава, че Русия ще трябва да развива отношения с Турция, която многократно демонстрира своята положителна роля за намаляване на антируския настроение в Алианса, на основата на взаимно уважение. Необходимо е Русия да покаже, че засилването на военното присъствие не е насочено срещу жизнените интереси на Турция, а е логичен отговор на действията на НАТО в Черно море. \r\n*** Разпоредби за суверенното право за трансформиране на косовските сили за сигурност в пълноправна армия не се съдържат в нито един правен документ на която и да е международна организация или дори в основния закон на това непризнато образувание. Това обяви сръбския президент Александър Вучич на срещата на Съвета за сигурност на ООН, предава агенция  TACC . \r\n„Те се отнасят до така нареченото суверенно право да формират своя собствена армия. Въпросът ми е, откъде са получили това, той остава отворен, където е написано, в кой документ. Това не е написано в тази форма дори в собствената им конституция“, съобщи Вучич, като уточни, че Белград не призанава конституцията на Косово. \r\n„Кой се интересува от закона и фактите. Те взеха решение и формираха така наречената армия на Косово и така, както се очакваше, те успяха да спечелят широка подкрепа на Запада“, продължи сръбския президент. Той припомни, че Прищина със своето решение няколко пъти е нарушила задължителното изискване за получаване на съгласие за важни стъпки от мисията на НАТО в Косово и от страна на Сърбия. \r\n*** Лидерът на Косово Хашим Тачи смята, че решението за формиране на армия е трябвало да бъде взето преди няколко години. \r\n„Миналата седмица в Косово не се случи нищо необичайно“, коментира Тачи решението на властите в Прищина да формират армия. Речта му беше преведена на английски език. \r\nСпоред Тачи „ако Косово е допуснало грешка“, тя е, че ръководството на самопровъзгласилата се република „чака пет години преди да реши да формира армия“. \"Решението за армията може да е закъсняло, но не е погрешно“, добави Тачи. „Забавянето е, защото очаквахме добра воля от онези, които никога не са я показали по отношение на Косово“. \r\nТачи също твърди, че косовската армия „никога няма да бъде заплаха за никого“. Според версията си тези сили ще бъдат „многонационални“ и ще се състоят от „повече от 10%“ от представители на етническите малцинства, включително сърби, живеещи в непризнатата република.", "date": "2018.12.18", "title": "Преглед на международните новини до 6 ч. (Агенция „Фокус“)"}
{"url": "http://www.focus-news.net/news/2018/12/18/2602959/tass-obshtoto-sabranie-na-oon-osazhda-situatsiyata-s-pravata-na-choveka-v-severna-koreya.html", "text": "Общото събрание на ООН прие резолюция относно правата на човека в Северна Корея, предава  TACC . \r\nДокументът посочва, че в Северна Корея „систематичните и сериозни нарушения на човешките права продължават от дълго време“. Резолюцията осъжда този факт и изисква незабавното прекратяване на такива практики, включително закриването на лагери, освобождаването на политическите затворници и наказание на всички, които са отговорни за тези престъпления. \r\nЗа пета поредна година представители на висшето ръководство на страната, включително и неговия лидер Ким Чен-ун, бяха посочени като основни отговорни за нарушенията на правата на човека в Северна Корея. \r\nОфициалният представител на Пхенян, остро критикува резолюцията. Според него нарушенията, описани в нея, са „лъжа, измислена с помощта на няколко предатели – дезертьори“. Дипломатът изтъкна също така, че е неприемлива от факта, че въпросът за правата на човека е повдигнат от други страни, в това число Япония, която е „извършила много военни престъпления по време на Втората световна война“. Превод и редакция : Калоян Пенков", "date": "2018.12.18", "title": "ТАСС: Общото събрание на ООН осъжда ситуацията с правата на човека в Северна Корея"}
{"url": "http://www.focus-news.net/news/2018/12/18/2602960/afp-nikoy-ne-mozhe-da-diktuva-na-kitay-kakvo-tryabva-da-pravi.html", "text": "Президентът Си Дзинпип обеща да продължи напред с „реформирането и отварянето“ на Китай, но предупреди, че никой не може да „диктува“ какво да прави, съобщава  AFP .  \r\n„Никой не е в състояние да диктува на китайския народ какво трябва или не трябва да се направи“, заяви Си Дзинпин, докато Китай е изправен пред предизвикателство от страна на САЩ по отношение на търговията и дипломацията. Превод и редакция : Калоян Пенков", "date": "2018.12.18", "title": "AFP: Никой не може да „диктува“ на Китай какво трябва да прави"}
{"url": "http://www.focus-news.net/news/2018/12/18/2602961/aktualna-patna-obstanovka.html", "text": "Температурите са в интервала от - 7° до + 5°. Времето над страната е облачно. \r\nВятър духа в областите: Силистра, Търговище, Разград, Добрич, Шумен, Варна и Смолян. Слаб дъжд вали в областите Добрич, Кърджали/слаб/, Хасково/слаб/, Ямбол,Бургас и в районите на Карлово, Паничково и Първомай /обл. Пловдив/; Раднево, Гълъбово, Средец и Мъдрец /обл.Ст.Загора/; Нова Загора /обл.Сливен/. Сняг вали в областите: София/слаб/, Плевен/слаб/, Силистра, Русе, Разград/слаб/, Шумен, Габрово, Велико Търново/слаб/, Търговище/слаб/ и в районите на Луковит, Тетевен и Ябланица /слаб, обл.Ловеч/; Лом и Белотинци /слаб, обл.Монтана/; пр. „Предела“/слаб/; слаб по високите места в обл. Смолян; пр. „Шипка“, пр. „Република“, Гурково, Павел Баня и Мъглиж /обл.Ст.Загора/; Юндола, Картела и Сестримо /обл.Пазарджик/; пр. „Дюлински“, пр. „Ришки“ и пр. „Айтоски“; Твърдица /обл.Сливен/. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . \r\nОграничена видимост поради мъгла: \r\n- до 100 м в района на „Дюлински“ проход. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралата: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nОбласт Стара Загора: \r\nДвижението по АМ  ,,Тракия“ от км 156 до км 167 в посока София се осъществява в изпреварващата лента поради ремонт на асфалтовата настилка. Срок до 21.12.2018 г. в часовия интервал от 08:00 ч до 17:00 ч. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 18.12.2018 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.12.2018 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.12.2018 г. \r\nПът III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: няма \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 18.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.18", "title": "Актуална пътна обстановка"}
{"url": "http://www.focus-news.net/news/2018/12/18/2602963/ria-novosti-obshtoto-sabranie-na-oon-prie-rezolyutsiyata-na-ukrayna-za-militarizatsiya-na-krim.html", "text": "Общото събрание на ООН прие с обикновено мнозинство резолюцията на Украйна относно „милитаризацията на Крим и Севастопол, както и части от Черно и Азовско море“. \r\n66 държави гласуваха за приемането на документа срещу Русия, 19 бяха против, докато мнозинството се въздържа - 72. \r\nДокументът изразява „сериозна загриженост за постепенната милитаризация на Крим от Руската федерация като окупационна сила“. Общото събрание също така изрази „загриженост“ относно съобщенията за „продължаваща дестабилизация на Крим“, заради руските доставки на оръжие на „територията на Украйна“, включително „ядрени самолети и ракети, оръжия, боеприпаси“ и разполагането на военен персонал на полуострова. \r\nОсвен това, при приемането на документа, Общото събрание изрази „загриженост“ във връзка с продължаващите действия на Москва в черноморските райони, които заобикалят Крим и Азовско море. Сред тези действия е „милитаризацията“. Както бе отбелязано, това създава допълнителни заплахи за Украйна и „подкопава стабилността в региона като цяло“. Превод и редакция : Калоян Пенков", "date": "2018.12.18", "title": "РИА Новости: Общото събрание на ООН прие резолюцията на Украйна за милитаризация на Крим"}
{"url": "http://www.focus-news.net/news/2018/12/18/2602958/sofiya-80-snegopochistvashti-mashini-prodalzhavat-obrabotkite-sreshtu-zaledyavane-v-stolitsata.html", "text": "Продължават обработките със смеси срещу заледяване на трасетата, по които се движи градския транспорт, както и опасни и стръмни участъци и общински пътища. Това съобщиха от  Столична община . В работен режим са над 80 снегопочистващи машини. Тази нощ във връзка с валежите от сняг са извършени обработки в почти всички райони на Столична община. Обработена е и Южната дъга на Околовръстен път. В планината Витоша е извършено опесъчаване на пътищата Драгалевци – Алеко и Бояна – Златни мостове.  \r\nКъм момента градският транспорт се движи по редовните си маршрути.  \r\nВ Кризисните центрове на столична община са настанени 118 души, останали без дом. В тях те получават храна и възможност да пренощуват.  \r\nСтолична община напомня на шофьорите да използват автомобилите си, оборудвани за движение при зимни условия, да се движат със съобразена скорост поради продължаващите валежи и възможности от заледяване. Собствениците на търговски обекти и офиси да почистят прилежащите площите към съответните сгради.", "date": "2018.12.18", "title": "София: 80 снегопочистващи машини продължават обработките срещу заледяване в столицата"}
{"url": "http://www.focus-news.net/news/2018/12/18/2602962/predstoyashti-sabitiya-v-stranata-za-18-dekemvri-agentsiya-fokus.html", "text": "*** \r\nОт 09.30 часа в Бизнес Център Хемус ще се състои национална конференция на тема „Наказателната политика в България: динамика и предизвикателства“, на която ще бъде представен анализ на прилагането на Наказателния кодекс в България и на ефективността на наказателната политика. Конференцията ще бъде открита от заместник-министърът на правосъдието Евгени Стоянов. \r\n*** \r\nОт 10.00 часа 10 състав на Специализирания наказателен съд ще гледа делото срещу Цветомир М., Борислав П., Бойко Г. и др. за контрабанда.  \r\n*** \r\nОт 10.00 часа 6 състав на Специализирания наказателен съд ще гледа делото срещу Кирил К., Благой Д., Сергей А. и др. за образуване и ръководене на организирана престъпна група.  \r\n*** \r\nОт 11.00 часа в Националния пресклуб на БТА ще се състои пресконференция на тема „Иванчева, Петрова, обвинението и Младост - осем месеца по-късно“. Участници в събитието ще са адвокат Ирен Савова, Евгения Каменова, бивш началник отдел „Управление на общинската собственост и жилищния фонд\" в Община „Младост\" архитект Николай Веселинов и др.  \r\n*** \r\nОт 11.00 часа в Министерски съвет ще се проведе заседание на Националния съвет за тристранно сътрудничество.  \r\n*** \r\nОт 11.00 часа във II САГБАЛ „Шейново“ ще се състои пресконференция, на която ще бъдат представени за постигнатите резултати през годината по проект, насочен към семейства с преждевременно и рисково родени (недоносени) деца. \r\n*** \r\nОт 11.00 часа в зала „Архиви” на Държавна агенция „Архиви” - София ще бъде представена изложба „Велико Търново – част от Европа” на Държавен архив –Велико Търново. \r\n*** \r\nОт 11.00 часа в медицински комплекс „Д-р Щерев“ ще се състои коледно парти по повод отминаващата 2018 г. и щастливата статистика за броя на родените деца след животоспасяващи  вътреутробни операции, извършени от ръководителя на сектора по фетална медицина д-р Петя Чавеева, носител на наградата \"Млад лекар на годината 2018\". \r\n*** \r\nОт 12.00 часа в KFC-Люлин ще се състои Коледно тържество за деца от социално слаби семейства от столичното 97 СУ „Братя Миладинови“, включени в Програма „Топъл обяд“ на БЧК. \r\n*** \r\nОт 12.00 часа в Американския център на Столична библиотека, пл. „Славейков“ 4А, ще се състоят петите „Годишни награди“ на Столична библиотека 2018. На събитието ще присъства заместник-кметът на Столична община доц. д-р Тодор Чобанов. \r\n*** \r\nОт 14.30 часа 20 състав на Специализирания наказателен съд ще гледа делото срещу Никола Г., Манчо К., Анри К.  и др. за образуване и ръководене на организирана престъпна група. \r\n*** \r\nОт 15.00 до17.00 часа в постоянната приемна на БСП - София на ул. „Леге\" 10, етаж 1,  народният представител от „БСП за България“ Николай Цонков и общинският съветник Иван Таков ще проведат приемна за граждани.  \r\n*** \r\nОт 15.00 часа в Български Културен Център (ул. „Веслец“ 13), ще се състои церемония по полагане на клетва и връчване на дипломи на експерт-счетоводители от Института на дипломираните експерт-счетоводители в България (ИДЕС).  \r\n*** \r\nОт 16.30 часа пред храм „Св. Неделя“ правителството на Москва ще дари коледна елха за град София. В тържеството ще вземат участие ученици от училището към Посолството и СОУ №33 „А. Пушкин“, както и Посланикът на Русия в България Анатолий Макаров и представители на Столичната община. \r\n*** \r\nВ 18.00 часа в галерия „Сан Стефано“ Вежди Рашидов ще открие изложба „Скулптури и акварели“. Темата на експозицията е „Пейзажът в акварела и главата в скулптурата“. \r\n*** \r\nОт 18.30 часа в галерия „Изкуства“ ще бъде открита изложба „Дигитална живопис“ на Петър Хаджигеоргиев. \r\n*** \r\nОт 18.30 часа в литературен клуб „Перото“ ще се състои представяне на книгата „Физиката на тъгата“ на испански език.  \r\n*** \r\nОт 19.30 часа в ДНК-пространство за съвременен танц и пърформанс ще бъде представена комедията „Тотална щета“.  \r\n*** \r\nОт 20.00 часа в зала 1 на НДК ще бъде представен филмът „Тихият ангел“.  \r\n*** \r\nОт 19.00 часа в зала „Скаптопара“ ще се проведе официална церемония по награждаване за 10-те най-добри спортисти. \r\n*** \r\nОт 09.00 часа в залата на Културен дом на Нефтохимика НХК ще се проведе Общински съвет.  \r\n*** \r\nВ 10.30 часа в храм ” Св. Св. Кирил и Методий” Негово Високопреосвещенство Сливенският митрополит Йоаникий ще отправи  РОЖДЕСТВЕНСКОТО си ПОСЛАНИЕ до клира и православните християни. \r\n*** \r\nОт 11.00 часа в зала Областна управа, ет. 1 ще се проведе национален конкурс за кукли „В очакване на Коледа“, под патронажа на проф. Севдалина Турманова – зам. областен управител – награждаване. \r\n*** \r\nОт 18.00 часа в Дом на писателя, ул. Вола 1 гостува издателство \"Библиотека България\" с \"Детайли\" от Ива Спиридонова и \"Дни за обичане\" от Симеон Аспарухов. \r\n*** \r\nОт 18.30 часа в галерията на Дружеството на бургаските художници (ул. „Александровска” 22) ще се състои  благотворителна изложба, целяща набирането на средства за закупуване на детски народни носии.  \r\n*** \r\nВ 18.00 часа на Grand Mall ще бъде представена книгата „Христо Стоичков. Историята“. \r\n***  \r\nОт 12.00 часа до 16.00 часа в салона на Дома на културата в Националния военен университет „Васил Левски“ ще се състои благотворителен коледен базар.  \r\n***  \r\nОт 18.00 часа в голяма зала на Община Велико Търново ще се проведе концерт на СУ „Емилиян Станев“.  \r\n***  \r\nОт 18.00 часа в зала 30 на Младежки дом ще се проведе Коледен концерт на ученици от Музикалната школа при Младежки дом. \r\n***  \r\nОт 18.00 часа в НЧ „Искра“ ще се проведе Коледен концерт на Балет „Ритъм“ с ръководител Валя Атанасова и  „Полиденс“ с ръководител Павлина Димитрова.  \r\n***  \r\nОт 18.30 часа в театралния салон на НЧ „Надежда-1869“ ще се проведе Коледен концерт на съставите към НЧ „Надежда - 1869“.  \r\n***  \r\nОт 19.00 часа в Клуб 7 ще се проведе лекция на тема „Кариера и професионално развитие“ с лектор Милена Методиева.  \r\n*** \r\nОмбудсманът Мая Манолова организира приемни за граждани във всички общини на област Видин. Графикът на приемните  може да видите   .  \r\n*** \r\nОт 10.30 часа в спортна зала „Фестивална“ ще се проведе международен коледен турнир по волейбол.  \r\n*** \r\nОт 11.00 часа в музей „Кръстата казарма“ ще бъде открита изложба в която ще бъдат представени исторически и биографични данни за народните представители от състава на Учредителното събрание, приело Търновската конституция и възстановило България като самостоятелна държава на картата на Европа, портрети и документи за тяхната дейност. \r\n*** \r\nОт 17.30 часа в зала Симфониета – Видин ще се състои Детско коледно шоу „Звезди край елхата”. Входът за събитието е свободен. \r\n*** \r\nОт 19.00 часа в Камерна зала на ДКТ ще се играе спектакъла „Гергьовден“ от Стеван Сремац. \r\n*** \r\nОт 19.00 часа в градската концертна зала ще се състои концерт „Коледа по Тенорски“.  \r\n***  \r\nОт 17.30 часа в Зала 1 на Общината ще се проведе Коледен концерт с участието на Дамски туристически хор „Божур“ при ТД „Камъка“ и Смесен хор „Еделвайс“ при ТД „Трапезица“ – Велико Търново.  \r\n*** \r\nОт 10.00 часа в АЕМО „Стария Добрич“ ще се състои посрещане на коледари с деца от ДГ № 23 „Звездица“. \r\n*** \r\nОт 11.00 часа в сградата на ОДМВР – Добрич ще се проведе брифинг.  \r\n*** \r\nОт 17.30 часа в НЧ „Пробуда – 1939 г.“ ще се състои Коледен концерт на творческите състави при читалището, съвместно с Детска градина №27 „Славейче“. \r\n*** \r\nОт 18.00 часа в Младежкия център-Добрич ще се проведе благотворителен концерт „Помощ за Дани“.  \r\n*** \r\nОт 18.00 часа в Огледална зала „Нели Божкова“ ще се състои коледен концерт на възпитаници на Музикална школа „Доминанта“.  \r\n*** \r\nОт 19.00 часа в Драматичен театър „Йордан Йовков“ в камерна зала ще се играе постановката „Службогонци“.  \r\n*** \r\nОт 18.00 часа в галерия „Ателието“ ще бъде открита благотворителна коледна изложба. \r\n***  \r\nВ 10.45 часа пред паметника на Капитан Петко войвода ще бъдат поднесени венци и цветя.  \r\n*** \r\nОт 13.30 часа в ресторант „Житомир“ ще се проведе церемония „Спортист на годината“.  \r\n*** \r\nОт 17.30 часа в Регионална библиотека „Гео Милев“ ще бъде представена книгата „Иваил цар“ книга ІІ от Стоян Николов - Торлака. \r\n*** \r\nОт 09.00 часа ще се състои заседание на Общинския съвет.  \r\n*** \r\nОт 11.00 часа в галерийното пространство на Общински съвет ще бъде подредена фотоизложба „Другото лице на Столипиново“. \r\n*** \r\nОт 17.30 часа в СКЛАД ще се състои първото публично представяне на новия двуезичен уебсайт за българско съвременно изкуство openartfiles.bg. \r\n*** \r\nОт 18.00 часа в Дом на културата „Борис Христов“ ще се проведе празничен концерт под надслов \"Коледна приказка\" на фолклорен ансамбъл \"Тракия\" – Пловдив. \r\n*** \r\nОт 12.30 до 17.30 часа ПГ по хотелиерство и туризъм „Академик Неделчо Неделчев“ – Сливен организира Коледна изложба базар. Акцент през тази година са постните ястия за Бъдни вечер. \r\n*** \r\nОт 14.15 часа в офиса на Областен информационен център – Стара Загора ще се състои последната за годината работна среща на  тема: „Изпълнение на оперативните програми в Югоизточен район за планиране към декември 2018“. \r\n*** \r\nОт 18.00 часа в Младежки дом ще се състои коледен фолклорен концерт – празник, с участието на школи и клубове към Център за подкрепа за личностно  развитие. \r\n*** \r\nОт 18.00 часа в Художествена галерия ще се състои празничен концерт „Коледо, влез в сърцата ни!“. \r\n*** \r\nОт 18.30 часа в РБ „Захарий Княжески“ ще се състои концерт „Мъниста от снежинки“.  \r\n*** \r\nВ 18.30 часа в сградата на ГПЧЕ „Ромен Ролан“ ще се състои благотворителна изложба от картини и фотографии, която ще бъде под патронажа на омбудсмана на община Стара Загора Надежда Чакърова. \r\n*** \r\nОт 19.00 часа в Оперен театър ще се състои Коледен концерт „A swinging Christmas“, със специалното участие на Васил Петров.  \r\n*** \r\nОт 19.00 часа в Драматичен театър ще се играе постановката „Сватбата на Фигаро“ от Пиер-Огюстен Карон дьо Бомарше. \r\n*** \r\nОт 10.00 часа в Детска градина 15 „Слънце\" ще се състои фестивал под надслов „Коледарче“.  \r\n***   \r\nОт 9.00 часа в зала 304 ще се проведе заседание на ПК „Младежки дейности и спорт”.  \r\n***     \r\nОт 10.00 часа в стая 203 на общината ще се проведе брифинг.  \r\n***     \r\nОт 13.30 часа в зала 203 на общината ще се проведе заседание на ПК „Европейски проекти, международно сътрудничество и взаимодействие с НПО”.  \r\n*** \r\nОт 11.00 часа в Градския парк (пространството след обновения централен мост) ще се проведе съвместно събитие: „Туристически обекти в Одринския регион“ от представители на Община Одрин.", "date": "2018.12.18", "title": "Предстоящи събития в страната за 18 декември (Агенция „Фокус“)"}
{"url": "http://www.focus-news.net/news/2018/12/18/2602944/tass-vuchich-sazdavayki-armiya-kosovo-ignorira-mezhdunarodnoto-pravo-i-sobstvenata-si-konstitutsiya.html", "text": "Разпоредби за суверенното право за трансформиране на косовските сили за сигурност в пълноправна армия не се съдържат в нито един правен документ на която и да е международна организация или дори в основния закон на това непризнато образувание. Това обяви сръбския президент Александър Вучич на срещата на Съвета за сигурност на ООН, предава агенция  TACC . \r\n„Те се отнасят до така нареченото суверенно право да формират своя собствена армия. Въпросът ми е, откъде са получили това, той остава отворен, където е написано, в кой документ. Това не е написано в тази форма дори в собствената им конституция“, съобщи Вучич, като уточни, че Белград не призанава конституцията на Косово. \r\n„Кой се интересува от закона и фактите. Те взеха решение и формираха така наречената армия на Косово и така, както се очакваше, те успяха да спечелят широка подкрепа на Запада“, продължи сръбския президент. Той припомни, че Прищина със своето решение няколко пъти е нарушила задължителното изискване за получаване на съгласие за важни стъпки от мисията на НАТО в Косово и от страна на Сърбия. Превод и редакция : Калоян Пенков", "date": "2018.12.18", "title": "ТАСС: Вучич: Създавайки армия, Косово игнорира международното право и собствената си конституция"}
{"url": "http://www.focus-news.net/news/2018/12/18/2602964/nimh-nad-stranata-shte-ima-valezhi-ot-dazhd-i-snyag-temperaturite-shte-se-ponizhavat.html", "text": "Днес ще преобладава облачно време, с валежи: в Западна и Северна България – от сняг, на места в Горнотракийската низина и в източните райони – предимно от дъжд. От север-северозапад, със слаб в Източна България до умерен вятър, ще нахлува студен въздух. Температурите ще се понижават и привечер и през нощта срещу сряда дъждът в повечето райони ще преминава в сняг, но от запад валежите ще спират. В Северна България дневните температури ще са почти без дневен ход – около 0°, в Южна ще се понижават и към 14.00 часа ще се доближават до 0°. Атмосферното налягане е малко по-високо от средното за месеца и още малко ще се повиши. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Боряна Маркова. \r\nПо Черноморието ще е облачно с валежи, предимно от дъжд. С умерен вятър от север-северозапад температурите ще се понижават и вечерта на места дъждът ще се примесва със сняг. Сутрешните температури ще са по-високи до 4°-5°, но с нахлуването на студения въздух ще се понижават и към 14 часа ще се доближават до 0°. Температурата на морската вода е около 9°. Вълнението на морето ще е 3-4 бала. \r\nНад планините ще е облачно, на много места с валежи от сняг, които привечер от запад ще отслабват и спират. Вятърът ще се ориентира от изток-североизток и ще е до умерен и с него температурите ще се понижават; максималната на височина 1200 метра ще е около 0°, на 2000 метра – около минус 5 °.", "date": "2018.12.18", "title": "НИМХ: Над страната ще има валежи от дъжд и сняг, температурите ще се понижават"}
{"url": "http://www.focus-news.net/news/2018/12/18/2602965/analiz-za-efektivnostta-na-nakazatelnata-politika-v-balgariya-shte-bade-predstaven-na-natsionalna-konferentsiya-v-sofiya.html", "text": "Анализ на прилагането на Наказателния кодекс в България и на ефективността на наказателната политика в страната ще бъде представен от 09.30 часа в Бизнес център „Хемус“ в София. Това съобщиха от пресцентъра на  Министерството на правосъдието . Данните ще бъдат представени в рамките на национална конференция на тема „Наказателната политика в България: динамика и предизвикателства“, която ще бъде открита от заместник-министърът на правосъдието Евгени Стоянов. \r\nИзследването, което е поръчано от Министерството на правосъдието по проект „Нова концепция за наказателната политика“ финансиран по Оперативна програма „Добро управление“, е изготвено от ЕСТАТ ООД. \r\nУчастие в дискусията ще вземат представители на Министерството на правосъдието, Висшият съдебен съвет, Върховният касационен съд, Министерството на вътрешните работи, Комисията по помилването към Президента на България, адвокати, работещи в областта на наказателното производство, представители на окръжните и апелативни съдилища от страната, неправителствени и професионални организации, и други.", "date": "2018.12.18", "title": "Анализ за ефективността на наказателната политика в България ще бъде представен на национална конференция в София"}
{"url": "http://www.focus-news.net/news/2018/12/18/2602950/ek-nalozhi-globa-na-beh-za-77-mln-evro-obzor.html", "text": "Европейската комисия наложи глоба на „Български енергиен холдинг“ (БЕХ), неговото дъщерно дружество за доставка на газ „Булгаргаз“ и неговото дъщерно дружество за газова инфраструктура „Булгартрансгаз“ („групата БЕХ“) в размер на 77 068 000 евро за блокиране на достъпа на конкуренти до ключова газова инфраструктура в България в нарушение на антитръстовите правила на ЕС.  \r\nВ решението се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България. Друго заключение гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура. БЕХ е използвало господстващото положение на едно от дъщерните си дружества — „Булгартрансгаз“, за да защити почти монополното положение на другото си дъщерно дружество, „Булгаргаз“, по отношение на доставките на газ. Освен това „Булгаргаз“ се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти. \r\nПремахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ. Това ще бъде допълнително улеснено от неотдавнашното откриване на междусистемната връзка за транспортиране на газ между България и Гърция, за която Комисията одобри на 8 ноември 2018 г. публична помощ, както и от проекта за енергийно сътрудничество между България, Румъния, Унгария и Австрия (БРУА), който ще даде възможност на българските търговци на едро да разнообразят своите източници на доставки. \r\nВеднага след решението на ЕК в Министерство на енергетиката се състоя извънреден брифинг.  Министърът на енергетика Теменужка Петкова  заяви, че решенията на страната ни след наложената глоба от ЕК в размер на 77 млн. евро на групата БЕХ ще бъдат насочени в защита на националните ни интереси и имуществените и финансови интереси на държавната енергетика. Тя подчерта, че е готова да понесе политическа отговорност за глобата, ако някой го сметне за необходимо. „Очакваме официално да ни бъде връчено решението на ЕК. От тази дата ще имаме срок в рамките, на който ще се запознаем с аргументите и ще решим какви стъпки ще предприемем оттук нататък. Ангажиментът за плащане на глобата е в рамките на три месеца“, заяви Петкова и поясни, че юристите ще обсъдят бъдещите стъпки и евентуално обжалване след като се запознаят с аргументите на ЕК.  \r\nМинистър Петкова обясни, че в рамките на делото срещу България, българската страна се е опитвала да сключи споразумение, но до такова не се е стигнало. Министърът посочи, че основната причина е била свързана със становището на ЕК „Булгартрансгаз“ да бъде приватизиран и в него да влезе чужд оператор. Петкова обясни, че това за България е червена линия, която не може да прекрачи. По думите ѝ това е инфраструктура, свързана с националната сигурност и е стратегическа за страната. „Ние компромиси с нашата национална сигурност не можем да правим“, допълни още министърът и подчерта, че приватизацията на българския газов оператор е неприемлив вариант. По отношение на плащането на глобата, министърът заяви, че ще се направи всичко възможно, за да бъдем коректни по отношение на наложената глоба. Изпълнителният директор на БЕХ Петьо Иванов  добави, че дружеството има възможността да извърши необходимите плащания по глобата на ЕК в срок. „По отношение на твърдението, че българските потребители потенциално са претърпели вреди, не се съгласяваме, защото през цялото време българският потребител не е понесъл никакви негативи от твърдяната от комисията за злоупотреба с доминантно положение на дружествата от БЕХ, „Булгаргаз“ и „Булгартрансгаз“. Вие знаете, че секторът е силно регулиран. По отношение на цените, на които „Булгаргаз“ продава, те стават след одобрение на КЕВР. Касае се за предполагаемо нарушение, което е извършвано за периода 2010-2015 г. и по-конкретно от това, което успяхме да се запознаем за самото решение, е за периода от юли 2010 до януари 2015 г. Много често „Булгаргаз“ е предлагал услугата и доставката на природен газ на цени под неговата себестойност. В случай, когато имаме частен търговец, знаете, че такава функция няма как да му бъде възложена. Още по-малко той нарочно да бъде накаран да търпи вреди от това, че трябва да бъде осигурена поносима услуга за населението. В контекста на това смеем да твърдим, че негативи за българския потребител няма“, допълни Иванов.  \r\nДеница КИТАНОВА", "date": "2018.12.18", "title": "ЕК наложи глоба на БЕХ за 77 млн. евро (ОБЗОР)"}
{"url": "http://www.focus-news.net/news/2018/12/18/2602966/anadolu-agency-turtsiya-shte-podkrepi-plana-na-oon-za-nova-siriyska-konstitutsiya.html", "text": "Турция подкрепя очаквания план на ООН за създаване на комисия за Сирия за пренаписване на конституцията на страната, разкъсана от войната, заяви външният министър Мевлют Чавушоглу, предава турската  Anadolu Agency . \r\n„Отворихме последен прозорец за възможността за политическо решение в Сирия“, заяви Чавушоглу в реч пред парламента. \r\nСирия е в гражданска война от 2011 г. От тогава хиляди хора са убити и повече от 10 млн. бяха разселени, според данни на ООН. \r\nПотвърждавайки решителността на Турция да се бори с терористичните организации, Чавушоглу подчерта, че Анкара никога не е приемала кюрдите като враг. Превод и редакция : Калоян Пенков", "date": "2018.12.18", "title": "Anadolu Agency: Турция ще подкрепи плана на ООН за нова сирийска конституция"}
{"url": "http://www.focus-news.net/news/2018/12/18/2602967/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание от 11.00 часа в сградата на Министерския съвет. Това съобщиха от  правителствената информационна служба . На заседанието ще бъдат обсъдени проект на Постановление на Министерския съвет за изменение и допълнение на Наредбата за пенсиите и осигурителния стаж, проект на Постановление на Министерския съвет за определяне на нов размер на минималната работна заплата за страната за 2019 г., както и предложение на КТ „Подкрепа“ за актуализиране на минималния размер на допълнителното трудово възнаграждение по чл. 8 от Наредбата за структурата и организацията на работната заплата.", "date": "2018.12.18", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2018/12/18/2602969/narodniyat-predstavitel-ot-bsp-za-balgariya-nikolay-tsonkov-i-obshtinskiyat-savetnik-ivan-takov-shte-provedat-priemna-za-grazhdani.html", "text": "Народният представител от „БСП за България“ Николай Цонков и общинският съветник Иван Таков ще проведат приемна за граждани на 18 декември. Това съобщиха от пресцентъра на  БСП - София . От 15.00 до 17.00 часа народният представител Николай Цонков и общинският съветник Иван Таков ще бъдат на разположение на софиянци в постоянната приемна на БСП - София на ул. „Леге\" 10, етаж 1. Желаещите може да се запишат предварително на телефон 02/987 20 86.", "date": "2018.12.18", "title": "Народният представител от „БСП за България“ Николай Цонков и общинският съветник Иван Таков ще проведат приемна за граждани"}
{"url": "http://www.focus-news.net/news/2018/12/18/2602968/denyat-18-dekemvri-v-svetovnata-istoriya.html", "text": "Далеч назад в историята, през 1398 г., монголският пълководец Тимур, наричан още Тамерлан или Тимур Ленк (Тимур Куция) превзема Делхи. Покорителят на Централна Азия, Афганистан, Персия, Русия, Индия, Месопотамия, Мала Азия създава огромна империя със столица Самарканд, по-късно пленява султан Баязид І в битката при Анкара и завършва живота си по време на поход към Китай през 1405 година. В Съединените щати е приета 13-ата поправка на Конституцията, която забранява робството. Годината е 1865. При френския град Вердюн преди 93 години завършва най-кръвопролитната битка от Първата световна война. В сраженията, продължили от 21 февруари до 18 декември 1916 г., губят живота си 600 000 германски и 350 000 френски войници. Хитлер подписва плана “Барбароса” за нападение над Съветския съюз през 1940 г.  Първата гигантска панда пристига в САЩ преди 73 години, а преди 33 години се състои премиерата на филма “Кинг Конг” . \r\n2017 г.  \r\nНовото австрийство правителство начело със Себастиан Курц полага клетва пред президента на Австрия Александър ван дер Белен в двореца \"Хофбург\". \r\n2017 г. \r\nСирил Рамафоса е избран за лидер на Африканският национален конгрес (ANC – African National Congress), след като побеждава Нкосазана Дламини-Зума по брой гласове.  \r\n2017 г. \r\nАмериканският президент Доналд Тръмп представя стратегия за национална сигурност. В документа Китай и Русия са представени като конкуренти, които се опитват да предизвикват американската мощ и да подкопаят сигурността и просперитета на страната. \r\n2016 г. \r\nПровеждат се парламентарни избори в Кот д‘Ивоар. Явяват се общо 1 336. 597 представляват 38 политически партии и 739 са независими. \r\n2014 г. \r\nООН — Международен ден на мигранта \r\n2014 г. \r\nИндийската ракета-носител GSLV-III успешно завършва първия си полет, носейки експериментална капсула за екипаж, която ще се използва в бъдещи пилотирани мисии. \r\n2014 г. \r\nСАЩ и Куба възстановяват дипломатическите си отношения. \r\n2013 г. \r\nВ Русия е обявена амнистия в чест на 20 годишнината от приемането на Конституцията на РФ. \r\n2013 г. \r\nБраян Кребс (американски журналист и разследващ репортер) излиза с информация, че американската Target Corporation има изтичане на 40 милиона кредитни карти.  \r\n2012 г. \r\nВъв връзка с празнуването на диамантения юбилей на Елизабет II на престола тя за първи път в живота си посещава заседание на правителството.  \r\n2011 г. \r\nПоследните военни формирования на САЩ напускат територията на Ирак. \r\n2011 г. \r\nПри потъване в Охотско море на сондажната платформа «Кольская» със 70 човека на борда са спасени 14 човека. Съдбата на останалите е неизвестна \r\n2010 г. \r\nАрабските протести са серия от демонстрации и протести в някои от арабските държави. Протестите започват на 18 декември 2010 в Тунис. Последвани са от такива в Египет, Алжир, Йемен, Бахрейн, Либия в Йордания. С по-малка значимост протести протичат в Мавритания, Саудитска Арабия, Оман, Судан, Сирия, Ирак, Кувейт, Мароко и Западна Сахара. \r\n2009 г. \r\nПриключва Срещата на ООН за климатичните промени в Копенхаген, Дания. \r\n2007 г. \r\nЮлия Тимошенко встъпва във втория си мандат като министър-председател на Украйна. Избрана е с подкрепата на 226 депутата (минималният брой, необходим за одобрение). \r\n1999 г. \r\nВ общежитие на Московския университет избухва пожар, в следствие на който умират 12 души. \r\n1999 г. \r\nВ Хонгконг е запалена най- голямата в света неонова реклама с площ 5033 кв.м. \r\n1976 г. \r\nСъстои се премиерата на филма “Кинг-Конг”. Режисьор на филма е Джон Гилермин. В ролите Джеф Бриджес, Джесика Лонг , Чарлз Гродин, Ед Лотер, Джон Рендолф. Филмът получава за наградата “ Оскар” за специални ефекти. \r\n1969 г. \r\nВ Англия е отменено смъртно наказание. \r\n1958 г. \r\nАмериканци провеждат първия опит за предаване на глас чрез спътник. \r\n1956 г. \r\nЯпония е приета в ООН. Организацията е приемник на Обществото на народите. Уставът на ООН е подписан на 26 юни 1945 г. на конференцията в Сан Франсиско от представителите на 50 държави. Влиза в сила на 24 октомври 1945 г. след ратифицирането му от 5-те Велики сили и мнозинството подписали го държави. Денят 24 октомври е обявен за международен ден на ООН. Седалището на организацията е в Ню Йорк. ООН има центрове във Виена и Женева. В ООН членуват 191 държави България е член от 14 декември 1955 г. \r\n1940 г. \r\nХитлер подписва плана “Барбароса” за нападението срещу Съветския съюз. По този план нацистка Германия напада Съветския съюз на 22 юни 1941 г. Планът “Барбароса” започва да се разработва през юли 1940 г. Окончателният му вариант е изложен в директивата на върховното главно командване № 21 от 18 декември 1940 г. и в \"Директива по стратегическо съсредоточаване и развръщане на войските на главното командване на сухопътните войски\" от 31 януари 1941 г. Планът “ Барбароса” предвижда в бърза военна кампания да бъдат унищожени основните сили на Червената армия, намиращи се на запад от Днепър - Западна Двина, а след това да се завладеят Москва, Ленинград, Киев, Донбас и да се завземе линията Астрахан, Волга. Съгласно плана \"Барбароса\" към 22 юни 1941 г. до границата на Съветския съюз са съсредоточени 180 дивизии (от тях 19 танкови и 14 механизирани), 4 въздушни флота, финландски и румънски войски. Цялата групировка включва 5,5 млн. души, 4 300 танка, повече от 47 000 полеви оръдия и минохвъргачки и около 5 000 бойни самолета. \r\n1916 г. \r\nЗавършва най-кървавото сражение от Първата световна война - битката при Вердюн. Продължава от 21 февруари до 18 декември 1916 г., и коства живота на 600 000 германски бойци и 350 000 френски. Битката при Вердюн е битката между армиите на Франция и Германия за Вердюнския укрепен район и е едно от най-продължителните и кръвопролитни сражения, известно като “месомелачката”, през Първата световна война (1914-1918 г.). То завършва едва през лятото, без някоя от страните да получи надмощие, въпреки че общият брой на дадените жертви достига близо 1 милион души. Германското командване решава през 1916 г. да нанесе главен удар на Западния фронт срещу Вердюнската дъга – опора на целия френски фронт, отбранявана от 8 френски дивизии. На 15-километровия участък на пробива, срещу две френски дивизии Германия съсредоточава шест и половина дивизии с деветстотин четиридесет и шест оръдия (от които четиристотин деветдесет и шест тежки) от състава на Трета немска армия. Трета немска армия е командвана от крон-принца (престолонаследника) Фридрих. Атаката на 21-25 февруари среща силната съпротива на французите и немците не успяват да направят пробив. Френското командване въвежда в боя втора армия, командвана от генерал Анри Петен. За седемдесет денонощия в периода февруари-април, в жестоки боеве германците се придвижват на 6-7 километра. След Вердюнската операция войната става позиционна. \r\n1890 г. \r\nВ Лондон е открита първата електрифицирана линия на метрото. \r\n1865 г. \r\nВ САЩ е приета 13-ата поправка в Конституцията, забраняваща робството. \r\n1787 г. \r\nНю Джърси става третия щат на САЩ. \r\n1398 г. \r\nТюркският военноначалник Тимур Ленк, известен като Тамерлан, покорява Делхи. Тамерлан е монголски пълководец и завоевател. През 1370 г. налага властта си над Маверанахър (територията между Амударя и Сърдаря) и се обявява за велик емир. От 1372 г. до 1405 г. извършва над 20 големи похода, като завладява и подчинява обширни земи в Централна Азия, Туркестан, Афганистан, Персия, Русия (до Москва), Индия (до устието на р. Ганг), Месопотамия, Мала Азия, Сирия и др. Създава огромна империя със столица Самарканд. През 1402 г. разбива и пленява Баязид I при Анкара. През 1404 г. предприема поход в Китай, по време на който умира ( 1405 г.). На тази дата са родени: \r\n1980 г. \r\nРодена е Кристина Агилера - американска поппевица. Като малка играе в тв сериал \"Star Search\". През 1992 г. получава постоянна роля в \"The New Micky Mouse Club\" на компанията \"Уолт Дисни\", където партнира на Бритни Спиърс, Джъстин Тимбърлейк от \"Ен Синк\" и Кери Ръсел. Първият музикален успех на Кристина Агилера е в Япония, където записва песента \"All I wanna do\" в дует с Кейзо Наканиши. През 1998 г. тя се връща в САЩ и записва песента \"Reflection\", която влиза в саундтрака към анимационния филм \"Мулан\". През 1999 г. Кристина Агилера записва и издава дебютен албум, от който най-популярен е сингълът \"Genie in a Bottle\", продаден в повече от 10 000 000 копия само за 1 година. През същата година тя получава награда \"Грами\" за най-добър дебют. През 2000 г. певицата издава албума \"My Reflejo\" - колекция от испански песни, както и коледния албум \"My kind of Christmas\". Дискография: \"Christina Aguilera\" (1999 г.), \"Mi Reflejo\" (2000 г., на испански), \"My Kind of Christmas\" (2000 г.), \"Just Be Free\" (2001 г.). \r\n1963 г. \r\nРоден е Брад Пит (Уилям Брадли Пит) - американски актьор. Дебютира с участие в \"Щастливи заедно\" (1989 г.) и \"Отвъд пътя\" (1991 г.), участва в тв сериалите \"Далас\" и \"Друг свят\". Подемът в актьорската кариера на Брад Пит започва след ролята на Ридли Скот в \"Телма и Луиз\" (1991 г.). Особено добри отзиви получава от критиката за изпълнението в \"Там тече река\" с режисьор Р. Редфорд. Филмография: \"Контакт\" (1992 г.), \"Калифорния\" (1993 г.), \"Истински романс\" (1993 г.), \"Услугата\" (1994 г.), \"Интервю с вампир\" (1994 г.), \"Седем\" (1995 г.), \"12 маймуни\" (1995 г.), \"Слийпърс\" (1996 г.), \"Седем години в Тибет\" (1997 г.), \"Да срещнеш Джо Блек\" (1998 г.), \"Боен клуб\" (1999 г.), \"Гепи\" (2000 г.), \"Мексиканецът\" (2001 г.), \"Шпионски игри\" (2001 г.), \"Бандата на Оушън\" (2001 г.). \r\n1947 г. \r\nРоден е Стивън Спилбърг – американски кинорежисьор и продуцент. Завършва Калифорнийския университет, но се дипломира едва през 2002 г. с филма “Списъкът на Шиндлер”. Дебютира в телевизията през 1969 г. с няколко епизода от сериала “Коломбо”. Следващият му тв филм “Дуел” (1971 г.), притча за сблъсъка на човека с машината, му носи световна известност. С “Челюсти” (1975 г.) окончателно се утвърждава като един от майсторите на зрелищното жанрово кино - “Близки срещи от третия вид” (1977 г.), “Година 1941-ва” (1979 г.), “Похитителите на изчезналия кивот” (1981 г.), “Индиана Джоунс и храмът на обречените” (1984 г.), “Необикновени истории” (тв, 1985 г.), “Индиана Джоунс и последният кръстоносен поход” (1989 г.), “Хук” (1991 г.). Особено популярни са филмите “Джурасик парк” (1993 г.), “Амистад” (1997 г.), “Спасяването на редник Райън” (1998 г.). Успех му носят и “Мрачната зона” (1983 г.), “Лилав цвят” (1985 г.), “Империя на слънцето” (1987 г.), “Завинаги” (1990 г.) и особено “Списъкът на Шиндлер” (1993 г.) . Други филми: “Изгубеният свят: Джурасик парк” (1997 г.), “Незавършено пътуване” (1999 г.), “Изкуствен интелект” (2001 г.) , “Хвани ме, ако можеш” (2001 г.), “Спомените на една гейша” (2001 г.).Участва и като актьор в “Блус Брадърс” (1978 г.). \r\n1934 г. \r\nРоден е Борис Валентинович Волинов - руски летец космонавт, полковник (1969 г.). През 1959 г. завършва Волгоградското авиационно училище, служи в авиационни части. През 1968 г. завършва Военновъздушната инженерна академия в Москва. През 1960 г. влиза в отряда на космонавтите. Заедно с А. С. Елисеев и Е. В. Хрунов извършва полет в Космоса на космическия кораб \"Союз-5\" от 15 до 18 януари 1969 г. Съвместно с командира на космическия кораб \"Союз-4\" осъществява експеримент по сближаването и скачването на корабите \"Союз-4\" и \"Союз-5\", като обезпечава космонавтите Елисеев и Хрунов по време на преминаването им през открития Космос в \"Союз-4\". Пребивава в Космоса 72 ч 46 мин, като изминава 2 млн. км и извършва 50 обиколки около Земята. \r\n1921 г. \r\nРоден е Юрий Владимирович Никулин - руски актьор. През 1948 г. завършва студията на Московския цирк. Дебютира в киното в \"Девойка с китара\" (1958 г.). Спечелва огромна популярност с филмите на Леонид Гайдай \"Кучето Барбос и необикновеният крос\" (1961 г.), \"Операция “И\" (1965 г). Никулин е сред най-големите руски комици, но изпълнява с успех и драматични роли - \"Когато дърветата бяха големи\" (1962 г.). Снима се още в: \"Приятелю мой, Колка!\" (1961 г.), \"При мен, Мухтар!\" (1964 г.), \"Кавказка пленница\" (1967 г.), \"Малкият беглец\" (1967 г.), \"Диамантената ръка\" (1969 г.), \"Старци разбойници\" (1971 г.), \"Андрей Рубльов\" (1971 г.), \"Дванайсетте стола\" (1971 г.), \"Те се сражаваха за родината\" (1975 г.), \"Двадесет дни без война\" (1977 г.), \"Чучело\" (1984 г.). \r\n1913 г. \r\nРоден е Вили Брант (Херберт Карл Фрам) - германски политик и общественик. Член е на Социалдемократическата партия на Германия от 1930 г. През 1933 г. емигрира в Норвегия, а оттам в Швеция (1940 г.), където работи като журналист. Завръща се в родината си. През 1945 г. е назначен за представител, а по-късно и за председател на Социалдемократическата партия в Западен Берлин (бивш). От 1964 г. е председател на Социалдемократическата партия. Вицеканцлер (декември 1966 г. - октомври 1969 г.) и министър на външните работи в коалиционното правителство на ФРГ. От октомври 1969 г. е федерален канцлер. През 1971 г. получава Нобелова награда за мир (1971 г.). \r\n1861 г. \r\nРоден е Едуард Макдауъл - американски композитор и пианист, един от основоположниците на американската композиторска школа. Автор е на програмни симфонични съчинения (поеми, “Индианска сюита”), концерти за пиано и оркестър и др. Професор и ръководител е на първата в САЩ музикална катедра в Колумбийския университет в Ню Йорк. Умира на 23 януари 1908 г. \r\n1819 г. \r\nРоден е Яков Петрович Полонски - руски поет. През 1844 г. завършва Юридическия факултет на Московския университет. Първият си сборник със стихове - \"Гами\", издава през 1844 г. През 1846-1851 г. живее в Тифлис (дн. Тбилиси), където работи като чиновник. В сб. \"Сазандар\" (1849 г.) пресъздава духа и бита на кавказките народи. От 1851 г. живее в Петербург, редактира сп. \"Руска дума\" (1859-1860 г.). Служи в Комитета по външна цензура, в Съвета на Главното управление по печата (1860-1896 г.). Автор е на стихотворението \"Затворничка\", сб. \"Вечерен звън\", 1890 г. Създава поеми и прозаични съчинения (\"Зимен път\", \"Другата зима\", \"Зима в каретата\", \"На вратата\"). По негови стихове композират музика А. С. Даргомижки, П. И. Чайковски, С. В. Рахманинов, С. И. Танеев, А. Г. Рубинщайн. Стихотворението му \"Песента на циганката\" е популярна народна песен. Умира на 30 октомври 1898 г. На тази дата умират: \r\n2016 г.  \r\nУмира Жа Жа Габор, американска актриса от унгарски произход. Тя е една от най-известните светски дами и бивша победителка от конкурси за красота. Участва в много филми, сериали и телевизионни предавания. Участва във филмите „Ние не сме женени!“ (1952), „Мулен Руж“ (1952), „Лили“ (1953), „Допир до злото“ (1958), „За първи път“ (1959), „Пепи“ (1960) и „Голо оръжие 2½“ (1991), като в последните два филма играе себе си. \r\n2016 г.  \r\nУмира Чайна Мачадо, първият супермодел от не-кавказки произход. \r\n2001 г. \r\nУмира Жилбер Беко (псевд. на Франсоа Сили) - френски певец и композитор, наричан \"крал на френски шансон\". Посещава курсове по пиано в Консерваторията в Ница, където среща полския пианист виртуоз Игнаси Падаревски. Кариерата му започва след Втората световна война в Париж, където се запознава с Жак Пилс (тогава съпруг на Е. Пиаф, която открива таланта му). Среща се с Луи Аманд (негов основен текстописец). Успехът за Жилбер Беко идва през 1954 г., когато изнася концерт в зала \"Олимпия\". За 50 години кариера има хиляди концерти в цял свят, композира над 400 песни (хитовете \"А сега\" и \"Натали\"), 1 опера, 1 мюзикъл. Заради неизчерпаемата му енергия на сцената го наричат \"Господин 100 000 волта\". В България изнася рецитал на \"Златният Орфей\" (1971 г.). \r\n1980 г. \r\nУмира Алексей Николаевич Косигин - руски политик, министър-председател на СССР (1964-1980 г.). Алексей Косигин е роден на 21 февруари 1904 г. в Петербург. От 1927 г. е член на Комунистическата партия. През 1939-1940 г. е народен комисар на текстилната промишленост на СССР. През 1941-1942 г. заместник-председател на Съвета по евакуацията. От 1948 г. е финансов министър на СССР. Депутат е във Върховния съвет на СССР (от 1946 г.). \r\n1971 г. \r\nУмира Александър Трифонович Твардовски - руски поет и общественик. Роден е на 21 юни 1910 г. в хутор Загорие, Смоленска област. Учи в Смоленския педагогически институт. През 1939 г. завършва Московския институт по философия, литература и история (МИФЛИ). Има поетични изяви от ранно детство, от 1924 г. публикува в местния периодичен печат. Периодът на социалната колективизация намира отражение в първите му поеми - “Път към социализма” (1931 г.), “Настъпление” (1933 г.), “Страната на мравките” (1936 г.), в “Сборник стихове. 1930-1935 г.” (1935 г.), в повестта “Дневникът на председателя на колхоза”. В лириката му от 30-те години (сб. “Селска хроника”, 1939 г., “Загорие”, 1941 г., и др.) се забелязва стремеж да се доловят промените в характера на кооперираните селяни. По време на Съветско-финландската война (1939-1940 г.) е военен кореспондент. На нея е посветена стихосбирката “Снеговете на Финландия” (1939-1940 г.). През Великата Отечествена война работи в различни фронтови вестници, в които публикува стихове (“Фронтова хроника”) и очерци, поемата “Василий Тьоркин (книга за боеца)” (1941-1945 г.) В следвоенните години издава поемите “Дом на пътя” (1946 г.), “В далечината - далечина” (1953-1960 г.), сатиричната поема “Тьоркин на този свят” (1963 г.), сб. “Стихове в бележника” (1961 г.), “Из лирика от тези години. 1959-1967” (1967 г.), цикъла “Из нови стихотворения” (1969 г.), пише и проза - кн. “Родина и чужбина” (1947 г.). Работи и в областта на литературната критика, като остава верен на традициите на класическата литература - “Статии и забележки за литературата” (1961 г.), “Поезията на Михаил Исаковски” (1969 г.) и др. Главен редактор на сп. “Новûй мир”(1950-1954 г., 1958-1970 г.). Вицепрезидент на Европейското дружество на писателите (1963-1968 г.). Депутат е във Върховния съвет на РСФСР. \r\n1829 г. \r\nУмира Жан Батист Ламарк– френски естественик, член на Парижката академия на науките (1783 г.). Жан Батист Ламарк е роден на 1 август 1744 г. в Безантен, Пикардия. Служи във войската, но след злополука се отдава изцяло на естествените науки. В периода 1772 г.-1776 г. учи ботаника във Висшето медицинско училище в Париж. Професор е в Катедрата по зоология на насекомите, червеите и микроскопичните животни към Музея по естествена история, която ръководи в течение на 24 години. Към 1820 г. ослепява напълно (трудове диктува на дъщеря си). Въвежда термина \"биология\" (1802 г.) едновременно с германския учен Г. Р. Тревиранус и независимо от него. Автор е на \"Френската флора\" (3 т., 1778 г.), \"Ботаническа енциклопедия\", \"Философия на зоологията\" (1809 г.), \"История на гръбначните животни\" (1794 г.) и др. Жан Батист Ламарк е основател на двете теории, развити по-късно от Дарвин : теорията за спонтанното зараждане и теорията за трансформизма, т.е. за бавното преобразуване на наследствените особености чрез приспособяване към условията на средата. Основоположник е на зоопсихологията. Пръв (1794 г.) разделя животинския свят на 2 големи групи - гръбначни и безгръбначни. Автор е на публикации по геология, хидрология и метеорология. \r\n1737 г. \r\nУмира Антонио Страдивариус - италиански майстор на цигулки (лютиер), ученик на Н. Амати. Открива собствена работилница в Кремона (1667 г.). Най-добрите си цигулки създава в периода 1704-1725 г.. Инструментите, създадени от Страдивариус, се характеризират със съвършенство на художествено оформяне, изящество и хармоничност на звука, красив лък. Изработва също виолончела и алти. Негови ученици са синовете му Франческо (1671-1743 г.) и Омобоно (1679-1742 г.) Страдивариус. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.18", "title": "Денят 18 декември в световната история"}
{"url": "http://www.focus-news.net/news/2018/12/18/2602970/vezhdi-rashidov-shte-otkrie-izlozhba-skulpturi-i-akvareli-v-stolichnata-galeriya-san-stefano.html", "text": "Вежди Рашидов, председател на Комисията по култура и медии и народен представител от ГЕРБ, открива от 18.00 часа голяма изложба „Скулптури и акварели“ в столичната галерия „Сан Стефано“. Темата на експозицията е „Пейзажът в акварела и главата в скулптурата“. Това съобщиха от  Комисията по култура и медии  в Народното събрание. \r\nВ залите на „Сан Стефано“ са подредени 40 акварела и 12 скулптури. Ето какво пише известната изкуствоведка Аделина Филева за най-новата изложба на Вежди Рашидов: „Между скулптурата и рисунката постепенно акварелът стана неизменна част от творчеството на Вежди Рашидов. Техника, която дава на твореца  неограничени възможности за изобразяване  на най-мимолетните явления в природата и изразяване на дълбочината на  човешките преживявания. Във всеки акварел е намерен точният баланс, който виждаме и в скулптурните глави, изваяни от автора. Плазмата на метала сякаш се разлива свободно, за да изгради образи, които през отделните детайли постепенно изплуват пред нас. Образи на мъже – воини, страдалци, мислители, самотници, преминали през архаиката, античността, средновековието, съвременността, за да застанат пред нас със своята нова и индивидуална пластичност, знакова символика и патината на времето“.", "date": "2018.12.18", "title": "Вежди Рашидов ще открие изложба „Скулптури и акварели“ в столичната галерия „Сан Стефано“"}
{"url": "http://www.focus-news.net/news/2018/12/18/2602971/reuters-yaponiya-shte-zakupi-poveche-stelt-samoleti-i-radari-zaradi-kitay-i-rusiya.html", "text": "Япония ще ускори закупуването на стелт изтребители, ракети с голям обсег и друго оборудване през следващите пет години, съобщава агенция  Reuters . \r\nПлановете са ясен индикатор за амбициите на Япония да се превърне в регионална сила. \r\n„Съединените щати остават най-могъщата държава в света, но национални съперничества се появяват и ние признаваме значението на стратегическото съревнование както с Китай, така и с Русия, тъй като те оспорват регионалния ред“, се посочва в 10-годишната програма одобрена от правителството на Шиндзо Абе. \r\n„САЩ, Китай, Северна Корея и Русия са държавите, които влияят на японското военно мислене“, се казва в документа. Превод и редакция : Калоян Пенков", "date": "2018.12.18", "title": "Reuters: Япония ще закупи повече стелт самолети и радари заради Китай и Русия"}
{"url": "http://www.focus-news.net/news/2018/12/18/2602972/blagoevgrad-pochisteni-i-opesacheni-sa-patnite-nastilki-v-oblastta-vazmozhni-sa-zaledyavaniya-po-usoynite-mesta.html", "text": "Почистени и опесъчени са пътните настилки в област Благоевград, възможни са заледявания по усойните места. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и АМ „Струма“ в областта. Няма регистрирани тежки пътни инциденти през изминалата нощ по пътищата от републиканската пътна мрежа в региона. В района на Кресненското дефиле и прохода Предел е повишена опасността от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2018.12.18", "title": "Благоевград: Почистени и опесъчени са пътните настилки в областта, възможни са заледявания по усойните места"}
{"url": "http://www.focus-news.net/news/2018/12/18/2602973/sofiya-koledno-tarzhestvo-za-detsa-ot-programa-topal-obyad-na-bchk-shte-se-provede-v-zh-k-lyulin-6.html", "text": "От 12.00 часа KFC - Люлин (ж. к. „Люлин 6“, бул. „Джавахарлал Неру“) ще бъде домакин на Коледно тържество за деца от социално слаби семейства от столичното 97 СУ „Братя Миладинови“, включени в Програма „Топъл обяд“ на БЧК. Това съобщиха от пресцентъра на  БЧК . \r\nЗа 15-а поредна година Програмата осигурява безплатна топла храна в училище на нуждаещи се ученици. 1 600 деца от цялата страна получават безплатен топъл обяд всеки учебен ден през учебната 2018/2019 г. \r\nТържеството се организира с любезното съдействие и домакинството на KFC, дългогодишен партньор на БЧК. За доброто настроение на децата ще се погрижат аниматори, а подаръци са осигурени от БЧК и от KFC. \r\nЗа 8-а поредна година компанията съвместно с БЧК организира национални коледни благотворителни кампании в полза на Програма „Топъл обяд“. От 8 ноември 2018 г. до 4 януари 2019 г. всеки клиент на веригите ресторанти (KFC, Dunkin’ Donuts&Nordsee) има възможност да направи дарение на касата, а компанията дарява и процент от продажбата на собствени продукти.  \r\nПрограма „Топъл обяд” стартира през 2004 г. и се реализира в рамките на Партньорска мрежа за благотворителност на БЧК. \r\nПрограмата стартира през декември 2004 г. и отбеляза 15 години устойчивост. Осигурена е храна за 16 000 нуждаещи се деца. Предоставени средства до момента в размер на 2 239 770 лв. (1 164 885 обяда).", "date": "2018.12.18", "title": "София: Коледно тържество за деца от Програма „Топъл обяд“ на БЧК ще се проведе в ж. к. „Люлин 6“"}
{"url": "http://www.focus-news.net/news/2018/12/18/2602976/sofiya-vavezhda-se-vremenna-organizatsiya-na-dvizhenieto-zaradi-sabitie-na-posolstvoto-na-kitayskata-narodna-republika.html", "text": "Въвежда се временна организация на движението в София заради събитие на посолството на Китайската народна република. Това съобщиха от пресцентъра на  Столична община . \r\nОт 15.00 часа до приключване на приема се забраняват престоят и паркирането на пътни превозни средства, с изключение на автомобилите на гостите, поканени на приема, на бул. „Джеймс Баучър”, в участъка между ул. „Милин камък” и ул. „Св. Седмочисленици”.", "date": "2018.12.18", "title": "София: Въвежда се временна организация на движението заради събитие на посолството на Китайската народна република"}
{"url": "http://www.focus-news.net/news/2018/12/18/2602975/ombudsmanat-maya-manolova-organizira-priemni-za-grazhdani-vav-vsichki-obshtini-na-oblast-vidin.html", "text": "На 18 и 19 декември 2018 г., вторник и сряда, омбудсманът Мая Манолова и експерти от институцията ще приемат граждани във всички единадесет общини на област Видин – Белоградчик, Бойница, Брегово, Видин, Грамада, Димово, Кула, Макреш, Ново село, Ружинци, Чупрене, включително и в кметството на град Дунавци. Това съобщиха от пресцентъра на  Омбудсмана на Република България .  \r\nОбщественият защитник ще приема в Областна администрация Видин на 18 декември 2018 г., от 12.30 часа, а в останалите общини от областта гражданите ще бъдат консултирани от експертите на Манолова.  \r\nЗаписването за приемната ще се осъществява до 12.00 часа на 17 декември 2018 г. (понеделник) както следва: Община Белоградчик \r\nДата: 18 декември 2018 г. (вторник) \r\nНачален час на приемната – 11.00 \r\nТелефон за записване: 0877 875 978                           \r\nМясто: Зала на Общината, III етаж  \r\n(бул. „Княз Борис I“ № 6); Община Брегово \r\nДата: 18 декември 2018 г. (вторник) \r\nНачален час на приемната – 14.30 \r\nТелефон за записване: 09312/ 93 39                           \r\nМясто: Заседателна зала на Общината \r\n(пл. „Централен“ № 1); Община Видин \r\nДата: 18 декември 2018 г. (вторник) \r\nНачален час на приемната – 12.30 \r\nТелефон за записване: 094/ 605 751                           \r\nМясто: Областна администрация, Заседателна зала I \r\n/ул. „Дунавска“ № 6/ Община Димово \r\nДата: 18 декември 2018 г. (вторник) \r\nНачален час на приемната – 11.00 \r\nТелефон за записване: 0885 524 898 \r\nМясто: Малък салон на Читалище „Паисий Хилендарски“  \r\n/ул. „Свилен Русев“ № 3/ Община Кула \r\nДата: 18 декември 2018 г. (вторник) \r\nНачален час на приемната – 14.30 \r\nТелефон за записване: 0938 /3 20 20                           \r\nМясто: Заседателна зала на Общината, II етаж \r\n(ул. „Възраждане” № 38); Община Макреш \r\nДата: 18 декември 2018 г. (вторник) \r\nНачален час на приемната – 12.00 \r\nТелефони за записване: 094/ 63 56; 0884 555 995                            \r\nМясто: Читалище „Мито Марков“; Община Ново Село \r\nДата: 18 декември 2018 г. (вторник) \r\nНачален час на приемната – 12.00 \r\nТелефон за записване: 0886 998  581                           \r\nМясто: Клуб на пенсионера; Община Ружинци \r\nДата: 18 декември 2018 г. (вторник) \r\nНачален час на приемната – 14.00 \r\nТелефон за записване: 09324/ 22 83                           \r\nМясто: Заседателна зала на Общината, I етаж \r\n(ул. „Георги Димитров“ № 31); Община Чупрене \r\nДата: 18 декември 2018 г. (вторник) \r\nНачален час на приемната – 14.00  \r\nТелефони за записване: 09327/ 25 80; 24 02                          \r\nМясто: Залата на Общината \r\n(ул. „Асен Балкански“ № 55); Община Бойница \r\nДата: 19 декември 2018 г. (сряда) \r\nНачален час на приемната – 10.00 \r\nТелефон за записване: 0886 479 984                           \r\nМясто: Залата на Общинския съвет \r\n(ул. „Георги Димитров“ № 1); Община Грамада \r\nДата: 19 декември 2018 г. (сряда) \r\nНачален час на приемната – 10.00 \r\nТелефон за записване: 09337/ 22 58                           \r\nМясто: Клуб на пенсионера \r\n(пл. „Нико Нинов“); Кметство - град Дунавци \r\nДата: 19 декември 2018 г. (сряда) \r\nНачален час на приемната – 10.00 \r\nТелефон за записване: 09314/ 23 97                          \r\nМясто: Сградата на кметството \r\n(ул. „Георги Димитров“ № 121).", "date": "2018.12.18", "title": "Омбудсманът Мая Манолова организира приемни за граждани във всички общини на област Видин"}
{"url": "http://www.focus-news.net/news/2018/12/18/2602943/ria-novosti-parlamentat-na-velikobritaniya-othvarli-predlozhenieto-na-korbin-za-vot-na-nedoverie.html", "text": "Парламентът на Великобритания отхвърли предложението на Джеръми Корбин за вот на недоверие срещу премиера Тереза Мей, съобщава  РИА Новости , позовавайки се на телевизионния канал Sky News. \r\nДжеръми Корбин внесе предложение за гласуване на вот на недоверие към министър-председателя Тереза Мей. Корбин е недоволен, че Мей отложи гласуването на споразумението с ЕС за Брекзит. Премиерът мотивира решението си, като заяви, че споразумението няма необходимата подкрепа в парламента и обеща да получи допълнителни гаранции от ЕС.   Превод и редакция : Калоян Пенков", "date": "2018.12.18", "title": "РИА Новости: Парламентът на Великобритания отхвърли предложението на Корбин за вот на недоверие"}
{"url": "http://www.focus-news.net/news/2018/12/18/2602974/denyat-18-dekemvri-v-balgarskata-istoriya.html", "text": "През 1877 г. в хода на Руско-турската освободителна война започват боевете при Ниш. Княз Владимир Черкаски изпраща на императора записка относно принципите за уреждане на гражданско управление в България. 1897 г. - издадени са берати (грамоти, укази, които се издават от султанската канцелария на Османска Турция) за български владици в Битоля (митрополит Григорий), Струмица (митрополит Герасим) и Дебър (митрополит Козма). 1903 г. - възстановяват се тайните Български офицерски братства, клонящи към генерал Иван Цончев. Тайните офицерски братства участват в Илинденско-Преображенското въстание през 1903 г. и в освободителните борби в следилинденския период до 1912 г., когато е и краят на тяхното съществуване (в навечерието на Балканската война) .  \r\n2009 г. \r\nНа Александър Арабаджиев е връчен орден „Стара планина”първа степен „за изключителния му принос в областта на правото, за реформирането на съдебната система и за активното му участие в обществения живот на Република България.“ \r\n2007 г. \r\nНа ст.н.с. I ст. д-р Йорданка Стоянова е връчен орден „Св. св. Кирил и Методий” огърлие „за изключителните ѝ научни постижения в областта на селекцията на селско-стопанските култури и за приноса ѝ в развитието на земеделската наука и земеделието в Република България, както и по повод 80 години от рождението ѝ“ \r\n1996 г. \r\nСДС внася в Народното събрание декларация за спасяване на България от \"националната катастрофа\", към която я води правителството на Жан Виденов. \r\nЖан Виденов е политически и държавен деец. Роден е в Пловдив. Завършва английска гимназия в Пловдив и външна търговия в Московския държавен институт по международни отношения. След 10 ноември 1989 година се включва активно в обществено-политическия живот на страната. Член на Висшия съвет на БСП от 1990 година и на Председателството на Висшия съвет на БСП от 1991 година. Председател на Висшия съвет на БСП от 1991 до 1996 година. Председател е на Министерския съвет от 1995 до 1996 година. \r\n1994 г. \r\nПроведени са третите демократични парламентарни избори за XXXVII НС. Коалиция БСП, БЗНС \"Ал. Стамболийски\" и ПК \"Екогласност\" печели 43,5 % и получава 125 депутатски места, СДС - 24,23 % (69), Народен съюз (БЗНС-ДП) - 6,51 % (18), ДПС – 5,44 % (15), БББ - 4,73 % (13). \r\n1949 г. \r\nПровеждат се избори за I НС и за окръжни народни съвети. За кандидатите на ОФ са подадени 97,66 % от общия брой на гласовете. \r\n1944 г. \r\nСветият синод взема решение да помоли правителството на ОФ да разреши провеждането на избор за предстоятел на Българската православна църква с титлата Екзарх Български. \r\n1926 г. \r\nОбнародван е Закон за селскостопанско настаняване на бежанците със средствата на бежанския заем, отпуснат чрез Обществото на народите. Обществото на народите е международна организация, създадена след Първата световна война 1914–1918 г. от държавите победителки. Впоследствие САЩ не ратифицират устава и не се включват в ОН. Уставът на ОН е приет на 28 юни 1919 г. на Парижката мирна конференция от 1919–1920 г. и е включен като първа част в мирните договори за победените държави. ОН е образувано от 27-те държави победителки и 5-те доминиона на Великобритания. Към тях са поканени да се присъединят и 13 неутрални държави. За седалище на ОН е избран град Женева. Решенията на Общото събрание се взимат с единодушие, но те имат препоръчителен характер и всяко правителство трябва да реши дали да ги изпълнява. Целта на ОН е да гарантира международния мир и сигурност, да осигури защита на териториалната цялост на държавите и да поддържа сътрудничество между народите. Уставът на ОН предвижда санкции срещу евентуален агресор. ОН въвежда т. нар. мандатна система за колониалните владения на Германия и за териториите на Османската империя в арабския свят. ОН продължава да съществува до започването на Втората световна война 1939–1945 г., но официално е разпуснато през април 1945 г. при образуването на Организацията на обединените нации. България е приета за член на ОН на 16 декември 1920 г. На следващата година е открито българско представителство при ОН, чието седалище е в българското генерално консулство в Женева. \r\n1903 г. \r\nВъзстановяват се тайните Български офицерски братства, клонящи към генерал Иван Цончев. Тайните офицерски братства участват в Илинденско-Преображенското въстание през 1903 г. и в освободителните борби в следилинденския период до 1912 г., когато е и краят на тяхното съществуване (в навечерието на Балканската война). Организацията е свързана с ВМОРО и има принос в подготовката на въоръжени чети, събирането на средства, оръжия и боеприпаси. Като съществен елемент от изграждането и развитието на българската армия до Балканската война, братствата са част от българската военна история. Иван Цончев е борец за свободата на Македония, офицер от българската армия, генерал. Роден е през 1859 г. в Дряново. Напуска службата си, за да се отдаде на македонското освободително дело. През 1901 г. е подпредседател на Върховния македонски комитет, сражава се в Горноджумайското (1902 г.) и в Илинденско-Преображенското (1903 г.) въстание. Умира през 1908 г. \r\n1897 г. \r\nИздадени са берати (грамоти, укази, които се издават от султанската канцелария на Османска Турция) за български владици в Битоля (митрополит Григорий), Струмица (митрополит Герасим) и Дебър (митрополит Козма). \r\n1877 г. \r\nВ хода на Руско-турската освободителна война започват боевете при Ниш. Княз Владимир Черкаски изпраща на императора записка относно принципите за уреждане на гражданско управление в България. Владимир Александрович Черкаски е руски обществен и държавен деец, княз. По време на войната е началник на Гражданската канцелария при щаба на Дунавската армия. Ръководи административното устройство на освободените от руските войски български села и градове. Взема дейно участие и в изработването на Органическия устав, на основата на който се изработва и Търновската конституция на Княжество България. Умира в Сан Стефано в деня на подписването на договора между Русия и Турция. \r\n1873 г. \r\nВърховният турски съд в Цариград издава окончателните присъди по Хасковското съзаклятие. Атанас Узунов е осъден на 15 години каторга, а другите 21 комитетски дейци - на вечно заточение в Диарбекир. \r\n1860 г. \r\nПод ръководството на Драган Цанков, д-р Георги Миркович и архимандритите Йосиф Соколски и Макарий връчват на католишкия архиепископ в Цариград Паоло Брунони прошение до папа Пий ІХ, с което молят да се възстанови българската автономна църква под върховенството на папата. Изготвен е и специален акт, подписан от присъстващите, с който унията става факт. На тази дата са родени: \r\n1965 г. \r\nРоден е Нидал Алгафари - български режисьор, бивш изпълнителен директор на БНТ и политически PR. Завършва НАТФИЗ, специалност \"Кинорежисура\". Автор и режисьор е на студентското предаване \"Ку-Ку\" (включително и на предаването за АЕЦ - Козлодуй). Главен редактор е на \"Шоу и развлекателни програми\" в БНТ. Режисьор е на игралния филм \"Ла донна е мобиле\". Продуцент и режисьор е на тв предавания \"Наблюдател\" и \"Анонси\". Нидал Алгафари е режисьор и на документалния филм \"Сирия - история и легенди\". От юни 2002 г. до май 2004 г. е изпълнителен директор на БНТ. \r\n1925 г. \r\nРоден е Иван Стоянов Кондов - български драматичен и филмов актьор. Дебютът му в “Животът си тече тихо” (1958 г.). Снима се интензивно до средата на 80-те години, след което се отдава на театрално-режисьорска и педагогическа дейност - “На малкия остров” (1958 г.), “Звезди” (1959 г.), “Стръмната пътека” (1961 г.), “Капитан” (1963 г.), “Неспокоен дом” (1965 г.), “Човекът в сянка” (1967 г.), “Процесът” (1968 г.), “Гола съвест” (1971 г.), “Обич” (1972 г.), “Игрек 17” (1973 г.), “Сиромашко лято” (1973 г.), “Дневна светлина” (1974 г.), “Буна” (1974 г.), “Сватбите на Иван Асен” (1975 г.), “Магистрала” (1975 г.), “Допълнение към ЗЗД” (1976 г.), “Чичовци” (тв, 1976 г.), “Сами сред вълци” (тв, 1979 г.), “Голямото нощно къпане” (1980 г.), “Златният век” (1984 г.), “Жена за монаси” (1984 г.). Активно се снима и в телевизионния театър - “Старецът” (1977 г.), “Змейова сватба” (1984 г.) и др. “АСКЕЕР” за цялостно творчество (1999 г.). \r\n1904 г. \r\nРодена е Руска Цветанова Маринова - българска художничка. През 1923 г. завършва Художествената академия при Ив. Мърквичка, Ц. Тодоров и Ст. Иванов. Живее и работи във Франция (1926 – 1929 г.). Рисува предимно портрети. Известни произведения: “Г-жа Петкова” (1930 г.), “Актрисата Мария Стоилова” (1931 г.), “Портрет на нар. артистка Адриана Будевска” (1949 г.), “Мих. Попов в ролята на Ив. Сусанин” (1949 г.), “Майка ми” (1958 г.), “Димитровчета” (1963 г.), “Румен” (1967 г.), “Букет” (1974 г.). През 1937 г. получава златен медал на Парижкото изложение. Умира на 10 юни 1988 г. \r\n1858 г. \r\nРоден е Христо Георгиев Попов - български офицер. През 1879 г. завършва Военното училище в София. Един от четиримата българи, получили първи офицерски чин след Освобождението (1878 г.). През Сръбско-българската война (1885 г.) се отличава с разумни и смели действия при Гургулят (7 ноември) и при Пирот (14 ноември). Един от най-преданите офицери на княз Александър Батенберг, спомага много за неговото връщане след 9 август 1886 г. По-късно напуска армията с чин подполковник, завършва право в Швейцария и се отдава на политическа дейност. В периода 1915-1916 г. е министър на вътрешните работи в кабинета на д-р В. Радославов. Умира на 28 октомври 1951 г. в София. \r\n1852 г. \r\nРоден е Данаил Цонев Николаев – български офицер, генерал от пехотата (1909 г.), първият българин с най-висок военен чин (за проявена храброст в боевете на връх Шипка получава чин \"поручик\"). През 1875 г. завършва Одеското военно пехотно училище. Участва в Сръбско-турската (1876 г.) и в Руско-турската война (1877-1878 г.). След Освобождението е началник на източнорумелийска милиция. Командва войските в Пловдив при обявяването на Съединението на Източна Румелия с Княжество България 1885 г. През Сръбско-българската война 1885 г. е командир на Източния корпус. През 1895-1897 г. (след смъртта на Тр. Китанчев) е председател на Върховния македонски комитет (от 1900 г. - ВМОК). Министър на войната (1886-1887 г. и 1907-1911 г.). Като министър на войната разформирова всички части, участвали в детронирането на Александър I Батенберг, организира извънреден съд, издал смъртни присъди на офицерите в русофилския бунт в Русе. За големи заслуги към Българската армия е наричан \"патриарх на българското офицерство\". Награден е с орден \"Св. св. Кирил и Методий\" (1936 г.). Кръстник е на престолонаследника Симеон (II) (12.07.1937 г.). Данаил Николаев умира на 29 август 1942 г. \r\n1844 г. \r\nРоден е Петко войвода, български революционер. На тази дата умират: \r\n2016 г.  \r\nУмира Гиньо Ганев, български политик, народен представител и национален омбудсман. Известен е като „човекът-парламент“, тъй като е народен представител в 8 поредни народни събрания (3 преди 10 ноември 1989 г. и 5 след това). През 2005 г. е избран от 39 Народно събрание за първия национален омбудсман на Република България. Гиньо Ганев е член на Държавния съвет на НРБ от 1986 до 1990 г. Тъй като на 2 пъти отказва да стане министър-председател на България, неговото място заемат Димитър Попов и Любен Беров. Награден е с Орден „Георги Димитров“. През 1978г. е награден с Орден „Георги Димитров“. По повод 75-ата му годишнина президентът Георги Първанов го награждава с орден „Стара планина“. \r\n1937 г. \r\nУмира Иван Андонов (И. А. Савов) - български революционер, участник в националното-освободително движение, учител, адвокат, обществен деец. \r\nРоден е на 28 юни 1854 г. с. Мурсалково, Чирпанско (дн. с. Спасово, Старозагорско). През 1872-1874 г. учителства в с. Евджилери, Чирпанско (дн. с. Средно градище, Старазогорско), а по-късно в Чирпан. От 1872 г. е член, а след това и секретар (от 1874 г.) на чирпанския революционен комитет. Прави опит за въстание в Чирпан, след което емигрира във Влашко. Завръща се през пролетта на 1876 г. и активно се включва в подготовката на Априлското въстание. Заловен от османските власти, осъден е на смърт, а след това - на доживотен затвор. В периода 1876-1878 г. лежи в пловдивския и цариградския затвор. След Освобождението (1878 г.) заема редица административни длъжности в Източна Румелия. Един от организаторите и ръководителите на Съединението. От 1887 г. работи като адвокат. Избиран е за народен представител - III Велико НС (1886 г.), V - VII и ХIII обикновено НС (1887-1893 г.), подпредседател е на IV Велико НС (1893 г.). Дългогодишен председател на Поборническо-опълченското дружество (1904-1936 г.) и на Археологическото дружество в Пловдив (1923-1929 г.). Автор е на книгите: \"Из спомените ми от турско време\" (част I, II 1927-1928 г.) и \"Съединението\" (1929 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.18", "title": "Денят 18 декември в българската история"}
{"url": "http://www.focus-news.net/news/2018/12/18/2602977/anadolu-agency-sindzhar-nyama-da-bade-nova-krepost-na-pkk.html", "text": "Турският министър на отбраната Хулуси Акар, заяви, че иракския град Синджар няма да се превърне в нова крепост за Работническата партия на Кюрдистан. \r\n„Очакваме иракското правителство да ни съдейства за премахването на терористичната организация от територията на Ирак“, обяви министъра. \r\nАкар отбеляза, че Турция уважава териториалната цялост на Сирия, Ирак и нейните съседи. \r\n„Заради сигурността на държавата и народа, нашите операции ще продължат докато групировката бъде напълно победена в Ирак“, заяви той. \r\nСинджар „никога няма да бъде нов Кандил“. \r\nТерористичната групировка има главна база в планинския регион Кандил, близо до турската граница.  Превод и редакция : Калоян Пенков", "date": "2018.12.18", "title": "Anadolu Agency: Синджар няма да бъде нова крепост на ПКК"}
{"url": "http://www.focus-news.net/news/2018/12/18/2602979/pregled-na-osnovnite-temi-v-dobrudzhanskiya-pechat.html", "text": "„Две коли изгоряха миналата нощ“, е водещо заглавие във вестник  „Нова добруджанска трибуна“ . Инцидентът е станал в Добрич през нощта срещу понеделник. Първият сигнал е подаден почти 3 часа след полунощ. Горял е лек автомобил пред вход на жилищен блок по ул. „Кирил и Методий“. Национални медии са съобщили, че и двата автомобила са на свидетели по делото, станало известно като „Суджукгейт“. Официално откриха ГКПП  Крушари-Добромир“, съобщава изданието. Това е вторият сухопътен пункт между двете държави, изграден според Шенгенската конвенция. От българска страна приветствие поднесе директорът на Главна дирекция „Гранична полиция“ главен комисар Светлан Кичиков. Граничният пункт е разположен на румънска територия на трансграничен път. От спортната страница – „Пирин“ отстрани „Добруджа“ от Купата на България, „Спартак“ елиминира „Чардафон“. Миналогодишният финалист „Добруджа“ малко изненадващо е отпаднал на четвърт финалите в  турнира за Купата на България по хандбал за мъже. Финалът ще се състои на 16 и 17 март.  \r\n„Подпалиха колите на двама свидетели по делото за суджуците“, съобщава на първа страница другият регионален вестник -  „Добруджанска трибуна“ . Според източници, близки до разследващите, става въпрос за умишлен палеж. Вероятността за техническа неизправност е изключена. Направени са първоначални и повторни огледи на местата на инцидента. Откриването на гранични контролно-пропускателен пункт с Румъния е сред водещите теми и за този всекидневник. Сред официалните лица, присъствали на церемонията, е бил областният управител на Добрич Красимир Кирилов. Със създаването на съвместните гранични пунктове се улеснява преминаването на хора и превозни средства, тъй като проверките се осъществяват съвместно на едно спиране. От спортната страница – „Добруджа 07“ е на крачка от финалите за Купата на България“. Предстои среща в зала „Добротица“ срещу „Миньор“ – Перник. Волейболният мач е от 18,00 часа днес. Жребият за финалите ще се тегли на 19 декември от 11,00 часа в офиса на БФВ.", "date": "2018.12.18", "title": "Преглед на основните теми в добруджанския печат"}
{"url": "http://www.focus-news.net/news/2018/12/18/2602980/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата. Това ще стане след редовната света литургия в храма от 10.00 часа, предаде репортер на  Агенция „Фокус” .  \r\nМощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2018.12.18", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/12/18/2602981/nimh-v-9-oblasti-ot-stranata-e-obyaven-zhalt-kod-za-snyag-i-poleditsi.html", "text": "В 9 области от страната е обявен жълт код за сняг и поледици. Това сочи справка на сайта на  Националния институт по метеорология и хидрология (НИМХ)  при БАН.  \r\nОбластите, за които важи предупреждението, са: Габрово, Велико Търново, Търговище, Шумен, Бургас, Ямбол, Хасково, Кърджали и Смолян. Там в планинските части от областите се очакват снеговалежи и снежна покривка до 5-10 см.  \r\nВ Кърджали, Хасково, Ямбол и Бургас е обявен жълт код за обилни валежи от дъжд, които привечер и през нощта срещу сряда ще преминат в сняг. Количествата ще достигнат до 20-25 л/кв. м. През нощта срещу сряда ще започне да се задържа и снежна покрива от 5 до 7 см.", "date": "2018.12.18", "title": "НИМХ: В 9 области от страната е обявен жълт код за сняг и поледици"}
{"url": "http://www.focus-news.net/news/2018/12/18/2602985/pernik-negovo-preosveshtenstvo-belogradchishkiyat-episkop-polikarp-shte-prisastva-na-parva-kopka-na-nov-paraklis-v-grada.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп - викарий на Софийския митрополит, ще направи първа копка  \r\nза параклис в VI СУ „Св. св. Кирил и Методий“ в Перник, предаде репортер на  Агенция \"Фокус\" . Събитието ще се състои от  11.00 часа.  \r\nНикола ПЕТКОВ", "date": "2018.12.18", "title": "Перник: Негово преосвещенство Белоградчишкият епископ Поликарп ще присъства на първа копка на нов параклис в града"}
{"url": "http://www.focus-news.net/news/2018/12/18/2602983/sport-atalanta-pobedi-latsio-s-10.html", "text": "Аталанта победи Лацио с 1:0 в Бергамо в мач от 16-ия кръг на италианската Серия „А“. Единственият гол в срещата отбеляза Дуван Сапата в 1-ата минута. Така домакините се изкачиха на 6-о място във временното класиране с 24 точки, с 1 по-малко от Лацио, който се намира на 5-о място. Довечера ще се играе последният мач от кръга между Болоня и Милан.", "date": "2018.12.18", "title": "Спорт: Аталанта победи Лацио с 1:0"}
{"url": "http://www.focus-news.net/news/2018/12/18/2602978/zam-kmetat-doncho-barbalov-shte-ima-sanktsii-za-zabavyaneto-na-snegopochistvaneto-v-sofiya.html", "text": "Имаше известно забавяне в организацията на снегопочистващите фирми в неделя в София. Реално се заплаща извършена работа и ако не са изпълнени задължения, ние няма да платим. Това каза заместник-кметът по финанси, здравеопазване и транспорт Дончо Барбалов в сутрешния блок на  БНТ . \r\n\"Ако има закъснения, са предвидени санкции, което се надявам да им даде стимул да реагират следващия път по-бързо на нормалното за декември атмосферно явление снеговалеж\", коментира той. \r\nПо думите му столицата е почистена доста добре вчера. \"Днес има нов, но не много сериозен снеговалеж. Надявам се всичко да бъде наред\", каза още Дончо Барбалов.", "date": "2018.12.18", "title": "Зам.-кметът Дончо Барбалов: Ще има санкции за забавянето на снегопочистването в София"}
{"url": "http://www.focus-news.net/news/2018/12/18/2602984/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „12-ти април“ в кв. „Горубляне“ се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „12-ти април“ от ул. „Урвишка крепост“ до ул. „5-ти ноември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „12-ти април“ ъгъла с ул. „5-ти ноември“ . \r\nВъв връзка с изграждане на сградно водопроводно отклонение на ул. „Цар Самуил“ в жк. „Банишора“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Цар Самуил“ от ул. „Козлодуй“ до бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Самуил “ ъгъла с ул. „Селиолу“. \r\nВъв връзка с подмяна на хидрофорна уредба до бл. 340 в жк. „Красна поляна 3“ се налага спиране на водоподаването от 10:00 до 19:00 часа на клиентите на „Софийска вода”, живеещи във: висока зона на бл. 340, бл. 340А, бл. 339. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мечка“ пред бл. 340А. \r\nВъв връзка с изграждане на сградно водопроводно отклонение на ул. „Пирин“ в кв. „Манастирски ливади“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Пирин “ от ул. „Ген. Стефан Тошев“ до ул. „Родопски извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пирин“ ъгъла с ул. „Бяла липа“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.12.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/12/18/2602986/blagoevgrad-tseremoniya-po-vrachvane-na-nagradite-sportist-na-godinata-shte-se-provede-v-grada.html", "text": "Церемония по връчване на най-престижните спортни награди - „Спортист на годината“, ще се проведе от 19.00 часа в зала „Скаптопара“ в Благоевград. Това съобщиха от пресцентъра на  Община Благоевград .  \r\nПрезиденти на клубове и спортни журналисти на територията на община Благоевград дадоха своя глас за номинираните за „Спортист на годината“, които чрез гласуването определиха челната десетка на най-заслужилите спортисти за 2018 година. Тази година общо 24 спортни клуба бяха номинирани  за отличието „Спортист на годината“ 2018.  След гласуване, бяха избрани и десетте най- добри спортисти, подредени по азбучен ред. Своят вот дадоха 30 спортни клуба и 7 спортни журналисти. Резултатите от „10-те най-добри“ и победителите в категория „Мъже и жени“ са в подредба по азбучен ред, като започва с Албена Иванова Ситнилска, след това - Диана Стоянова, Димитър Павлов Димитров, Емануил Богоев, Йоана Янкова, Кирил Илянов Илиев, Кристина Борисова Иванова, Любомир Миланов, Мартин Тодоров  и Радослав Скендеров. В категория  „Младежи, юноши и девойки до 18 години“ по азбучен ред са подредени Василена Георгиева, Иван Новоселски, Калина Захариева, Кристиян Ранчов, Мартин Паунов Мишев.  Феърплей, отбор на годината и треньор на годината ще бъдат ясни на самата церемония.  Отличия ще бъдат връчени и на спортисти в неравностойно положение и спортни деятели, както всяка година.", "date": "2018.12.18", "title": "Благоевград: Церемония по връчване на наградите „Спортист на годината“ ще се проведе в града"}
{"url": "http://www.focus-news.net/news/2018/12/18/2602982/mihail-milanov-api-600-mashini-sa-obrabotvali-patishtata-v-stranata-prez-noshtta-rabotata-im-prodalzhava.html", "text": "600 машини са обработвали пътищата в страната през нощта, работата им продължава. Това каза за сутрешния блок „Добро утро, България“ на  Радио „Фокус“  Михаил Миланов, дежурен в Ситуационния център на Агенция „Пътна инфраструктура“. Той уточни, че няма регистрирани инциденти за последните 24 часа. „Пътните настилки са предимно мокри, по усойните и планинските райони – частично заснежени, но обработени и проходими при зимни условия. Проходите Върбишки и Златишки са затворени целогодишно, а Троянският проход е забранен за МПС над 12т. Тежкотоварните превозни средства и леките автомобили трябва да тръгват на път само с подходящи гуми. да шофират със съобразена скорост и повишено внимание, като спазват дистанция и указанията на контролните органи“, призова Михаил Миланов. Той каза още, че снегопочистващите машини са на терен и обработката продължава. Няма въведени ограничения по републиканската пътна мрежа вследствие на метеорологичните условия през изминалата нощ, уточни Миланов.", "date": "2018.12.18", "title": "Михаил Миланов, АПИ: 600 машини са обработвали пътищата в страната през нощта, работата им продължава"}
{"url": "http://www.focus-news.net/news/2018/12/18/2602990/pazardzhik-remontni-deynosti-se-izvarshvat-po-patya-selo-dyulevo-strelcha-v-rayona-na-35-km.html", "text": "Натоварено е движението по главните пътища на територията на област Пазарджик, пътните настилки са мокри, на места - хлъзгави, съобщи за  Радио „Фокус“  – Пазарджик дежурният в Областното пътно управление. Движението по пътя от село Дюлево до разклона за Стрелча се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nДъжд, примесен със слаб сняг, вали в Пазарджик. \r\nАлбена ЖИЛЕКОВА", "date": "2018.12.18", "title": "Пазарджик: Ремонтни дейности се извършват по пътя село Дюлево-Стрелча в района на 35 км"}
{"url": "http://www.focus-news.net/news/2018/12/18/2602991/shumen-zasnezheni-no-obraboteni-sa-patnite-nastilki-v-oblastta.html", "text": "Заснежени, но обработени са пътните настилки в областта. Това съобщи за  Радио „Фокус“ - Шумен  дежурният в Областното пътно управление. 51 машини са били на терен. На места в областта превалява слаб сняг. Температурата на въздуха е от минус 1 до 1 градус. Вятърът е слаб. Ришки проход е отворен. Движението в региона се извършва нормално при зимни условия. \r\nИвелина ИВАНОВА", "date": "2018.12.18", "title": "Шумен: Заснежени, но обработени са пътните настилки в областта"}
{"url": "http://www.focus-news.net/news/2018/12/18/2602995/pregled-na-osnovnite-temi-v-starozagorskiya-pechat.html", "text": "„Ромчета ограбиха кутия с дарения в старозагорски храм“, е водещо заглавие във вестник  „Старозагорски новини“ . Парите са от благотворителен базар на картички, изработени в училищата по вероучение. Трима малолетни от ромски произход са ограбили кутия с дарения в старозагорския храм „Света Троица“, съобщи преподавателят по религия в тамошното Неделно училище Илиана Димова. На 14 декември следобед те са влезли в храма, разширили са отвора на кутията за дарения и са взели неизвестна сума пари. Средствата са били събрани от Коледния благотворителен базар на картички, изработени в училищата по вероучение „Св. Игнатий Старозагорски“ и „Св. Троица“ в Стара Загора, и са били предназначени за реставрация на иконописите в храма.  \r\n„Предполагаме кои са извършителите, защото често се навъртат около храма, а ден преди това са получили и хляб от жените там. За съжаление, обгрижваме и хора, които не са християни, но по някаква користна причина идват в храма. А ние безкористно им помагаме, защото някой е решил, че така е редно. Омръзнало ми е правозащитните организации да говорят за хуманно отношение и правата на тези или онези граждани. Хуманно отношение получава този, който също има хуманно отношение. Виждала съм жената, която често проси пред храма, да се прибира с такси надвечер. С вашата милостиня, която сте й дали. Когато решите да дадете милостиня, мили хора, по-добре попитайте някой от свещениците да ви посочи истински нуждаещ се човек, който живее като истински християнин, и тогава бъдете хуманни“, написа в профила си във фейсбук Илиана Димова.  Въпреки неприятния инцидент благотворителният базар продължава. Изработените картички от Рождественски работилнички на децата от училищата по вероучение са изложени в храм \"Св. Троица\" и могат да бъдат закупени при свещопродавачите. „Нека всеки, който има възможност, да се отбие в храм „Св. Троица“, да подкрепи детската инициатива“, призовават организаторите. Вестникът припомня, че това не е първата проява на добротворство на малките сръчковци. С редица свои инициативи те подкрепиха събирането на средства за осъществения ремонт на Неделното училище при храм „Св. Троица“.  \r\n„Събраха парите за лечението на бебе Мая“, е друг акцент в броя. Малката старозагорка лично присъства на благотворителния концерт в нейно име. Двойно повече от необходимите 4 000 лв. за лечението на старозагорското бебе Мая са събрани в последните 4 дни по време на няколкото благотворителни инициативи, организирани в нейна подкрепа, съобщи организаторът Моника Маринова. От Благотворителния базар в Регионална библиотека „Захарий Княжески“ на 13 и 14 декември и този в спортната зала \"Иван Вазов\" на 16 декември са събрани точно 4422.51 лв. и 50 евро. В кутиите на стадион „Берое“ по време на футболната среща със столичния „Левски“ на 15 декември са били събрани 2255.62 лв. и 3 евро. От концерта на децата от Клуб по спортни танци „Меджик Степ“ в неделя в зала \"Иван Вазов\" събраната сума възлиза на 1281.70 лв. Или общо - 7959.83 лв. и 53 евро. „Голяма подкрепа! Уникална положителна енергия!?“, написаха във фейсбук страницата си организаторите. „Изкарахме много безсънни нощи, събрахме много студ, но резултатът си заслужава“, единодушни са неуморните момичета и момчета, извоювали възможността бебе Мая да бъде лекувано в турска клиника. Вестникът припомня, че след тежко раждане на детето е поставена диагноза „вродена мускулна дистрофия с мерозинов дефицит“. За лечението й са необходими 55 000 лв., които вече са събрани. На 7 януари 2019 г. в клиника Liv Hospital ще бъдат направени пълни изследвания на Мая и ще започне разработването на стволовите клетки за нея. На 10 януари предстои първа вливка. Според медията жестът, който направиха жителите на Стара Загора, в това число и общинските съветници за спасяването на едно дете, доказва, че старозагорци могат да бъдат и са общност, и че добротата винаги е победител. \r\n„Президентът Радев е подписал в Катовице декларация за намаляване на въглищната зависимост“, четем още в изданието. Това твърдят от Международната екологична организация WWF. Какво точно е подписвала българската делегация, ръководена от президента Румен Радев на Международната среща за климата на ООН (COP24) в полския град Катовице, към момента не е известно. Тя се проведе от 3 до 14 декември, но до понеделник нито в сайта на Президентството, нито на МОСВ имаше информация под какви ангажименти са положили подписа си българските представители на СОР24. Преди да отпътува от България, президентът Радев съобщи в Стара Загора, че ще държи твърда позиция - по-твърда от тази, която му е написало българското правителство в защита на въглищната енергетика и респективно комплекс „Марица изток“.  \r\n„А дали това се е случило в Катовице?“, се пита в материала. Частичен отговор дава Международната екологична организация WWF-България в прессъобщение до медията:  \r\n„В началото на преговорите световните лидери, сред които и президентът Румен Радев, подписаха декларация, призоваваща за справедлив енергиен преход, който ще отвори работни места в районите, засегнати от прехода към нисковъглеродна икономика. Става въпрос за 41 въглищни района в Европа, два от които се намират в България. WWF разработва първия план за справедлив енергиен преход за Югозападна България. Той цели създаването на нови икономически дейности и работни места, които да компенсират закритите мини и предстоящото затваряне на остарелите ТЕЦ-ове. В същото време от него се очаква да подпомогне структурната промяна към устойчива местна икономика и справяне с нанесените последици от десетилетията интензивен добив и замърсяване на околната среда\", се казва в прессъобщението на WWF, чиито представители са участвали в СОР24.  \r\nАко българският президент е сложил подписа си под цитираната от WWF декларация (б.р. в случая не става дума за подписаното в края на СОР24 споразумение за прилагане на Парижкото споразумение), това въобще не кореспондира с обещаната от него твърда национално отговорна позиция в защита на българския въгледобив. Разминава се и с позицията на енергийния министър Теменужка Петкова, която вчера по bTV повтори казаното по време на миньорския протест на КНСБ в Раднево в края на ноември, че държавата прави всичко възможно, за да защити комплекс „Марица изток“. „В превод „справедливият“ енергиен преход към нисковъглеродна енергетика означава затваряне на въглищните централи и търсене на алтернативна заетост на хилядите миньори и енергетици. И респективно ликвидиране на комплекс „Марица изток“ в близките години.  \r\nНо за да няма спекулации, нека президентът Радев, вместо да обяснява какво е правила съпругата му в Катовице, да съобщи пред българските миньори и енергетици какво точно е подписал там!“, пише още в статията.", "date": "2018.12.18", "title": "Преглед на основните теми в старозагорския печат"}
{"url": "http://www.focus-news.net/news/2018/12/18/2602988/plovdiv-chast-ot-ul-dame-gruev-se-zatvarya-za-avarien-vik-remont-avtobus-37-promenya-marshruta-si.html", "text": "Поради авариен ремонт на магистрален водопровод ул. „Даме Груев” в Пловдив, в участъка между ул. „Иван Гарванов“ и ул. „Братя Бъкстон“, ще бъде затворена за движение на моторни превозни средства в интервала от 09.30 ч. до 17.00 часа. Това съобщиха за  Радио „Фокус“ - Пловдив  от Общинско предприятие „Организация и контрол на транспорта“. \r\nМаршрутът на автобусите по линия №37 от вътрешноградския транспорт се променя, както следва: \r\n- в посока ул. „Юндола” – Авторемонтен завод: бул. „Цар Борис III Обединител ”-  спирка №13 – ПУ „Паисий Хилендарски”, десен завой по бул. „Христо Ботев” – спирка №14 – срещу Сточна гара, ляв завой по бул. „Македония” – спирка №15 – магазин „Била 2”, ляв завой по ул. „Даме Груев”, десен завой по ул. „Охрид”- спирка №275 – ул. „Охрид” (запад), и по маршрута, утвърден с общинската транспортна схема; \r\n- в обратна посока: ул. „Охрид” –  спирка №380 – ул. „Охрид” (изток), ляв завой по ул. „Даме Груев”, десен завой по бул. „Македония”- спирка №42 – срещу магазин „Била 2”, десен завой бул. „Христо Ботев”- спирка №43 – Сточна гара, ляв завой по бул. „Цар Борис III Обединител”- спирка №44 – „Байкал”, и по маршрута, утвърден с общинската транспортна схема.", "date": "2018.12.18", "title": "Пловдив: Част от ул. „Даме Груев“ се затваря за авариен ВиК ремонт, автобус 37 променя маршрута си"}
{"url": "http://www.focus-news.net/news/2018/12/18/2602996/plovdiv-dva-koledni-kontserta-na-ansambal-trakiya-shte-se-provedat-v-dom-na-kulturata-boris-hristov.html", "text": "Два коледни концерта на ансамбъл „Тракия“ ще се проведат в Дом на културата „Борис Христов“. Това съобщиха от  Община Пловдив . В два последователни концерта с начален час от 18.00 и от 19.30 часа, своята „Коледна приказка“ ще разкажат „Детската танцова школа“ и професионалните артисти на Фолклорен ансамбъл „Тракия“ – Пловдив. \r\nФолклорен Ансамбъл „Тракия” е създаден през 1974 година. Той има задача да запази и развие народното песенно и музикално-танцово богатство от всички фолклорни области на страната. Представя и разкрива в почти автентичен вид или в съвременни музикални и танцови интерпретации истински бисери на народното творчество. Ансамбълът се отличава с неповторим стил на авторство и оригиналност. \r\nТворческият облик на „Тракия” е създаден и се развива от най-големите автори в областта на фолклора като проф. Кирил Дженев, доц. Стефан Мутафчиев, проф. Николай Кауфман, проф. Николай Стойков, К. Колев и много други. Директор и главен художествен ръководител на ФА „Тракия” е проф. д-р Даниела Дженева. \r\nЗа 44 години ансамбълът е изнесъл хиляди концерти във всички краища на България, подпомагайки държавните институции в множество значими форуми. Участвали са в международни прояви в 48 страни. Носители са на много награди в сферата на културата.", "date": "2018.12.18", "title": "Пловдив: Два коледни концерта на ансамбъл „Тракия“ ще се проведат в Дом на културата „Борис Христов“"}
{"url": "http://www.focus-news.net/news/2018/12/18/2602993/targovishte-slab-snyag-vali-v-oblastta-patnite-nastilki-sa-mokri.html", "text": "Слаб сняг вали в област Търговище. Това съобщи за  Радио „Фокус“ - Шумен  дежурният в Областното пътно управление. Пътищата са мокри и опесъчени. Работят 40 машини. Снежната покривка е около 5 см. Котленски проход е отворен, пътните настилки са мокри. \r\nИвелина ИВАНОВА", "date": "2018.12.18", "title": "Търговище: Слаб сняг вали в областта, пътните настилки са мокри"}
{"url": "http://www.focus-news.net/news/2018/12/18/2602989/mark-zhirardeli-yulen-ad-prez-2016-g-pridobih-mazhoritarniya-dyal-ot-druzhestvoto.html", "text": "През 2016 г. придобих мажоритарния дял от дружеството. Това каза в предаването „Здравей, България“ по  Нова телевизия  Марк Жирардели – бивш скиор и собственик на „Юлен“ АД. „Вярно е, че аз съм мажоритарният собственик на „Юлен“ АД. През 2016 г. придобих мажоритарния дял от „Юлен“ АД. Процедурата за закупуването на „Юлен“ трая по-дълго време. Процедурата започна много по-отдавна. 2012 г. си мислех, че би било една прекрасна възможност да инвестирам, но цялото проучване, включително и за концесията и проблемите, цялото обстойно проучване на правните и икономическите показатели, го правихме няколко години. Но в крайна сметка успяхме“, обясни Жирардели. \r\nПопитан от кого е купил дружеството и дали е от Цеко Минев, той отговори: „Собственик беше един фонд. Аз от фонда купих „Юлен“. За съжаление, подписал съм декларация за конфиденциалност и не мога да обявя кой е фондът“. На въпрос какви са отношенията му с Цеко Минев и дали макар и неофициално има нещо общо с управлението на „Юлен“, Жирардели заяви, че с Ценко Минев ги свързват общи хобита. „И двамата караме с удоволствие ски, обичаме природата и много обичаме планината. За съжаление, той голф не играе, така че през лятото много рядко се виждаме“, каза още Марк Жирардели.", "date": "2018.12.18", "title": "Марк Жирардели, „Юлен“ АД: През 2016 г. придобих мажоритарния дял от дружеството"}
{"url": "http://www.focus-news.net/news/2018/12/18/2602997/smolyan-slab-dazhd-vali-v-oblastta-patishtata-sa-prohodimi-pri-zimni-usloviya.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето облачно и мъгливо, вали слаб дъжд, а температурата на въздуха е 0 градуса. Пътните настилки са мокри.  Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nДо 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян вали слаб дъжд, пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.18", "title": "Смолян: Слаб дъжд вали в областта, пътищата са проходими при зимни условия"}
{"url": "http://www.focus-news.net/news/2018/12/18/2602992/burgas-68-godishna-zhena-e-pochinala-ot-zadushavane-vsledstvie-na-pozhar-na-ul-knyaz-boris.html", "text": "68-годишна жена е починала от задушаване вследствие на пожар на ул. „Княз Борис“ в Бургас. Това съобщи за  Радио „Фокус“-Бургас  дежурният от ОДМВР-Бургас. Сигнал за инцидента е подаден в 21.05 часа. Пожарът е възникнал на първия етаж на жилищна кооперация. Няма данни за умишлен палеж. Противопожарните екипи са влезли през прозореца, не са били разбивани входни врати. В апартамента е бил и съпругът на загиналата жена, на 69-годишна възраст, който е бил спасен. \r\nДеница ДИМИТРОВА", "date": "2018.12.18", "title": "Бургас: 68-годишна жена е починала от задушаване вследствие на пожар на ул. „Княз Борис“"}
{"url": "http://www.focus-news.net/news/2018/12/18/2602998/kyustendil-patishtata-v-oblastta-sa-prohodimi-pri-zimni-usloviya-vazmozhni-sa-zasnezheni-uchastatsi-v-planinskite-rayoni.html", "text": "Пътищата в областта са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са заледени, във високопланинските райони пътищата са заснежени и хлъзгави, но проходими. На места превалява слаб сняг, без да се образува нова снежна покривка, видимостта навсякъде е добра. Към този час на деня няма въведени временни ограничения за движението на моторни превозни средства по републиканската пътна мрежа. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми, но в условия на зимна обстановка. \r\nВенцеслав ИЛЧЕВ", "date": "2018.12.18", "title": "Кюстендил: Пътищата в областта са проходими при зимни условия, възможни са заснежени участъци в планинските райони"}
{"url": "http://www.focus-news.net/news/2018/12/18/2602999/burgas-v-prohodite-aytoski-dyulinski-primorski-i-rishki-prevalyava-slab-snyag-patishtata-sa-opesacheni.html", "text": "В проходите Айтоски, Дюлински, Приморски и Ришки превалява слаб сняг, пътищата в тези райони са опесъчени и се обработват. Това съобщи за  Радио „Фокус“-Бургас  дежурният от Областното пътно управление. В останалата час на Бургаска област обстановката е нормална, пътищата са мокри, заради превалявания от дъжд. Трафикът е с нормална интензивност.  \r\nПо пътя Варовник – Вълчаново ханче в участъка от км 20+000 до 39+200 е ограничено движението на МПС над 10 т поради стесняване на пътното платно. В Пътния участък от разклона за с. Варовник до до кръстовището с път II-79, от км 22+400 до км 39+300, е ограничено движението за тежкотоварни автомобили над 10 т поради намален габарит на пътя. Същото ограничение важи и за пътя Черница – Сунгурларе – Чубра. Срокът за ограниченията е до 20 декември 2018 г.  \r\nНатоварено е движението по централните улици и булеварди в град Бургас „Христо Ботев“ и „Демокрация“, както и по булевардите „Сан Стефано“, „Стефан Стамболов“ и „Тодор Александров“, в комплекс „Славейков“ - по ул. „Янко Комитов“ и на кръстовището между ул. „Спортна“ с „Тодор Александров“, по-интензивно е движението от и към ж. к. „Меден Рудник“. \r\nДеница ДИМИТРОВА", "date": "2018.12.18", "title": "Бургас: В проходите Айтоски, Дюлински, Приморски и Ришки превалява слаб сняг, пътищата са опесъчени"}
{"url": "http://www.focus-news.net/news/2018/12/18/2603003/gabrovo-chovek-e-zaginal-pri-pozhar-v-izostaveno-pomeshtenie-v-zhilishten-blok-v-oblastniya-grad.html", "text": "Човек е загинал при пожар в изоставено помещение в жилищен блок в Габрово тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и зашита на населението“ - Габрово. Сигналът за пожар в жилищна кооперация, намираща се на бул. „Васил Априлов”, е получен малко след 04.00 часа. На място е изпратен екип с един противопожарен автомобил и петима пожарникари.  \r\nПричините за възникването на пожара се установяват. Причинени са и материални щети. \r\nНадежда КРЪСТЕВА", "date": "2018.12.18", "title": "Габрово: Човек е загинал при пожар в изоставено помещение в жилищен блок в областния град"}
{"url": "http://www.focus-news.net/news/2018/12/18/2603000/burgas-88-godishna-zhena-e-blasnata-ot-lek-avtomobil-na-krastovishteto-na-ul-24-ti-pehoten-polk-i-ul-pomoriyska.html", "text": "88-годишна жена е блъсната от лек автомобил на кръстовището на ул. „24-ти пехотен полк“ и ул. „Поморийска“. Това съобщиха от  ОДМВР - Бургас . Инцидентът е станал на 17 декември т.г. около 07.15 часа на кръстовището на бургаските улици „24-ти пехотен полк“ и „Поморийска“ в района до бл. 113. Лек автомобил „Ланчия Ипселон“, управляван от 61-годишен мъж отнема предимството и блъска пресичащата по пешеходна пътека 88-годишна жена от Бургас. Пострадалата е с комоцио и счупено ребро, но без опасност за живота. Тя е настанена за лечение в УМБАЛ - Бургас.", "date": "2018.12.18", "title": "Бургас: 88-годишна жена е блъсната от лек автомобил на кръстовището на ул. „24-ти пехотен полк“ и ул. „Поморийска“"}
{"url": "http://www.focus-news.net/news/2018/12/18/2603005/burgas-46-godishen-mazh-e-zadarzhan-za-krazhba-na-30-000-lv-i-bizhuta-ot-apartament-na-ul-aleksandar-stamboliyski.html", "text": "46-годишен мъж е задържан за кражба на 30 000 лв. и бижута от апартамент на ул. „Александър Стамболийски“. Това съобщиха от  ОДМВР - Бургас . Мъжът е арестуван в резултат на полицейските действия на служители от Първо Районно управление – Бургас. При взломната кражба, осъществена на 22 ноември т.г., са отнети сумата от 30 000 лв., златни и сребърни накити и козметика. Апартаментът на ул. „Александър Стамболийски“ е обитаван от 58-годишна жена. Извършителят е криминално проявен 46-годишен мъж. Част от вещите - обект на престъплението, са намерени и иззети. Работата по случая продължава от служители на Първо Районно управление – Бургас.", "date": "2018.12.18", "title": "Бургас: 46-годишен мъж е задържан за кражба на 30 000 лв. и бижута от апартамент на ул. „Александър Стамболийски“"}
{"url": "http://www.focus-news.net/news/2018/12/18/2602987/politico-frenskite-komunisti-nabirat-zhalti-zhiletki-za-evropeyskite-izbori.html", "text": "Френската Комунистическа партия планира да включи членове на движението „жълти жилетки“ в своите листи за предстоящите през май европейски избори, обявиха от партията, пише  европейската редакция на Politico . \r\n„Ще има представители на профсъюзите в европейските листи, но също така и жълти жилетки. Не можем да отидем на европейски избори без да вземем предвид това, което се случи през последните няколко седмици“, заяви националния секретар на партията Фабиен Русел. \r\nПо неговите думи, един член на жълтите жилетки – Мари-Елен Бурлард, която протестира срещу преместването на своята текстилна компания, се е съгласила да се включи в листите и партията ще представи пълния списък с кандидатите на 26 януари. \r\nКомунистическата партия, която в момента е член на Обединената европейска левица -  Нордическата зелено-лява група и Европейския парламент в момента има двама евродепутати. \r\nПроведена наскоро анкета на IFOP показа, че 13% от респондентите биха гласували за хипотетична листа на жълтите жилетки за европейските избори. \r\nСпонтанното, хоризонтално движение жълти жилетки, получило името си от облеклата на демонстрантите, започна миналия месец на протестите срещу увеличаването на цените на петрола и планираното увеличение на акциза върху горивата, което правителството изостави след това. То еволюира в движение срещу френския президент Еманюел Макрон, отразявайки недоволството по по-широк спектър от проблеми, което причини голям спад на рейтинга на държавния глава. \r\nДемонстрантите излязоха по улиците на Париж и други градове за пета поредна събота поред този уикенд, въпреки че броят им започна да намалява. \r\nПревод и редакция:", "date": "2018.12.18", "title": "Politico: Френските комунисти набират „жълти жилетки“ за европейските избори"}
{"url": "http://www.focus-news.net/news/2018/12/18/2603002/beliyat-dom-tramp-ne-e-obeshtaval-na-erdogan-che-shte-ekstradira-gyulen.html", "text": "Президентът на САЩ Доналд Тръмп не е обещавал по време на срещата си с турския си колега Реджеп Таийп Ердоган на форума на Г-20 в Аржентина преди две седмици, че ще екстрадира мюсюлманския проповедник Фетулах Гюлен, заяви служител на Белия дом, предава  Reuters . \r\n„При срещата си с президента Ердоган на Г-20 президента не е обещавал да екстрадира Гюлен“, заяви неназованият източник на британската агенция. \r\nПревод и редакция:", "date": "2018.12.18", "title": "Белият Дом: Тръмп не е обещавал на Ердоган, че ще екстрадира Гюлен"}
{"url": "http://www.focus-news.net/news/2018/12/18/2603008/vidin-76-godishen-mazh-e-zaginal-pri-pozhar-v-kashta-v-selo-toshevtsi.html", "text": "76-годишен мъж е загинал при пожар в къща в село Тошевци. Това съобщиха от  ОДМВР - Видин . Сигналът за горяща къща е подаден на 17 декември в 06.37 часа. Пристигналите на мястото огнеборци потушили пламъците. При последвалия оглед, сред отломките, разследващите открили тялото на обитателя – самотно живеещ пенсионер. Тялото е транспортирано за аутопсия във видинската болница. Според първоначалните данни вероятната причина за пожара е непредпазливост при боравене с печка на твърдо гориво. По случая в РУ - Кула е образувано досъдебно производство.", "date": "2018.12.18", "title": "Видин: 76-годишен мъж е загинал при пожар в къща в село Тошевци"}
{"url": "http://www.focus-news.net/news/2018/12/18/2603001/peter-siyarto-ungariya-shte-prodalzhi-da-blokira-integratsiyata-na-ukrayna-v-nato.html", "text": "„Унгарските общности от другата страна на границата няма да бъдат жертвани за геополитически интереси, или под международен натиск“, заяви министърът на външните работи на Унгария Петер Сиярто в понеделник в парламента. Западните съюзници упражняват „невероятен натиск“ над Будапеща да сдаде позицията си за блокиране на интеграцията на Унгария в НАТО,посочи той, но добави, че Унгария ще продължи настоява, докато „Украйна не се откаже от антиунгарските си политики“. „Не ме интересува какво мисли Русия по този въпрос“, добави дипломатът, цитиран от  електронното издание Hungary Today . \r\nПо въпроса за икономическата помощ за унгарските общности, Сиярто отбеляза, че субсидиите по програмата до момента са на стойност 186 милиона евро, като най-голяма част от тях отиват за унгарците в сръбската провинция Войводина. \r\nПо неговите думи, правителството е сключило споразумение с руския енергиен гигант „Газпром“ за количеството и цената на природния газ, който ще бъде доставен в Унгария догодина. Той добави, че „ние трябва да държим възможностите си отворени, за да защитим енергийната сигурност на страната“. \r\n„Трябва да говорим с всички и тук, също, ние не трябва да се поддаваме на натиска, целящ да се откажем от този източник“, заяви унгарският външен министър. \r\nСиярто настоя, че големите западноевропейски компании, заедно с Газпром, планират газопровод от Русия до Западна Европа, който заобикаля Украйна, което оставя Централна Европа извън схемата. „В края на краищата, ние сме стигматизирани като руски шпиони“, посочи дипломатът, като добави, че международното възприятие за Русия е „неправилно“. \r\nЩо се отнася до САЩ, Сиярто заяви, че това е най-големият пазар на Унгария извън Европа. Той добави, че Западна Европа „създава изкуствена истерия“ около президента Доналд Тръмп, „в която Унгария никога не е участвала“. \r\nПревод и редакция:", "date": "2018.12.18", "title": "Петер Сиярто: Унгария ще продължи да блокира интеграцията на Украйна в НАТО"}
{"url": "http://www.focus-news.net/news/2018/12/18/2603011/noviyat-hram-rozhdestvo-hristovo-pri-parva-akushero-ginekologichna-bolnitsa-v-sofiya-shte-bade-osveten-na-19-dekemvri.html", "text": "На 19 декември (сряда), от 11.00 часа, с благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп - викарий на Софийския митрополит, ще освети новия храм „Рождество Христово“ при Първа акушеро-гинекологична болница „Св. София“ в столицата, предаде репортер на  Агенция „Фокус“ . \r\nВ 17.30 часа епископ Поликарп ще присъства на Рождественски концерт, подготвен от децата, изучаващи предмета „Религия – Християнство – Православие“ в София, който ще се проведе в салона на Софийската света митрополия.  \r\nНикола ПЕТКОВ", "date": "2018.12.18", "title": "Новият храм \"Рождество Христово\" при Първа акушеро-гинекологична болница в София ще бъде осветен на 19 декември"}
{"url": "http://www.focus-news.net/news/2018/12/18/2603006/blagoevgrad-intenziven-e-trafikat-na-gkpp-kulata-promahon-na-izhod-ot-stranata-za-tovarni-avtomobili.html", "text": "Интензивен е трафикът на ГКПП „Кулата-Промахон“ на изход от страната за товарни автомобили. Това съобщиха за  Радио „Фокус“-Пирин  от ГД „Гранична полиция“. С нормална интензивност е трафикът на ГКПП „Илинден-Ексохи“. Без забавяне се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2018.12.18", "title": "Благоевград: Интензивен е трафикът на ГКПП „Кулата-Промахон“ на изход от страната за товарни автомобили"}
{"url": "http://www.focus-news.net/news/2018/12/18/2603012/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "„Унгарските общности от другата страна на границата няма да бъдат жертвани за геополитически интереси, или под международен натиск“, заяви министърът на външните работи на Унгария Петер Сиярто в понеделник в парламента. Западните съюзници упражняват „невероятен натиск“ над Будапеща да сдаде позицията си за блокиране на интеграцията на Унгария в НАТО,посочи той, но добави, че Унгария ще продължи настоява, докато „Украйна не се откаже от антиунгарските си политики“. „Не ме интересува какво мисли Русия по този въпрос“, добави дипломатът, цитиран от  електронното издание Hungary Today . \r\nПо въпроса за икономическата помощ за унгарските общности, Сиярто отбеляза, че субсидиите по програмата до момента са на стойност 186 милиона евро, като най-голяма част от тях отиват за унгарците в сръбската провинция Войводина. \r\nПо неговите думи, правителството е сключило споразумение с руския енергиен гигант „Газпром“ за количеството и цената на природния газ, който ще бъде доставен в Унгария догодина. Той добави, че „ние трябва да държим възможностите си отворени, за да защитим енергийната сигурност на страната“. \r\n„Трябва да говорим с всички и тук, също, ние не трябва да се поддаваме на натиска, целящ да се откажем от този източник“, заяви унгарският външен министър. \r\nСиярто настоя, че големите западноевропейски компании, заедно с Газпром, планират газопровод от Русия до Западна Европа, който заобикаля Украйна, което оставя Централна Европа извън схемата. „В края на краищата, ние сме стигматизирани като руски шпиони“, посочи дипломатът, като добави, че международното възприятие за Русия е „неправилно“. \r\nЩо се отнася до САЩ, Сиярто заяви, че това е най-големият пазар на Унгария извън Европа. Той добави, че Западна Европа „създава изкуствена истерия“ около президента Доналд Тръмп, „в която Унгария никога не е участвала“. \r\n***  „Знаете ли за общност, която е постигнала някакви права, седейки на дивана вкъщи?“ – Това е само едно от посланията, изпратени от самозваните Комитети за защита на републиката (КЗР), сепаратистка протестна формация, която вече организира множество демонстрации в Каталуния, пише  онлайн изданието на El Pais . \r\nКакто пише изданието, докато централното испанско правителство се готви да проведе седмичната си среща на кабинета в Барселона в петък, 21 декември, КЗР се занимава с набиране на привърженици в социалните мрежи. Използвайки Telegram, групите на организацията в Каталуния призовават хората да блокират Барселона. Едно от съобщенията гласи: „Революцията на усмивките свърши. Сега е моментът да се действа“. \r\nМиналата седмица радикалната сецесионистка група призова за „битка“ в този ден, за да бъде спряна срещата на правителството. КЗР вярва, че срещата на кабинета е „провокация“, тъй като съвпада с първата годишнина от проведените на 21 декември регионални избори, свикани от централното правителство, тогава на премиера Мариано Рахой от Народната партия, след което бяха ограничени регионалните правомощия, припомня вестникът. \r\nНо, както отбелязва El Pais, в КЗР има опасения, че ситуацията може да излезе извън контрол. Групировката предупреди членовете си, че тези протести може да им докарат до четири години затвор, ако съдиите и прокурорите сметнат, че са причинили опасност за околните. Активистите целят протестите да се придържат в законовите рамки, но понеже нямат ясни лидери, това може да се окаже трудно. \r\nКакто пише изданието, силата на КЗР е в тяхната анонимност и „директивите“, които получават непосредствено преди протестните акции. От организацията са обяснили пред El Pais, че КЗР се опитва да избегне да издига „лидери“, но признават, че „понякога това е неизбежно“. Активистите казват още, че „революцията на усмивките свърши, но неподчинението може да бъде изразено по много начини, без да бъде насилствено“. \r\n***  Френската Комунистическа партия планира да включи членове на движението „жълти жилетки“ в своите листи за предстоящите през май европейски избори, обявиха от партията, пише  европейската редакция на Politico . \r\n„Ще има представители на профсъюзите в европейските листи, но също така и жълти жилетки. Не можем да отидем на европейски избори без да вземем предвид това, което се случи през последните няколко седмици“, заяви националния секретар на партията Фабиен Русел. \r\nПо неговите думи, един член на жълтите жилетки – Мари-Елен Бурлард, която протестира срещу преместването на своята текстилна компания, се е съгласила да се включи в листите и партията ще представи пълния списък с кандидатите на 26 януари. \r\nКомунистическата партия, която в момента е член на Обединената европейска левица -  Нордическата зелено-лява група и Европейския парламент в момента има двама евродепутати. \r\nПроведена наскоро анкета на IFOP показа, че 13% от респондентите биха гласували за хипотетична листа на жълтите жилетки за европейските избори. \r\nСпонтанното, хоризонтално движение жълти жилетки, получило името си от облеклата на демонстрантите, започна миналия месец на протестите срещу увеличаването на цените на петрола и планираното увеличение на акциза върху горивата, което правителството изостави след това. То еволюира в движение срещу френския президент Еманюел Макрон, отразявайки недоволството по по-широк спектър от проблеми, което причини голям спад на рейтинга на държавния глава. \r\nДемонстрантите излязоха по улиците на Париж и други градове за пета поредна събота поред този уикенд, въпреки че броят им започна да намалява. \r\n*** Дългоочакваният план за имиграция след Брекзит на правителството няма да се позовава на консервативния манифест обещаващ да намали нетната миграция до „десетки хиляди“. \r\nИзточници от парламента потвърдиха за  Independent , че целта, отдавна подкрепена от Тереза Мeй като министър-председател, не се появява никъде в документа. \r\nЦелта все още ще съществува като манифест за залог до следващите избори поне, но нейното отсъствие е ясен знак, че политиката вече се е преместила от подхода, основан на числата, подкрепен от Мей. \r\nПубликуването на Бялата книга все още предстои да бъде потвърдено, на фона на съобщенията, че Тереза Мей е в противоречие с министрите за желанието си да изработи новата система като имиграционна рестрикция. \r\nВместо това има натиск за нов подход на правителството, който да бъде оформен като система, която да обслужва нуждите на британската икономика, когато напуска ЕС. \r\nНовината е победа за кампанията „Drop the Target\" на Independent, стартирана през април 2017 г. с „Отворена Великобритания“, за да видим, че глупавата политика е отхвърлена. \r\nОбсъждайки Бялата книга, източник от парламента каза за целта: „Не е там и няма да бъде, освен ако някой не го вкара в последната минута“. \r\nВместо това в доклада ще се говори за намаляване на миграцията до „устойчиви нива“ - фраза, използвана наскоро в интервю от Саджид Джавид, който също се дистанцира от политиките „враждебна среда“, подкрепена от премиера. \r\nСпоред информация на The Sunday Times фокусира се върху потенциалното намаляване на броя на мигрантите от ЕС, което планът ще донесе. \r\nИзточникът на Independent обясни, че новата система е „ясна стъпка към промяна на формата на имиграционния дебат далеч от числата и към подход, който осигурява на Обединеното кралство необходимите умения“. \r\n„Хората искат да сложат край на свободното движение, а в документа се говори за намаляване на нетната миграция до устойчиви нива, но това е по-скоро за това, което всъщност ще изглежда“, добави източникът. \r\nПроцесът на прокарване на имиграционната Бяла книга е труден, изисквайки одобрение от редица отдели, включително министерството на финансите и министерството на бизнеса, ръководени съответно от Филип Хамънд и Грег Кларк - и двамата, които отдадоха приоритет на намаляването на влиянието на Брекзит върху икономиката. \r\nЕлементи от плана, които вече са се появили в пресата, показват, че няма да има ограничение за висококвалифицираните мигранти от всяка точка на света. \r\nСредно-квалифицираните мигранти ще бъдат допуснати, ако имат работа, заплащаща поне 30 хиляди лири годишно, но мигрантите с умения, от които се нуждае Великобритания, ще получават визи с по-ниска заплата. \r\nНискоквалифицираните работници ще получават краткосрочни визи до една година, ако са от страна, която е „ с нисък риск от злоупотреба с имиграция“, докато на студентите ще им бъде предоставен шестмесечен отпуск за обучение и ще могат да преминат към виза на квалифициран работник три месеца преди края на курса.", "date": "2018.12.18", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/12/18/2603007/haskovo-detska-gradina-15-slantse-organizira-festival-pod-nadslov-koledarche.html", "text": "Детска градина 15 \"Слънце\" организира фестивал под надслов \"Коледарче\" в Хасково. Това съобщиха от пресцентъра на  Община Хасково . Началото на фестивала е предвидено за 10.00 часа. Участници са децата от детските градини в цялата община. Инициативата няма конкурсен характер. \r\nДиректорът на детска градина \"Слънце\" Ана Йорданова отбелязва, че целта на инициативата е да се покаже, че в детските градини децата се възпитават в духа на българските традиции, за да познават своя корен, което е гаранция те да растат като успешни граждани на обединена Европа.", "date": "2018.12.18", "title": "Хасково: Детска градина 15 \"Слънце\" организира фестивал под надслов \"Коледарче\""}
{"url": "http://www.focus-news.net/news/2018/12/18/2603004/mark-zhirardeli-yulen-ad-ne-sam-kazal-che-pritezhavam-yulen-zashtoto-nikoy-ne-me-e-pital.html", "text": "Не съм казал, че притежавам „Юлен”, защото никой не ме е питал. Това каза в предаването „Здравей, България“ по  Нова телевизия  Марк Жирардели – бивш скиор и собственик на „Юлен“ АД. „Банско не е единственото нещо, с което се занимавам. Преди няколко години си бях решил, в Германия купих една зала за ски. 2004 г. продадох тази зала в Германия. Понеже много ме интересува спортът, оглеждах се къде има един прекрасен обект и проект, където мога да инвестирам. Аз съм зимен човек и страшно обичам зимните спортове. Отдавна  бях хвърлил поглед към Източна Европа, защото Банско и България имат огромен потенциал в зимните спортове. Тази възможност ми се отвори преди няколко години. Фондът искаше да си запази дяловете във фирмата, но имаше доста негативен шум\", коментира Жирардели. По думите му фондът е много голям и присъства на три континента. \"Предполагам, че това отрицателно настроение към Банско, което се създаде, ги е решило да продават. Имало е печалба и всичко е много прозрачно, но една такава огромна фирма не може веднага да излезе на печалба. В днешно време да си бизнесмен не означава винаги да събираш големи печалби. Понякога един бизнесмен се ориентира само от визията си, това го държи. Цената беше много интересна, ако не ми беше такава, нямаше да купя\", уточни той.  \r\n\"Не сме стъпвали извън границите на концесията, която ни е допусната. Концесионният договор е доста стар и затова е формулиран малко тежко. Много внимателно трябва да се анализира и да се направи замерване от независим институт\", увери Марк Жирардели.", "date": "2018.12.18", "title": "Марк Жирардели, „Юлен“ АД: Не съм казал, че притежавам „Юлен”, защото никой не ме е питал"}
{"url": "http://www.focus-news.net/news/2018/12/18/2603009/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“ към 8:00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2018.12.18", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/18/2603010/yambol-v-grada-shte-bade-predstaven-kulturno-istoricheskiyat-i-razvlekatelen-potentsial-na-odrin.html", "text": "От 11.00 часа, в Градски парк в Ямбол (пространството след обновения централен мост) ще се проведе съвместно събитие: „Туристически обекти в Одринския регион“ от представители на Община Одрин, което цели да популяризира туристическия потенциал на град Одрин. Това съобщиха от пресцентъра на  Община Ямбол . Жителите на Ямбол ще имат възможност да се запознаят с подготвените рекламни клипове за културно-исторически обекти, характерните за този край продукти, сувенири и традиционни занаяти, представени от туристическия бранш и местни занаятчии. \r\nЖителите на града ни, наред с привлекателните търговски обекти ще могат да се запознаят и с културните, исторически и природни забележителности на Одрин. На територията на Одрин са регистрирани 585 исторически паметника, останали от различни исторически епохи – крепостни стени, мостове, църкви, джамии, чешми и др. Сред тях са реставрираните през последните години български църкви „Св. Георги“ и „Св. Св. Константин и Елена“, джамията „Селимийе“, еврейската синагога, красивите мостове на реките Марица и Тунджа, старинните безистени, кервансарай и др. По брой на историческите паметници на кв. м. Одрин е сред водещите региони  в Турция. \r\nСъвместното събитие се изпълнява по проект СВ005.1.21.099 „Ямбол и Одрин – два града на Тунджа“, в партньорство с Община Одрин, съфинансиран от Европейския Съюз чрез Програмата за ТГС ИНТЕРРЕГ-ИПП България-Турция 2014-2020. \r\nПо същия проект в Ямбол се извърши основен ремонт и обновяване на централния пешеходен мост към Градския парк. \r\nТова събитие е трето поред от планираните в рамките на проекта четири съвместни събития в Ямбол и Одрин, свързани с представяне, споделяне и празнуване на местни обичаи, фото изложби и представяне на туристическия потенциал на двете побратимени общини.", "date": "2018.12.18", "title": "Ямбол: В града ще бъде представен културно-историческият и развлекателен потенциал на Одрин"}
{"url": "http://www.focus-news.net/news/2018/12/18/2603013/kancho-stoychev-sotsiolog-obhvanalata-evropa-kriza-na-predstavitelnata-demokratsiya-e-oshte-po-dalboka-v-balgariya.html", "text": "Обхваналата Европа криза на представителната демокрация е още по-дълбока в България. Това каза за сутрешния блок „Добро утро, България“ на  Радио „Фокус“  социологът Кънчо Стойчев за равносметката от изминалата година. Наблюдава се изравняване на потенциалния електорален резултат между ГЕРБ и БСП, с отчетлива ерозия на ГЕРБ. Според него при БСП няма ръст, а само стабилизация на високо равнище. При ГЕРБ има възможности за ход надолу, уточни социологът. „Недоверието в управляващите е огромно. Нараства протестният потенциал, който дори в определена степен вече се изяви и предстои през следващата година са продължава рязко да се изявява. Продължава и сблъсъкът в обществото, който през годината стана необратим. Обществото е разделено на няколко части, а на политическо равнище виждаме сблъсък между управляващите и опозицията, който става все по-непримирим. Това не вещае нищо добро, тъй като управление със стратегически цели и дългосрочен характер изисква базово разбирателство. Такова през изминалата година не бе постигнато. Нещо повече – това, което се задава през следващата година е повече сблъсък, а не повече разбирателство“, обясни Кънчо Стойчев. Той каза още, че неадекватността на управляващата коалиция ще има най-голямо отражение през следващата година. Според него те заравят главата си в пясъка и затварят очите си за реалните проблеми. Управляващите не успяват да сменят наратива, обясни той като уточни, че българските граждани продължават да слушат тържествени маршове за феноменални успехи, но от другата страна се вижда България не просто на дъното, а България, копаеща дъното. Политическата ситуация у нас ще ескалира и това противоречие ще изиграе на управляващите най-голямата трагедия, обобщи Кънчо Стойчев.", "date": "2018.12.18", "title": "Кънчо Стойчев, социолог: Обхваналата Европа криза на представителната демокрация е още по-дълбока в България"}
{"url": "http://www.focus-news.net/news/2018/12/18/2603014/sofiya-na-preskonferentsiya-byaha-predstaveni-rezultatite-ot-proekta-na-vss-za-povishavane-efektivnostta-na-rabota-na-organite-na-sadebnata-vlast.html", "text": "На пресконференция бяха представени резултатите от проекта на ВСС за повишаване ефективността на работа на органите на съдебната власт. Това съобщиха от пресцентъра на  Висшия съдебен съвет . Събитието се проведе на 17 декември 2018 г., в град София, в зала „Триадица 2“ на Гранд хотел София. Заключителната конференция беше посветена на проекта „Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им”, финансиран по договор за безвъзмездна финансова помощ (ДБФП) № BG05SFOP001-3.001-0011-C02/14.09.2017 г., който се осъществява с финансовата подкрепа на Оперативна програма „Добро управление\" 2014 - 2020, съфинансирана от Европейски съюз чрез Европейския социален фонд. На събитието присъстваха членове на Висшия съдебен съвет, представители от органите на съдебната власт, държавната администрация и медиите.  \r\nКалина Чапкънова, ръководител на проекта и член на ВСС представи накратко основната и специфични цели на проекта. По време на конференцията ръководителят на екипа и водещ на събитието Ставрева и експерти на изпълнителите на отделните дейности по проекта представиха постигнатите резултати от изпълнението на проекта. Реализираните в рамките на проекта дейности са насочени към предприемане на мерки за подобряване на управлението на органите на съдебната власт и повишаване на ефективността на тяхното функциониране. По проекта е извършена оценка на прилагането на методологията за измерване тежестта на отделните видове дела и преписки и за отчитане на допълнителните служебни задължения на съдиите, прокурорите и следователите и на прилаганите към момента норми на натовареност за магистрати. Отправени са препоръки за подхода/механизма при определяне на натовареността на съдии, прокурори и следователи и е предложен Модел на интеграция на механизма за определяне на нормата на натовареност с останалите процеси по планиране във ВСС. В резултат от изпълнението на проекта, въз основа на проведени дълбочинни интервюта и анкетни проучвания сред съдебните служители е разработена и първата методика за оценка на натовареността на съдебните служители и свързаните с прилагането ѝ правила за оценка на натовареността на съдебните служители в органите на съдебната власт и модел за интеграция на механизма за определяне на нормата на натовареност на съдебните служители с процесите по управление на човешки ресурси и бюджетно планиране. Във връзка с постигането на специфичната цел на проекта за осигуряване на подходящи материални условия за осъществяване на правосъдието чрез разработени, утвърдени и внедрени стандарти за условията на труд в съдилищата и прокуратурите са изготвени стандарти за здравословни и безопасни условия на труд, стандартизирани образци на Този документ е създаден в рамките на проект „Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им”, финансиран по договор за безвъзмездна финансова помощ (ДБФП) № BG05SFOP001-3.001-0011-C02/14.09.2017 г., който се осъществява с финансовата подкрепа на Оперативна програма „Добро управление\", съфинансирана от Европейски съюз чрез Европейския социален фонд документи за управление на документооборота, свързан със здравословните и безопасни условия на труд; процедура по наблюдение спазването на стандартите за осигуряване на здравословни и безопасни условия на труд; процедура по управление и изпълнение на дейностите, свързани с привеждане в съответствие със стандарта и процедура относно планирането на финансови ресурси в бюджета на органите на съдебната власт за изпълнение на мерки във връзка със здравословни и безопасни условия на труд. В рамките на проекта е разработен и пакет предложения за законодателни промени в процесуалните закони целящ преодоляване на факторите, водещи до забавяне на делата. Пакетът предложения е резултат от извършени анализи (анализ, идентифициращ факторите, водещи до увеличаване на продължителността на делата и преписките и анализ на измененията на процесуалните закони в периода 2013-2018 г. с оглед преодоляване на факторите, водещи до забавяне на делата и преписките) и проведени 3 публични обсъждания с представители на органите на съдебната власт, университетски преподаватели и представители на държавни институции. Изготвени са и процедура за мониторинг на продължителността на делата и мерки за повишаване ефективността на тяхното разглеждане и постоянен механизъм за оценка ефекта от прилагането на процесуалните кодекси с оглед осигуряване на гаранции за ефективно правосъдие.", "date": "2018.12.18", "title": "София: На пресконференция бяха представени резултатите от проекта на ВСС за повишаване ефективността на работа на органите на съдебната власт"}
{"url": "http://www.focus-news.net/news/2018/12/18/2603016/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-i-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Кулата“ и ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 8.00 часа. На българо-сръбската, българо-македонската и на българо-румънската граница трафикът е нормален на всички гранични контролно-пропускателни пунктове. Поради усложнената зимна обстановка, гражданите следва да търсят информация за евентуална промяна на полетите от летище „София“.", "date": "2018.12.18", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“ и ГКПП „Капитан Андреево“"}
{"url": "http://www.focus-news.net/news/2018/12/18/2603015/praznichna-tseremoniya-po-daryavane-na-koledna-elha-ot-pravitelstvoto-na-moskva-za-sofiya-shte-se-provede-pred-hram-sv-nedelya.html", "text": "Празнична церемония по даряване на коледна елха от правителството на град Москва за София ще се проведе от 16.30 на площада пред храм „Св. Неделя“. Това съобщиха от  Посолството на Руската федерация в Република България . В тържеството ще вземат участие ученици от училището към посолството и СОУ №33 „А.Пушкин“, както и посланикът на Русия в България Анатолий Макаров и представители на Столичната община.", "date": "2018.12.18", "title": "Празнична церемония по даряване на коледна елха от правителството на Москва за София ще се проведе пред храм „Св. Неделя“"}
{"url": "http://www.focus-news.net/news/2018/12/18/2603017/sport-alaves-i-atletik-bilbao-zavarshiha-naravno-00.html", "text": "Алавес и Атлетик Билбао завършиха наравно 0:0 в последния мач от 16-ия кръг на испанската Примера дивисион. Домакините запазиха 6-ото си място във временното класиране с 25 точки, докато баските продължават да са в зоната на изпадащите – на 18-о място с актив от 15 точки.", "date": "2018.12.18", "title": "Спорт: Алавес и Атлетик Билбао завършиха наравно 0:0"}
{"url": "http://www.focus-news.net/news/2018/12/18/2603020/nimh-nay-golyama-e-snezhnata-pokrivka-v-pleven-13-sm.html", "text": "Към 09.00 часа най-голяма е снежната покривка в Плевен – 13 сантиметра. Това съобщиха за  Агенция „Фокус“  от  Националния институт по метеорология и хидрология  (НИМХ) . Във Враца снежната покривка е 10см., в Ловеч, Оряхово и Свищов – 8 см, а във Видин – 6см. В планините нивото на снега не се е променило драстично. На Черни връх то е 60см, на Ботев - 45 см, на Мургаш – 16см, а на Рожен – 15см. Към този момент в Северна България вали сняг, а в южните райони има и валежи от дъжд.", "date": "2018.12.18", "title": "НИМХ: Най-голяма е снежната покривка в Плевен – 13 см"}
{"url": "http://www.focus-news.net/news/2018/12/18/2603023/pregled-na-osnovnite-temi-v-burgaskiya-pechat.html", "text": "„Бургазлии отвориха сърцата се за благотворителни каузи“, е водещото заглавие във вестник  „Черноморски фар“ . Кампания на Община Бургас ще зарадва за празниците деца и младежи в социалните домове“, „В списъците на желание присъстват молби за дрехи и смартфони“ и „Никой няма да остане без подарък“, уверяват от администрацията“, са подзаглавията на статията.  \r\n„Цената на гаражите – като за големи къщи на село“, е друг акцент от първата страница на ежедневника. „В Несебър за 18 кв. м се искат 21 хиляди лева, във Възраждане в Бургас – помещение стигна до 44 000 евро“, пояснява материалът. Дванадесет гаража в Бургаско има обявени в момента в регистъра на публичните продажби. Прави впечатление, че цената на клетките върви доста нагоре от близо 6 хиляди, тя стига и до 22 576,30 за скромните 30 квадратни метра в „Меден Рудник“.  \r\n„Допълнителна експертиза ще доказва вменяем ли е бил Иван по време на убийството на Никол“, е друга тема от страниците на вестника. Убиецът на 11-годишната Никол – Иван Иванов, обжалва присъдата си пред Апелативен съд – Бургас. Той получи наказание от 8 години затвор за убийството на младото момиче.  \r\n„Общинска полиция да патрулира по села и крайни квартали поиска БСП“, пише също вестникът.  \r\nИнтервюто в броя е с Иван Иванов, председател на БРТК, който казва: „Постигнатият ръст в туризма е 8.80%“. „Но и тази година се запази „дупката“ между 1 и 15 юли“ е подзаглавието на статията.", "date": "2018.12.18", "title": "Преглед на основните теми в бургаския печат"}
{"url": "http://www.focus-news.net/news/2018/12/18/2603019/mvr-21-dushi-sa-postradali-pri-katastrofi-v-stranata-prez-izminaloto-denonoshtie.html", "text": "21 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани 34 леки и две тежки катастрофи, при които са пострадали двама души.", "date": "2018.12.18", "title": "МВР: 21 души са пострадали при катастрофи в страната през изминалото денонощие"}
{"url": "http://www.focus-news.net/news/2018/12/18/2603022/pazardzhik-snyag-vali-v-chastta-ot-oblastta-v-rodopite-iztegleni-sa-avtomobili-zakasali-v-patniya-uchastak-varvara-kostandovo.html", "text": "Слаб сняг вали в района на местността Каратепе, курортите Панагюрски колонии и Юндола и селата Сестримо и Горно вършила, съобщи за  Радио „Фокус“ – Пазарджик  дежурният в Областно пътно управление – Пазарджик. Снежната покривка в частта от област Пазарджик в Родопите е около 2 см. Пътните настилки там са заснежени и заледени, но обработени и опесъчени. Няма затворени пътища на територията на региона. Временно е имало задръстване в отсечката Варвара-Костандово заради закъсали автомобили. Те са изтеглени и движението се осъществява нормално. \r\nАлбена ЖИЛЕКОВА", "date": "2018.12.18", "title": "Пазарджик: Сняг вали в частта от областта в Родопите, изтеглени са автомобили, закъсали в пътния участък Варвара-Костандово"}
{"url": "http://www.focus-news.net/news/2018/12/18/2603021/burgas-provezhda-se-redovno-zasedanie-na-obshtinskiya-savet.html", "text": "Провежда се редовно заседание на Общински съвет – Бургас, предаде репортер на  Радио „Фокус“ – Бургас . По традиция, в навечерието на коледните и новогодишните празници, сесията започна с поздрав от коледарите от детска градина „Златно ключе“ – Бургас. Първата докладна записка, която предстои да бъде разгледана на днешната сесия, е свързана с избора на зам.-председател на Общински съвет – Бургас. \r\nМария ПОПЧЕВА", "date": "2018.12.18", "title": "Бургас: Провежда се редовно заседание на Общинския съвет"}
{"url": "http://www.focus-news.net/news/2018/12/18/2603024/api-shofyorite-tryabva-da-tragvat-na-pat-s-avtomobili-podgotveni-za-zimni-usloviya.html", "text": "Над 600 машини обработват пътните настилки, за да се осигури безопасността на пътуване при зимни условия. Шофьорите трябва да тръгват на път с автомобили, подготвени за зимни условия. Това съобщиха от пресцентъра на  Агенция „Пътна инфраструктура“ . Националният институт по метеорология и хидрология определи жълт код в областите Габрово, Велико Търново, Търговище, Шумен и Смолян, в които се очакват снеговалежи и образуване на снежна покривка между 5 - 10 см. В областите Бургас, Ямбол, Хасково и Кърджали се очакват валежи от дъжд, които в края на деня ще преминат в сняг и ще се образува снежна покривка до 7 см.   \r\nАгенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да спазват дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2018.12.18", "title": "АПИ: Шофьорите трябва да тръгват на път с автомобили, подготвени за зимни условия"}
{"url": "http://www.focus-news.net/news/2018/12/18/2603028/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст . Във високите части на планините има мъгла, в Стара планина тя е доста гъста. Температурите са под нулата – между минус осем и един градуса. Условията са подходящи само за пешеходен туризъм. Курортите работят частично. На Банско работи шестседалковият и кабинковият лифт, ски-писта „Коларски“, ски-пътят от Бъндеришка поляна до Банско. На Добринище е затворена пистата, но работи лифтът. На Боровец работи „Ястребец Експрес“. На  Алеко съоръженията не работят. В ски център „Офелии“ във Витоша работят детските влекове. На Студенец, в Пампорово, работят „Снежанка“ и пет от пистите.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2018.12.18", "title": "ПСС: Лоши са  условията за туризъм в планините"}
{"url": "http://www.focus-news.net/news/2018/12/18/2603030/dobrich-gratsiela-yordanova-stana-sportist-na-godinata-v-kavarna.html", "text": "Грациела Йорданова стана спортист на годината в Каварна. Това съобщиха от пресцентъра на  Община Каварна . В този мъжки спорт, каквото е шотокан карате до, каварненката Грациела Йорданова обра медалите на всичките състезания в България и чужбина, където взе участие.  \r\nЦеремонията по награждаване на най-добрите спортисти на Каварна се проведе в ресторант Pizza & Dinner „Morelli\". Водещ бе известният телевизионен журналист Крум Савов.  \r\nНейна подгласничка стана миналогодишната носителка на приза Женя Янева от Клуб по бойни спортове „Калиакра“, а трето място е отново за дама в мъжка дисциплина Дилек Серветова от Спортен клуб „Ринг“.  \r\nТреньор на 2018 в община Каварна и тази година бе отсъдено на Ариф Нихатов Арифов – треньор на Клуба по бойни спортове „Калиакра”.  \r\nКлуб на 2018 е Клуб по бойни спортове „Калиакра”.  \r\nКметът на Община Каварна Нина Ставрева връчи своите специални награди и наградите за принос към спорта, която отиде при Атанас Градешлиев – дългогодишен учител по физическо възпитание и спорт, спортен деятел и радетел.  \r\nНагради получиха и клубове от Каварна, които през тази година честват своя юбилей.", "date": "2018.12.18", "title": "Добрич: Грациела Йорданова стана спортист на годината в Каварна"}
{"url": "http://www.focus-news.net/news/2018/12/18/2603029/kancho-stoychev-sotsiolog-naprezhenieto-mezhdu-korneliya-ninova-i-sergey-stanishev-dava-ogromna-sila-na-bsp.html", "text": "Напрежението между Корнелия Нинова и Сергей Станишев дава огромна сила на БСП. Това каза за сутрешния блок „Добро утро, България“ на  Радио „Фокус“  социологът Кънчо Стойчев за отношенията между лидера на левицата и лидера на Партията на европейските социалисти (ПЕС). То събужда важен дебат в самата партия и прави по-интересен и продуктивен вътрешнопартийния живот, обясни социологът, като уточни, че това увлича и обществото. “Сложни са тези отношения, защото в тях има както конкурентост и съперничество, така и предопределено сътрудничество. Грешка би било да ги определяме в черно-белите тонове, т.е. само като добро и лошо или както имаше едно американско филмче „Том и Джери“ за по-голяма простота единият герой беше бял, другият – черен, за да не сбърка някой кой е лошият. На хората им е писнало да гледат партии, в които доминира лицемерието и всичко на повърхността е идеално и равно, а всъщност всички знаем, че това не е така“, обясни  Кънчо Стойчев. Според него Сергей Станишев е силен, доказал се лидер с огромни международни постижения и принос, но Корнелия Нинова също е изключително силен лидер. Напрежението между двамата не е недостатък, уточни социологът.", "date": "2018.12.18", "title": "Кънчо Стойчев, социолог: Напрежението между Корнелия Нинова и Сергей Станишев дава огромна сила на БСП"}
{"url": "http://www.focus-news.net/news/2018/12/18/2603027/vladimir-ivanov-predsedatel-na-dksbt-tsenata-na-potrebitelskata-koshnitsa-za-praznitsite-namalyava-s-2-lv-spryamo-minalata-godina.html", "text": "Цената на потребителската кошница за празниците намалява с 2 лв. спрямо миналата година. Това каза за сутрешния блок ‚Добро утро, България“ на  Радио „Фокус“  Владимир Иванов, председател на Държавната комисия по стоковите борси и тържищата. Той уточни, че тя включва 28 основни хранителни продукти, чиято обща стойност е 68 лева. Намалението се дължи на добрите цени на месните продукти, задържането на цените на млечните продукти и малко по-евтините олио и захар спрямо последните 10 години. „Пазарът е много висококонкурентен, с превес на предлагането, състоянието му е близко до перфектната конкуренция. От гледна точка на търговията с храни може би сме достигнали заветната развита пазарна икономика. Хората трябва да бъдат обнадеждени – спрямо нивата от 2007-2008 година в момента имаме с 4-5 до 10 пъти по-голямо въздействие на контролните органи върху сектора. За пример мога да дам многото проби относно безопасността на храните, некоректни действия, неплащане на данъци. Неслучайно секторът бележи развитие в сектора – с недостатъчен темп, но тенденцията е трайна през последните 4 години“, обясни Владимир Иванов. Той призова да се пазарува разумно и информирано както покрай празниците, така и през следващата година, и да не се толерират некоректни практики. С добра потребителска култура ще се решат редица проблеми в сектора, уточни Иванов.", "date": "2018.12.18", "title": "Владимир Иванов, председател на ДКСБТ: Цената на потребителската кошница за празниците намалява с 2 лв. спрямо миналата година"}
{"url": "http://www.focus-news.net/news/2018/12/18/2603018/plovdiv-apelativniyat-sad-shte-gleda-obzhalvaneto-na-myarkata-za-neotklonenie-na-svetoslav-kamenov-obvinen-za-ubiystvoto-v-sopot-na-voennosluzheshtata-desislava-stoyanova.html", "text": "Апелативният съд в Пловдив ще гледа от 10.00 часа в зала 1 обжалването на мярката за неотклонение на Светослав Каменов, обвинен за убийството в Сопот на военнослужещата от карловската бригада Десислава Стоянова. Това съобщиха за  Радио „Фокус” - Пловдив  от Съдебната палата. Окръжният съд в Пловдив остави в ареста Светослав Каменов, като прецени, че има реална опасност той да се укрие, или да извърши друго престъпление, ако не му бъде наложена най-тежката мярка за неотклонение - задържане под стража.  \r\nКаменов бе заловен на 7 декември в района на село Зверино, в Северна България. На този етап той не е направил никакви самопризнания пред разследващите органи. Тялото на 40-годишната жена бе намерено под диван в къщата на Каменов в Сопот. \r\nЦветана ТОНЧЕВА", "date": "2018.12.18", "title": "Пловдив: Апелативният съд ще гледа обжалването на мярката за неотклонение на Светослав Каменов, обвинен за убийството в Сопот на военнослужещата Десислава Стоянова"}
{"url": "http://www.focus-news.net/news/2018/12/18/2603031/lovech-ekipi-na-pss-sa-proveli-spasitelna-aktsiya-po-izdirvaneto-na-58-godishen-mazh-izgubil-se-v-gastata-magla-v-rayona-na-beklemeto-v-stara-planina.html", "text": "Екипи на ПСС са провели спасителна акция по издирването на 58-годишен мъж, изгубил се в гъстата мъгла в района на Беклемето в Стара планина вечерта на 17 декември. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. 58-годишният мъж, работещ в заслон „Орлово гнездо“, прибирайки се по билото на планината в посока Беклемето, попада в гъста мъгла и загубва ориентация. Към 20.00 часа подава сигнал и петима планински служители от Планински спасителен отряд – Ловеч тръгват към района. Малко преди 23.00 часа откриват мъжа в добро здравословно състояние. Към 01.00 часа през нощта акцията е обявена за приключена след прибирането на хората по домовете си.", "date": "2018.12.18", "title": "Ловеч: Екипи на ПСС са провели спасителна акция по издирването на 58-годишен мъж, изгубил се в гъстата мъгла в района на Беклемето в Стара планина"}
{"url": "http://www.focus-news.net/news/2018/12/18/2603033/dobrich-patnite-nastilki-v-oblastta-sa-prohodimi-pri-zimni-usloviya-po-usoynite-mesta-sa-vazmozhni-zaledeni-uchastatsi.html", "text": "Пътните настилки в областта са проходими при зимни условия, по усойните места са възможни заледени участъци, предаде кореспондент на  Радио „Фокус” – Варна . Седем машини на пътноподдържащата фирма обработват републиканската мрежа в областта, като разпръскват пясък и луга. Няма въведени ограничения на движението на автомобили. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. В Добрич основните пътни артерии са почистени от сняг и лед. Градският транспорт се движи по график. От Автогарата се изпълняват всички линии по разписание. Времето в Добрич е облачно, тихо е, без снеговалеж,  температурата е около 0 градуса.  \r\nЖулиета НИКОЛОВА", "date": "2018.12.18", "title": "Добрич: Пътните настилки в областта са проходими при зимни условия, по усойните места са възможни заледени участъци"}
{"url": "http://www.focus-news.net/news/2018/12/18/2603035/plovdiv-rayonen-sad-asenovgrad-shte-gleda-delo-za-prisvoyavane-na-blizo-400-000-leva-ot-dlazhnostno-litse.html", "text": "Районен съд - Асеновград ще гледа дело за присвояване на близо 400 000 лева от длъжностно лице. Подсъдим по делото е Иван Г, докладчик е Иван Шейтанов, а съдебното заседание ще се проведе от 10.00 ч. в зала № 2. Това съобщиха от  Съдебна палата - Пловдив . \r\nИван Г. е обвинен в извършване на престъпление по  чл. 202, ал. 2, т. 1, вр. чл. 201, вр. чл. 26, ал. 1 от НК, за това, че на 30 юни 2010 г. в Пловдив и в Асеновград, при условията на продължавано престъпление, в качеството си на длъжностно лице, е присвоил чужди пари, както следва:  \r\n-\tна 30 юни 2010 г. в Пловдив е присвоил сумата от 136 000 лева;  \r\n-\tна 30 юни 2010 г. в Пловдив е присвоил сумата от 60 000 лева;  \r\n-\tна 30 юни 2010 г. в Асеновград е присвоил сумата от 200 000 лева.  \r\nОбщата сума е в размер на 396 000 лева, поверени на обвиняемия да ги пази и управлява, като присвояването е в големи размери. Делото е насрочено за разглеждане в разпоредително заседание.", "date": "2018.12.18", "title": "Пловдив: Районен съд - Асеновград ще гледа дело за присвояване на близо 400 000 лева от длъжностно лице"}
{"url": "http://www.focus-news.net/news/2018/12/18/2603036/dobrich-tridneven-blagotvoritelen-koleden-bazar-se-provezhda-v-selo-balgarevo.html", "text": "Тридневен благотворителен коледен базар се провежда в село Българево по случай наближаващите празници. Това съобщиха от пресцентъра на  Община Каварна . С песни и стихотворения децата от Детска градина „Калиакра“ поздравиха всички присъстващи. Гости на откриването бяха кметът на Община Каварна Нина Ставрева и кметът на село Българево Георги Янев, които отправиха специални поздравления към всички доброволци взели участие в базара и организатори. Госпожа Ставрева подари на всички присъстващи първия патриотичен календар на Община Каварна, а децата от ДГ „Калиакра“ почерпи с коледни меденки.  \r\nВсички събрани средства ще бъдат в помощ на децата от село Българево.", "date": "2018.12.18", "title": "Добрич: Тридневен благотворителен коледен базар се провежда в село Българево"}
{"url": "http://www.focus-news.net/news/2018/12/18/2603039/plovdiv-zemetresenie-s-magnitud-30-po-skalata-na-rihter-e-registrirano-kray-selo-churen.html", "text": "Земетресение с магнитуд 3.0 по скалата на Рихтер е регистрирано край село Чурен. Това сочи справка на сайта на  Националния институт по геофизика, геодезия и география  към Българската академия на науките (БАН). Трусът е регистриран снощи в 23.28 часа с дълбочина 1,4 км.", "date": "2018.12.18", "title": "Пловдив: Земетресение с магнитуд 3.0 по скалата на Рихтер е регистрирано край село Чурен"}
{"url": "http://www.focus-news.net/news/2018/12/18/2603037/pregled-na-osnovnite-temi-vav-varnenskiya-pechat.html", "text": "„Изравняват броя на мъжете и жените и в силовите структури“, е водещото заглавие на вестник  „Черно море“ . Приетият Закон за равнопоставеност на жените и мъжете предизвика среща на зам. областния управител на Варна Илиян Карагьозов и с представители на силовите структури. „В Областна администрация – Варна, имаме решимост за срещи, които да доведат до решаване на проблема. Няма квоти в закона, но съществува приемлива граница – 30:70. Т.е., минимум около 30% в дадена сфера да са представители на единия пол, а 70% – на другия. Това е и допустимият превес в определен сектор.  \r\n„С 14 международни учения, мисии и задачи зад граница приключва 2018-а за ВМС“, пише още изданието. С 14 международни учения, мисии и задачи зад граница приключва 2018 г. за ВМС, каза контраадмирал Митко Петев по време на връчването на наградите на националното морско списание „Клуб Океан”. „11 от тях бяха с участието на кораби. Независимо от трудностите в техническото осигуряване и от проблемите, които трябваше да решаваме, българските моряци показаха, че те ще продължават да изпълняват своя дълг, независимо от обстоятелствата. Когато говорим за хората, които стоят зад всички тези постижения, трябва да кажем, че успехите се случват благодарение на тях.“, отбеляза още той. \r\n„Такситата във Варна поскъпват“, е друг акцент в броя. Такситата във Варна да возят на минимални цени 88 стотинки на километър и 98 стотинки нощно време. Това реши на свое заседание постоянната комисия по транспорт към Общинския съвет във Варна. Досегашните цени бяха съответно 75 стотинки и 85 стотинки на километър. Т.е., увеличението е с 13 стотинки за дневна и нощна тарифа.  \r\n„Ремонтите в кв. „Аспарухово“ вървят по график“, четем на същата страница. Ремонтите в район „Аспарухово“ по проект „Реконструкция на уличната мрежа“ по трасето на бул. „Народни будители“ – в участъка от ул. „Мара Тасева“ до ул. „Нирвана“ и от ул. „Св. св. Кирил и Методий“ до ул. „Мара Тасева“, в това чисто трасето на обръщача на МГТ по ул. „Св. св. Кирил и Методий“, се движат по график. Във връзка с временната и постоянна организация на движение инвестиционният проект е съгласуван с КАТ, съобщават от общината.  \r\n„Област Варна е трета по заетост в страната“, пише вестникът. Обобщените резултати от годишния отчет по труда за 2017 г. на стопанските субекти от финансовия и нефинансовия сектор в област Варна показват, че средногодишният брой на наетите лица по трудово и служебно правоотношение е 152 519, което представлява 6,6% от общия брой на наетите в страната. В сравнение с 2016 г. броят на наетите нараства с 1821 души, или с 1,2%.", "date": "2018.12.18", "title": "Преглед на основните теми във варненския печат"}
{"url": "http://www.focus-news.net/news/2018/12/18/2603038/kyustendil-trafikat-na-gkpp-gyueshevo-e-s-normalna-intenzivnost-patyat-e-prohodim-pri-zimni-usloviya.html", "text": "Трафикът на ГКПП „Гюешево” е с нормална интензивност, пътят е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. По пътя от и за граничния пункт има заледени и заснежени участъци. \r\nВенцеслав ИЛЧЕВ", "date": "2018.12.18", "title": "Кюстендил: Трафикът на ГКПП „Гюешево” е с нормална интензивност, пътят е проходим при зимни условия"}
{"url": "http://www.focus-news.net/news/2018/12/18/2603025/kancho-stoychev-sotsiolog-evropeyskite-izbori-ne-sa-razvrazka-a-zavrazka-na-situatsiyata-v-balgariya.html", "text": "Европейските избори не са развръзка, а завръзка на  ситуацията в България. Това каза за сутрешния блок „Добро утро, България“ на  Радио „Фокус“  социологът Кънчо Стойчев. „Искам да разсея илюзията, че каквото и да било ще бъде решено в резултат на европейските избори в България. Да, някой ще обяви победа, но на европейски избори никъде не може да бъде обявявана. Едните ще имат 4 евродепутати, а другите – 5, или 6 и 4. Да, но има още 10 места, т.е. със сигурност нито една партия няма да постигне 8+ места. Никой не го предвижда, едва ли е възможно да се случи. Ще има един частичен резултат, който някой ще обяви за победа, дали БСП или ГЕРБ с едно евродепутатско място повече. Това по никакъв начин няма да успокои българите или ще даде нов мандат на доверие“, обясни Кънчо Стойчев. Той каза още, че борбата между партиите за броя на евродепутатските места на европейските избори ще предизвика взрив в обществото. Според него е вероятно догодина да си гласува три пъти, тъй като предсрочните парламентарни избори чукат на вратата.", "date": "2018.12.18", "title": "Кънчо Стойчев, социолог: Европейските избори не са развръзка, а завръзка на ситуацията в България"}
{"url": "http://www.focus-news.net/news/2018/12/18/2603041/targovishte-dvama-dushi-sa-postradali-pri-katastrofa-mezhdu-lek-avtomobil-i-patrulka-v-blizost-do-s-prolaz.html", "text": "Двама души са пострадали при катастрофа в близост до с. Пролаз. Това съобщиха от  ОДМВР-Търговище  Около 20.20 часа на 17 декември на първокласния път I-4 в близост до село Пролаз лек автомобил „Пежо 306“ с добричка регистрация, управляван от 65-годишен мъж  се е сблъскал с патрулен автомобил на ОДМВР-Търговище. По първоначални данни причината за катастрофата е движение с несъобразена за пътните условия скорост. Водачът на лекия автомобил „Пежо“ е изгубил контрол над управлението и автомобилът е навлязъл в насрещната лента. Последвал сблъсък в правомерно движещия се насреща служебен автомобил. В резултат на инцидента са пострадали двама пътници от автомобила „Пежо“ – мъж на 39 години и жена на 36. Те са настанени в МБАЛ-Търговище без опасност за живота. Водачите на двата автомобила са тествани за употреба на алкохол с дрегер, който е отчел отрицателни резултати. По случая е образувано следствено дело.", "date": "2018.12.18", "title": "Търговище: Двама души са пострадали при катастрофа между лек автомобил и патрулка в близост до с. Пролаз"}
{"url": "http://www.focus-news.net/news/2018/12/18/2603040/kyustendil-tseremoniya-po-nagrazhdavane-na-pobeditelite-ot-obshtinskiya-konkurs-za-detsko-tvorchestvo-koleda-e-stavat-chudesa-shte-se-provede-v-zalata-na-vazrozhdenskoto-uchilishte.html", "text": "Церемония по награждаване на победителите от Общинския конкурс за детско творчество „Коледа е, стават чудеса“ ще се състои в града. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Награждаването ще започне от 17.00 часа в залата на Възрожденското училище. Ще бъде подредена изложба с наградените творби, които ще участват в благотворителен базар в подкрепа на лечението на Тони Костов. Конкурсът е в няколко направления – „Народно приложно изкуство”,  „Изобразително изкуство” и „Литературно творчество”. Той се провежда с цел да съхрани и популяризира българските народни обичаи, да стимулира интереса на участниците към богатото наследство на народното приложно изкуство, изобразителното изкуство и  литературното творчество и да провокира въображението и творчеството на децата. В него са участвали ученици от І до ХІІ клас, разделени в три групи. Журито е присъдило над 60 награди, както и поощрения за участниците. \r\nВенцеслав ИЛЧЕВ", "date": "2018.12.18", "title": "Кюстендил: Церемония по награждаване на победителите от Общинския конкурс за детско творчество „Коледа е, стават чудеса“ ще се проведе в залата на Възрожденското училище"}
{"url": "http://www.focus-news.net/news/2018/12/18/2603032/varna-mokri-sa-patnite-nastilki-v-oblastta.html", "text": "Мокри са пътните настилки в областта, предаде репортер на  Радио \"Фокус\" - Варна . Облачно и дъждовно ще бъде времето днес, слаб вятър духа в областта. От \"Пътна полиция\" предупреждават водачите да се движат със съобразена скорост и да спазват нужната дистанция. Движението по път III-904 Старо Оряхово – Гроздьово до км 17 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. В една пътна лента се осъществява преминаването и по пътя Варна – Добрич в участъка на Новаково и Стожер. Продължават ремонтните дейности на три участъка по пътя към Златни пясъци. Движението от км 99 до км 100, и от км 94 до км 99 се осъществява двупосочно в лявото платно. Двупосочно в дясното платно се движат водачите от км 95 до км 97 по същия маршрут. Ограничение има за моторни превозни средства над 10 тона по пътя Кранево – Варна. Обходният маршрут е през Кичево – Оброчище. По автомагистрала \"Черно море\" движението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. \r\nБояна АТАНАСОВА", "date": "2018.12.18", "title": "Варна: Мокри са пътните настилки в областта"}
{"url": "http://www.focus-news.net/news/2018/12/18/2603042/dobrich-rayonnata-prokuratura-nablyudava-razsledvaneto-na-dva-sluchaya-s-opozhareni-avtomobili-v-grada.html", "text": "Районната прокуратура наблюдава разследването на два случая с опожарени автомобили в града. Това съобщи  говорителят на Окръжна прокуратура Милена Любенова . Двете досъдебни производства се наблюдават от прокурори от Прокуратурата в Добрич. По тях се извършват необходимите действия от разследващ полицай при Първо РУ на МВР - Добрич. Към края на вчерашния ден извършителите на деянията не са установени. От Прокуратурата припомнят, че на 17 декември около 02.40 часа е подаден сигнал на телефон 112 от гражданин, че по ул. „Райко Цончев“ в Добрич гори лек автомобил марка „БМВ Х3“. В 02.45 часа е подаден друг сигнал на телефон 112 от гражданин, че по ул. „Кирил и Методий“ в Добрич гори лек автомобил марка „Шкода“ модел „Октавия“. Впоследствие са установени собствениците на автомобилите. \r\nИзвършени са първоначални огледи на местопроизшествията в условията на неотложност, а по-късно и повторни огледи.", "date": "2018.12.18", "title": "Добрич: Районната прокуратура наблюдава разследването на два случая с опожарени автомобили в града"}
{"url": "http://www.focus-news.net/news/2018/12/18/2603044/pleven-patishtata-v-oblastta-sa-prohodimi-pri-zimni-usloviya.html", "text": "Пътищата в Плевенска област са проходими при зимни условия, съобщиха за  Радио „Фокус“  от Областно пътно управление. Към този час има слаб снеговалеж и температурите са между минус 2° и минус 1°. Настилките са опесъчени. На места поради повишение на температурите снежната покривка се е стопила, но пътищата на места са мокри и изискват повишено внимание от страна на водачите. Видимостта е нормална при зимни условия.  \r\nВиолета КРЪСТЕВА", "date": "2018.12.18", "title": "Плевен: Пътищата в областта са проходими при зимни условия"}
{"url": "http://www.focus-news.net/news/2018/12/18/2603043/varna-slab-snyag-e-valyal-v-severnite-rayoni-na-obshtinite-valchi-dol-i-vetrino-nyama-natrupala-se-snezhna-pokrivka-po-patnite-platna.html", "text": "Слаб сняг е валял в северните райони на общините Вълчи дол и Ветрино, но няма натрупала се снежна покривка по пътните платна. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във Варненска област е спокойна, като през последното денонощие не са отчетени проблеми във връзка с метеорологичната обстановка. Реките са в коритата си, не са отчетени проблеми и при язовирите. Всички населени места са с нормално електрозахранване и водоснабдяване. Полетите на летище Варна се изпълняват по разписание. Пристанището също е отворено за маневриране на кораби. Времето във Варна е облачно, температурата на въздуха е около 2 градуса. \r\nСпоред хидропрогнозата на Националния институт по метеорология и хидрология в резултат на валежи в Черноморски басейн са възможни незначителни повишения на речните нива, като по –значителни ще са във водосборите на южночерноморските реки. На 19 и 20 декември речните нива в басейна ще останат без съществени изменения или ще се понижават. Водните количества на реките в басейна ще бъдат под праговете за внимание. \r\nВ 9 области от страната е обявен жълт код за сняг и поледици, сочи справка на сайта на Националния институт по метеорология и хидрология.  Областите, за които важи предупреждението, са: Габрово, Велико Търново, Търговище, Шумен, Бургас, Ямбол, Хасково, Кърджали и Смолян. Там в планинските части от областите се очакват снеговалежи и снежна покривка до 5-10 см. В Кърджали, Хасково, Ямбол и Бургас е обявен жълт код за обилни валежи от дъжд, които привечер и през нощта срещу сряда ще преминат в сняг. Количествата ще достигнат до 20-25 л/кв. м. През нощта срещу сряда ще започне да се задържа и снежна покривка от 5 до 7 см. \r\nМарияна ВАЛЕНТИНОВА", "date": "2018.12.18", "title": "Варна: Слаб сняг е валял в северните райони на общините Вълчи дол и Ветрино, няма натрупала се снежна покривка по пътните платна"}
{"url": "http://www.focus-news.net/news/2018/12/18/2603034/politika-sarbiya-belgrad-iska-oon-da-se-vklyuchi-v-dialoga-s-prishtina.html", "text": "В централата на ООН в Ню Йорк в понеделник вечерта, малко след 22 часа, започна извънредното заседание на Съвета за сигурност, свикано по искане на Сърбия във връзка с формирането на Армия на Косово. Президентът на страната Александър Вучич запозна СС на ООН, както и международната общност, с намерението на Прищина, чрез правно и политическо насилие, икономически натиск и едностранни ходове, чрез въвеждането на мита и формиране на армия на Косово, да създаде нова ситуация на терен и да изнуди признание от Сърбия, заобикаляйки диалога за нормализация на отношенията с Белград, пише  онлайн изданието на белградския ежедневник „Политика“ . \r\nДържавният глава на Сърбия подчерта, че Прищина не е изпълнила ангажиментите си от споразумението, което е подписала в Брюксел, както и това, че нарушава ЦЕФТА (Централноевропейско споразумение за свободна търговия) и други. \r\nТой изказа благодарността си, че заседанието се провежда по спешната процедура, защото е много важно и справедливо това да се случи заради изключително сложната ситуация на терен. \r\n„Това означава, че се сблъскваме с още и още трудности в Косово и Метохия. Трябва да кажа, че съм много притеснен и даже малко уплашен, не само за бъдещето на моя народ и нашата страна Сърбия, но и за целия регион“, посочи Вучич. \r\nСръбският президент добави, че внимателно е изслушал уводните думи на заместник-генералния секретар на ООН де ла Кроа и подчерта, че би му се искало да чуе различни неща от казаното, независимо, че е съгласен с много неща от изложението. \r\n„Исках да кажа, че Сърбия вложи огромни усилия и много труд, за да се установят мир и стабилност на целите Западни Балкани. Направихме всичко, за да се въздържим от отговор на многобройните провокации, които идват от Прищина. Ние не приемаме такива фрази, в които някой призовава „двете страни да направят нещо, или да не направят“. Сърбия, както знаете, направи почти всичко, за да приложи на практика всичко, което беше договорено. Както знаете, подписахме първи договора между Белград и Прищина и Сърбия изпълни всички свои ангажименти. Направихме множество отстъпки и беше много тежко за нашата общественост да приемем това, но ги приложихме“, обясни Вучич. \r\nСръбският държавен глава подчерта, от друга страна, че единственото задължение, което Прищина е трябвало да реализира, и шест от 15 точки от договора са засягали именно това единствено задължение, е формирането на Общност на сръбските общини. \r\n„Това е единственото задължение и днес е 2070-ия ден и не е приложено на дело нищо, нито имат и най-малко намерение да го направят в бъдеще. От друга страна Сърбия е изпълнила всичко свързано със споразумението за полицията, правосъдието, телекомуникациите, участието в местните избори по косовския закон, абсолютно всичко, което сме подписали. Но и то не беше достатъчно“, подчерта той на английски. \r\nВучич припомни, че Сърбия е предупредила Прищина и хората от Европейския съюз (защото Белград е бил и продължава да бъде в процеса на диалог под егидата на Съюза, който трябва да реши проблемите чрез диалог), да не я вкарват в трудна ситуация, която ще предизвика ужасна атмосфера между страните, когато Косово иска да стане член на международните организации, което Белград смята за провокация, защото Сърбия е единствената международно призната държава по Резолюция 1244 на ООН. „Освен ако нещо не се е променило“, заяви той. \r\n„Молихме да не се стига до гласуване за членство в Интерпол, ЮНЕСКО и ЕНТСО-Е. Те разчитаха на подкрепата на САЩ и много европейски държави, надявайки се, че ще победят. В първия кръг получиха по-малко от 50% от гласовете. Тогава започнаха да обвиняват Сърбия, все едно, че е наша грешка, все едно е трябвало да ги подкрепим, като че ли това е някакво наше задължение. Имаше много страни, важни, по света, които гласуваха против тяхното желание“, поясни Вучич. \r\nСръбският президент посочи, че след това Прищина, едностранно е наложила мита срещу Сърбия и Босна и Херцеговина в нарушение на споразумението ЦЕФТА. \r\n„Първо 10%, а когато видяха, че албанската общественост реагира добре на това, ги увеличиха на 100%. Те дори убиха всякакъв вид търговия между Централна Сърбия и Косово. Заплашиха цялата сръбска общност в Косово и Метохия, защото това е единственият начин за тях да печелят, да преживяват, да получават лекарства и това беше единственият начин да оцеляват. Нарушиха всички споразумения, на които се позовава дори и ЕС“, добави още държавният глава. \r\n„Можете ли да се сетите за някой през XXI век, който забранява и пречи на свободното придвижване на хора и стоки, само защото не е съгласен с политическите решения на другата страна“, попита Вучич. \r\nПрезидентът на Сърбия призова ООН да поемат по-голяма роля в процеса на диалога между Белград и Прищина. „Нямаме нищо против диалога да е под егидата на ЕС, но искаме ООН да има много по-голямо участие в процеса“, заяви Вучич и добави, че, преди всичко, Сърбия е готова да продължи диалога, след като Прищина върне нещата в първоначалното им състояние. \r\nПревод и редакция:", "date": "2018.12.18", "title": "„Политика“ (Сърбия): Белград иска ООН да се включи в диалога с Прищина"}
{"url": "http://www.focus-news.net/news/2018/12/18/2603045/targovishte-76-godishna-zhena-e-stanala-zhertva-na-telefonna-izmama-za-nad-1000-leva.html", "text": "76-годишна жена е станала жертва на телефонна измама за над 1000 лева. Това съобщиха от  ОДМВР-Търговище . На 17 декември в интервала от 13.00ч. до 15.00ч. неизвестен извършител се  е обадил на жената по и под предлог от необходимост от оказване на съдействие на полицейски служители, провеждащи операция за задържане на телефонни измамници, я е измамил за сумата от 1335 лева. По случая е образувано досъдебно производство.", "date": "2018.12.18", "title": "Търговище: 76-годишна жена е станала жертва на телефонна измама за над 1000 лева"}
{"url": "http://www.focus-news.net/news/2018/12/18/2603047/antoaneta-dimitrova-roditel-na-dete-s-uvreden-sluh-neka-da-ima-poveche-privilegii-za-bolnite-detsa.html", "text": "Нека да има повече привилегии за болните деца. Това каза в интервю за  Агенция „Фокус“  Антоанета Димитрова - родител на дете с двустранна нервносензорна загуба на слуха, получила подпомагане от „Българската Коледа 2017/2018г“. \r\n„Бих желала да съм съпричастна към всички  майки, които сега протестират за по-добър живот за децата с увреждания, нека да има повече привилегии за болните деца занапред, защото едно е да си възрастен, а друго е да си дете и да си зависим от родител, от чужда помощ. Много е тежко и болно“, каза тя. Майката разказа за своето дете, че е със загуба на слуха от 50 до 60%. „Това ме подтикна да търся помощ за финансиране за лечението му, защото му трябва да слухово-речев рехабилитатор и логопед. Посещаваме също и Център „Яника“, допълни майката.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2018.12.18", "title": "Антоанета Димитрова, родител на дете с увреден слух: Нека да има повече привилегии за болните деца"}
{"url": "http://www.focus-news.net/news/2018/12/18/2603048/kyustendil-folklorniyat-kontsert-koledna-magiya-shte-se-provede-v-chitalishte-bratstvo.html", "text": "Фолклорният концерт „Коледна магия” ще бъде представен в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Концертът ще започне от 18.00 часа в голямата зала на читалището. Той е част от Коледно-новогодишната програма „Зимна феерия под Хисарлъка”. В програмата ще вземат участие Фолк-Арт формация с диригент Адела Харалампиева, Детско-юношески фолклорен ансамбъл „Кюстендилче” с хореограф Рангел Маджарски,  класът по акордеон с преподавател Любомир Борисов и други. „В навечерието на Коледа отново обръщаме внимание на българския фолклор, на народните традиции, с което ще допринесем за по-доброто коледно настроение на всички гости на празника“, каза Иван Андонов. \r\nВенцеслав ИЛЧЕВ", "date": "2018.12.18", "title": "Кюстендил: Фолклорният концерт „Коледна магия” ще се проведе в читалище „Братство”"}
{"url": "http://www.focus-news.net/news/2018/12/18/2603049/razgrad-27-godishen-mazh-e-postradal-pri-trudova-zlopoluka-v-loznitsa.html", "text": "27-годишен мъж е  пострадал при трудова злополука в Лозница. Това съобщиха от  ОДМВР-Разград . Инцидентът е станал в Консервния комбинат в град Лозница. Сигналът е подаден около 08.30 на 17 декември. Докато управлявал електрокар, Н.Н. изгубил контрол над машината, като я изпуснал на заден ход. \r\nЕлектрокарът паднал от рампата, а пострадалият е откаран ЦСМП- Лозница, където е установено, че има охлузни рани по лицето. По случая е образувана проверка, като е уведомена и Инспекцията по труда.", "date": "2018.12.18", "title": "Разград: 27-годишен мъж е пострадал при трудова злополука в Лозница"}
{"url": "http://www.focus-news.net/news/2018/12/18/2603050/biser-mihaylov-oblasten-upravitel-na-blagoevgrad-spokoyna-e-obstanovkata-v-oblastta-nyama-postapili-signali-v-situatsionniya-tsentar.html", "text": "Спокойна е обстановката в област Благоевград, няма постъпили сигнали в ситуационния център. Това каза за  Радио „Фокус“-Пирин  областният управител на Благоевград Бисер Михайлов. Той отбеляза, че постоянно се следят нивата на двете основни реки в областта – Струма и Места, като към момента те са ниски. \r\nНатали СТЕФАНОВА", "date": "2018.12.18", "title": "Бисер Михайлов, областен управител на Благоевград: Спокойна е обстановката в областта, няма постъпили сигнали в ситуационния център"}
{"url": "http://www.focus-news.net/news/2018/12/18/2603051/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-dekemvri.html", "text": "„Софийска вода” временно ще прекъсне водоснабдяването в някои части на столицата на 19 декември. Това съобщиха от пресцентъра на  дружеството .  \r\nВъв връзка с изграждане на канализация и подмяна на уличен водопровод  на ул. „Балатон“ в жк. „Люлин“ 9 се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Крим “ от бул. „Луи Пастьор“ до ул. „Поручик Коста Милев“; ул. „Илия Цанов“ №2 и 2А; бл. 983 вх. А, вх. Б, вх. В, вх. Г, вх. Д; бл. 984 вх. А, вх. Б, вх. В, вх. Г, вх. Д; бл. 986 вх. А, вх. Б, вх. В, вх. Г, вх. Д. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Балатон“ ъгъла с ул. „Крим“. \r\nВъв връзка с изграждане на сградно водопроводно отклонение на ул. „Житница“ в жк. „Лагера“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nул. „Житница“ от ул. „Костенец“ до ул. „инж. Иван Иванов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ пред бл. 255. \r\nВъв връзка с прекъсване на сградно водопроводно отклонение на ул. „Свищов“ в жк. „Банишора“ се налага спиране на водоподаването от 10.00 до 19.30 часа на клиентите на „Софийска вода”, живеещи в района на: ул. „Свищов“, ул. „Яворова чука“, ул. „Враня“, ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свищов“ ъгъла с ул. „Враня“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.12.18", "title": "„Софийска вода” временно ще прекъсне водоснабдяването в някои части на столицата на 19 декември"}
{"url": "http://www.focus-news.net/news/2018/12/18/2603052/pregled-na-osnovnite-temi-vav-velikotarnovskiya-pechat.html", "text": "„Пак търсят берачи на ягоди в Испания срещу 40 евро на ден“, е заглавие от областния всекидневник  „Янтра Днес” . 800 кандидати за бране на ягоди търси испански кооператив на производители от провинция Уелва, съобщиха от Дирекция „Бюро по труда“ – Велико Търново. Работодателите предлагат брутна заплата в размер на 41,20 евро на ден, а след внасяне на здравни осигуровки и данък общ доход нетното възнаграждение е 39,71 евро дневно. Набирането на желаещи за работа е чрез Агенцията по заетостта и бюрата по труда. \r\n„Внесоха касационна жалба срещу решението за АМ „Русе – В. Търново“, е друго заглавие от ежедневника. Касационна жалба е внесена във Върховния административен съд срещу решението на съда за магистралата Русе – В. Търново. Тя е входирана преди дни от трима жалбоподатели, според които решението на магистратите е незаконосъобразно, неправилно и има допуснати съществени нарушения по делото. Според тях съдебното решение за магистралата не е окончателно и подлежи на обжалване пред 5-членен състав на Върховния административен съд. \r\n„Михаела е бебе № 1000 на Родилното отделение във Велико Търново“, е заглавие от страница трета на ежедневника. „Най-новата ехографска апаратура представиха в търновската болница“, четем на страници четвърта. На страница пета е поместен материал със заглавие: „Японката Кейко Окада сбъдна мечтата си да облече българска народна носия“. \r\nНа спортната страница на вестник „Янтра Днес“, четем: „Засипаха “Етър“ с похвали за гола на Батрович и играта на тима“. \r\n„Строителна фирма запорира сметките на ВТУ, преподавателите могат да останат без заплати, студентите без стипендии“, е заглавие от първа страница на другия областен ежедневник -  „Борба“ . Строителна фирма е запорирала сметките на Великотърновския университет (ВТУ) „Св. Св. Кирил и Методий“ и съществува реална опасност преподавателите да останат без заплати в края на годината, а студентите да не успеят да си вземат стипендиите. Новината съобщиха във „Фейсбук“ доц. Светлозар Влайков, зам.-декан по учебната част в Православния богословски факултет и народният представител доц. Милен Михов. \r\n„Правителството даде 520 хиляди за ремонт на два моста в Дебелец“, е друга тема от ежедневника. С решение на Министерския съвет на Велико Търново са отпуснати 520 хил. лв. за ремонт на два моста в Дебелец. Добрата новина обяви специално за „Борба“ зам.-кметът проф. Георги Камарашев. Започваме процедури по избор на изпълнител за ремонтите, след като парите вече са по сметките ни. Единият от двата моста е в промишлената зона, където текат паралелни ремонти в свлачищния участък над стадиона, с другият е старинният каменен мост, което стоеше неоправен след пораженията от голямото наводнение през юни 2014-а, обясни зам.-кметът. \r\n„Започна изграждането на прекия път към два търновски квартала“, „Децата в Дневния център към дома в Дебелец посрещнаха Дядо Коледа“, „37 на сто от жителите на областта нямат интернет“, са други заглавия от страниците на всекидневника. \r\n„Хандбалистките биха в здрав мач в Шумен, Йонка Генчева похвали момичетата“, „Ашот Погосян и Марин Маринов със злато от турнира в памет на Янчо Патриков“ и „Инфарктна победа за „Перестройка“, Пеньо Нацкин над всички в баскетболната зала на стадион „Ивайло“, са акцентите от спортната страница на изданието.", "date": "2018.12.18", "title": "Преглед на основните теми във великотърновския печат"}
{"url": "http://www.focus-news.net/news/2018/12/18/2603053/stara-zagora-izvestni-sa-nominatsiite-za-nositelite-na-godishnite-sportni-nagradi-v-obshtinata.html", "text": "Известни са номинациите за носителите на годишните спортни награди в Стара Загора. Това съобщиха от пресцентъра на  Общината . Комисия, под председателството на ресорния зам.-кмет Красимира Чахова, в която влизат общински съветници, експерти от Община Стара Загора и представители на медиите разгледа направените от спортните клубове предложения за носители на наградите в отделните 6 категории. \r\nЦеремонията за избор на „Спортист на годината 2018“ в Стара Загора ще се проведе на 19 декември 2018 г. от 18.00 часа на четвърто ниво в сградата на Регионалния исторически музей. На церемонията ще бъдат представена и книгата „Шампионите разказват - 2“, издадена от Община Стара Загора. За нейната премиера пред публиката са поканени да присъстват и героите на книгата. В десятката на номинираните за Спортист на 2018 година комисията определи: \r\n- Асен Асенов (ТСК „Аполон“ Стара Загора) - 5-то място на Европейско първенство за юноши до 23години, 56г. и 1-во място на Държавно лично първенство за мъже \r\n- Денислав Златев (СК „Сандев файт тийм“ Стара Загора) - вицешампион от Световното първенство по бойно самбо в Румъния. Републикански шампион от Държавното първенство в Панагюрище. Държавен личен шампион за мъже по класическа борба – 2-ро място в гр.Сливен. \r\n- Денислав Хаджиев (СК „Архангел“ Стара Загора) - сребърен медалист от Европейско първенство за мъже по ММА в Букурещ, Румъния \r\n- Живко Петков (СК „Стринг“ Стара Загора) – с множество титли от вътрешни шампионати, републикански и балкански първенства. През 2016г. е награден от Министерството на младежта и спорта с титлата „Заслужил майстор на спорта“. През 2018г. извоюва 1-во място на Европейското първенство по бодибилдинг и фитнес в Испания в кат. Бодибилдинг до 90кг. \r\n- Ивайло Бонев - (Клуб по конен спорт „Генерал Владимир Стойчев“) - през 2018 г. е национален шампион по прескачане на препятствия в най-тежкия клас Т. Държавен шампион в клас 7-годишни коне и 3-то място в клас 4-годишни коне. Носител на купа „Житница“. С националния отбор на България се класира на 2-ро място в турнир за световна купа - отборно, проведено в Гърция. \r\n- Мариян Михалев - (КСБ „Добри Костин“ Стара Загора/ - през м. април 2018г. на Европейско първенство в Азербайджан завоюва индивидуална квота за Европейските игри 2019г. През м. юли 2018г. в Швейцария – Световна купа – 3-то място в дисциплина синхрон-мъже \r\n- Мирела Демирева – (СКЛА „Берое“) – скок на височина - сребърен медал от Европейско първенство Берлин 2018, Балкански шампион от Стара Загора 2018, Шесто място от Световно първенство в зала, с преодоляна гросмайсторска норма от 200 см. \r\n- Руси Минев (СНЦ „Боен клуб Берое“/ - Бронзов медалист от Световно първенство по ММА, проведено в Бахрейн 2018г. и златен медалист от Държавното първенство по ММА в гр.София 2018г. \r\n- Севдалин Славов (СК „Сезан“) - Световен шампион по Муай Тай от първенство W.M.F. в гр.Банкок, Тайланд. Европейски шампион по Муай Тай от първенство E.M.F. в гр.Клуж-Напока, Румъния. \r\n- Стоян Стоянов (СНЦ „Боен клуб Берое“) - Златен медалист от Балканско първенство по ММА в Шумен 2018г. Бронзов медалист по Сан Да от Фестивала на бойните изкуства през 2018г. В категорията „Най-перспективен състезател“  в десятката на номинираните състезатели попадат - \r\n- Божидар Йорданов (СНЦ „Боен клуб Берое“) - Бронзов медалист от Европейско първенство за юноши в Шумен 2018г. Бронзов медалист от Държавно първенство по ММА в София 2018г. Златен медалист от Турнир по граплинг ADCC в Стара Загора 2018г. Златен медалист от Фестивала на бойните изкуства в София 2018г. Сребърен медалист от Турнир по граплинг в Стара Загора 2018г. \r\n- Габриел Маринов (СК по вдигане на тежести „Берое - 2008“) - 2-ро място на Европейско първенство за кадети в Италия. Държавен шампион за юноши през 2018г. \r\n- Георги Катеров (СК „Бадминтон“) - 1-во място единично; 1-во място двойка; 2-ро място смесена двойка; 1-во място на държавно отборно (капитан); На Балканиада за деца под 14год.- 3-то място двойка и 3-то място отборно \r\n- Даниел Ладжев  - (Таекуондо клуб Августа) - Балкански шампион, бронзов медалист от Европейско първенство, водач в световната ранглиста на 14-годишните \r\n- Дария Радулова – тенис – Държавен Шампион на България до 16 год. на лятно и зимно първенство, бронзов медалист на Държавно отборно първенство, трикратен шампион на Турнири от Международната Федерация по Тенис до 18 год. \r\n- Иван Желязков (СК „Архангел“) - Златен медалист от Европейско първенство за юноши и кадети по ММА, проведено в гр.Шумен 2018г. \r\n- Иван Михалев (СК „Архангел“) - Златен медалист от Европейско първенство за юноши и кадети по ММА, проведено в гр.Шумен 2018г. \r\n- Иван Стоянов (СК по борба „Берое“) - борба свободен стил – 1-во място ДЛП и 1-во място ДЛОШ. Европейско първенсто U15 в гр.Гьор, Унгария – 3-то място. Балканско първенство U15 в Сараево – 1-во място. Участник на Световно първенство за кадети U17 \r\n- Ивет Тенева (СККК „АСКЕН“) - Трето място на Световно първенство категория до 45кг \r\n- Фабияна Костадинова (Шахматен клуб – Траяна 2011) - Три медала от ДИП Плевен – Държавен шампионат на България 2018 по класически шахмат, Държавен вицешампион по ускорен шахмат 2018 и Държавен вицешампион по блиц шахмат 2018. 6-ро място на Първенствата на Европейския съюз в Чехия 2018. В категория „Треньор на годината“ са номинирани:   \r\n- Боян Тонков (Шахматен клуб – Траяна 2011) -ФИДЕ майстор, личен треньор на Фабияна Костадинова, Валентин Валентинов, Никола Нешев, Крум-Петър Кисьов, Иван Иванов, Радослав Михайлов и Николай Радулов \r\n- Диана Ганчева Петрова (СК по плуване „Берое“) - треньор на Ивелина Иванова \r\n- Ивайло Георгиев (СНЦ „Боен клуб Берое“) - с многобройни успехи на състезателите – бронзов медалист на световно първенство, двама европейски шампиони и един балкански шампион. Общо са завоювани 55 медала – 18 златни, 15 сребърни и 22 бронзови. \r\n- Петър Георгиев (Клуб по конен спорт „Генерал Владимир Стойчев“) - треньор на състезателя Ивайло Бонев  \r\n- Стефан Сандев (СК „Сандев файт тийм“) - постигнати 29 медала \r\n- Татяна Митева (СК по плуване „Берое“) - треньор на Виктор Христов \r\n- Таня Гатева – треньор на Баскетболен клуб „Берое – Стара Загора“- девойки ст.възраст \r\nПредложените за „Отбор на годината“ са: \r\n- АСК Стара Загора -  Спечелил отборната купа и 1-во място за годината в Държавен шампионат по Затворен маршрут на Българската федерация по автомобилен спорт със 7 екипажа. Постижения в Държавен шампионат на „Рали-спринт“ с 3 екипажа. Организатор на спортно събитие „Писта Стара Загора“ и участник в кампанията „Аз съм бъдещето. Пази ме!“ \r\n- Валентин Валентинов, Никола Нешев, Крум-Петър Кисьов, Иван Иванов, Радослав Михайлов, Николай Радулов (Шахматен клуб – ТРАЯНА 2011 Стара Загора) - завоювали сребърни медали по ускорен шахмат и бронзови медали по блиц шахмат на ДОП Кранево \r\n- Баскетболен клуб „Берое – Стара Загора“ – 2 място ДП – жени, 2 м. Купа България – жени, дебютно участие в турнира ФИБА Еврокъп, лидер във временното класиране на Адриатическата лига \r\n- СК „Бадминтон“ Стара Загора - жени – шампиони за пета година \r\nНагради ще има и в категориите „Ветерани“ и „Параолимпийци“.", "date": "2018.12.18", "title": "Стара Загора: Известни са номинациите за носителите на годишните спортни награди в общината"}
{"url": "http://www.focus-news.net/news/2018/12/18/2603055/gabrovo-15-sm-e-snezhnata-pokrivka-na-prohoda-shipka-i-v-kurorten-kompleks-uzana.html", "text": "15 см е снежната покривка на прохода Шипка и в курортен комплекс „Узана“. Това съобщиха за  Радио „Фокус“ - Велико Търново  от пресцентъра на Община Габрово. Всички снегопочистващи фирми и дружества работят за разчистване на снега. Времето в Габрово е облачно, вали слаб сняг, температурата на въздуха е минус 1 градус, а влажността – 94%. Проходът Шипка е проходим при зимни условия, пътното платно е почистено и опесъчено. Температурата – минус 7 градуса. Остава в сила забраната за движение на МПС с обща маса над 12 тона. Пътищата в областта са проходими при зимни условия. Почиства се градската улична мрежа, както и пътищата към селата. Градските и междуградски автобусни линии са покрити. В курортен комплекс Узана температурата е минус 6 градуса, пътят е почистен. Всички ученици, подлежащи на транспортиране до учебните заведения, са започнали нормално учебния процес. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. \r\nНадежда КРЪСТЕВА", "date": "2018.12.18", "title": "Габрово: 15 см е снежната покривка на прохода Шипка и в курортен комплекс „Узана“"}
{"url": "http://www.focus-news.net/news/2018/12/18/2603056/veliko-tarnovo-vavezhda-se-vremenna-organizatsiya-na-dvizhenieto-v-grada-zaradi-podgotovka-i-provezhdane-na-kontsert-na-19-dekemvri.html", "text": "Въвежда се временна организация на движението в града заради подготовка и провеждане на концерт на 19 декември 2018 г. Това съобщиха от пресцентъра на  Община Велико Търново . За времето от 12.00 до 23.00 часа се затварят за движение на моторни превозни средства уличните територии около Военен клуб за подготовката и провеждането на концерт, който е част от коледната празнична програма на Общината.", "date": "2018.12.18", "title": "Велико Търново: Въвежда се временна организация на движението в града заради подготовка и провеждане на концерт на 19 декември"}
{"url": "http://www.focus-news.net/news/2018/12/18/2603057/pazardzhik-kmetat-na-belovo-inzh-kostadin-varev-poluchi-nagrada-ot-sindikata-na-balgarskite-uchiteli.html", "text": "Кметът на Община Белово инж. Костадин Варев получи награда от Синдиката на българските учители (СБУ), съобщиха от  Общината . На официална церемония на 38-ия синдикален съвет на СБУ в София бе присъдена наградата „Кмет на годината-2018“ на инж. Костадин Варев. Той беше отличен с грамота и плакет за постигнати високи резултати в съвместната дейност със Синдиката на българските учители през 2018 г. и личен принос в развитието на социалното сътрудничество със СБУ. Наградата бе връчена от председателя на СБУ Янка Такева и министъра на образованието Красимир Вълчев.", "date": "2018.12.18", "title": "Пазарджик: Кметът на Белово инж. Костадин Варев получи награда от Синдиката на българските учители"}
{"url": "http://www.focus-news.net/news/2018/12/18/2603058/zapochna-sreshtata-na-politicheskite-lideri-v-ramkite-na-foruma-es-afrika-vav-viena.html", "text": "Започна срещата на политическите лидери в рамките на форума ЕС-Африка, която се провежда във Виена. Това съобщи премиерът Бойко Борисов в профила си в социалната мрежа  „Фейсбук“ . „Започваме обсъжданията по възможностите за подобряване на бизнес средата, търговските споразумения и потенциала на дигиталната икономика в Африка“, е написал още премиерът.", "date": "2018.12.18", "title": "Започна срещата на политическите лидери в рамките на форума ЕС-Африка във Виена"}
{"url": "http://www.focus-news.net/news/2018/12/18/2603059/vidin-mokri-i-hlazgavi-na-mesta-sa-patnite-nastilki-v-oblastta.html", "text": "Мокри и хлъзгави на места са пътните настилки в област Видин, съобщиха за  Радио „Фокус“ – Видин  от Областно пътно управление - Видин. Пътната настилка на главен път Е-79 е почистена до асфалт. Трафикът в посока Дунав мост 2 е натоварен, като пътуват предимно тежкотоварни автомобили. Най-много автомобили се движат в участъка между Дунавци и Видин. Движението по път E-79 от пътно кръстовище Дунавци до с. Ружинци е ограничено за тежкотоварни МПС с обща маса над 12 тона във връзка с изпълнението на авариен ремонт на дилатационна фуга. \r\nТрафикът във Видин е с нормална интензивност, най-много автомобили се движат на кръговото край жп гарата, по бул. „Панония“ и в централната градска част. \r\nАнна ЛОЗАНОВА", "date": "2018.12.18", "title": "Видин: Мокри и хлъзгави на места са пътните настилки в областта"}
{"url": "http://www.focus-news.net/news/2018/12/18/2603046/gazeta-express-kosovo-koy-podkrepi-kosovo-i-koy-sarbiya-na-saveta-za-sigurnost-na-oon.html", "text": "В понеделник вечерта Съвета за сигурност на ООН проведе извънредно заседание за ситуацията в Косово и  електронното издание на прищинския ежедневник Gazeta Express  представя позициите на страните в Съвета. \r\nПредставителите на САЩ и Великобритания са подкрепили  изцяло трансформирането на Косовските сили за сигурност (КСС) в пълноценна армия по време на сесията на СС. \r\nНо другите страни са изказали своите възгледи по въпроса и са имали различни позиции. Постоянният представител на Русия при ООН Василий Небензя е повторил опасенията на сръбския президент Александър Вучич от последните събития в Косово и е осъдил формирането на косовска армия, на основание, че тя нарушава Резолюция 1244. \r\nПредставителят на Китай е казал, че Пекин подкрепя териториалния суверенитет и интегритет на Сърбия и е приветствал усилията на Белград да намери политическо решение на косовския въпрос. \r\nВ същото време, посланиците на Нидерландия и Франция многократно са подкрепили независимостта на Косово, но представителят на Париж е добавил, че формирането на армия се е случило в неподходящ момент, предвид продължаващия диалог с Белград. Той, също така, е призовал Прищина да отмени митата върху сръбските стоки. Същата позиция е изказана и от холандеца, който е посочил, че момента за това е неподходящ и че двете страни трябва да се държат сдържано и да избягват възможни ескалации. \r\nПосланикът на Перу е казал, че подкрепя процеса на нормализация на отношенията между Белград и Прищина, целящи стабилизиране на Балканите. Лима вярва, че формирането на Армия на Косово противоречи на Резолюция 1244 и Брюкселското споразумение. \r\nПредставителят на Етиопия е заявил, че позицията на страната е непроменена: „Ние подкрепяме категорично териториалния интегритет и суверенитет на Сърбия и търсенето на мирни решения на всички проблеми на основата на съществуващите документи. \r\nКазахстан е изглеждал разтревожен от формирането на Армия на Косово и техният представител в СС на ООН е посочил, че „едностранните мерки подкопават мира“. \r\nПосланикът на Екваториална Гвинея се е изказал в полза на продължаването на диалога между Белград и Прищина и е подкрепил Резолюция 1244. Боливийският представител е призовал да се спазва Резолюция 1244 и териториалния интегритет и суверенитет на Сърбия. Посланикът на Брега на слоновата кост е посочил, че формирането на армия на Косово противоречи на Резолюция 1244 и е призовал двете страни да се въздържат от действия, които биха заплашили стабилността на региона. \r\nПредставителят на Полша, страна, която признава независимостта на Косово, подчерта, че трансформирането на КСС в Армия на Косово е процес, който трябва да се проведе в съответствие с Конституцията на Косово. \r\nПосланикът на Кувейт, който признава независимостта на Косово, вярва, че действията на парламента в Прищина са правилни и страната може да формира свои въоръжени сили на основата на Конституцията. \r\nНо той е признал, че решението е повод за безпокойство за Сърбия. Кувейт не вижда нарушение на Резолюция 1244 и призовава за диалог, който, по думите на постоянния представител, е единственият начин за разрешаване на проблемите между Белград и Прищина. \r\nПревод и редакция:", "date": "2018.12.18", "title": "Gazeta Express (Косово): Кой подкрепи Косово и кой Сърбия на Съвета за сигурност на ООН"}
{"url": "http://www.focus-news.net/news/2018/12/18/2603062/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“  ще чуете повече за срещата на кмета на Пещера Николай Зайчев с представители на БДЖ, след като с промяната на новото разписание на влаковете от Пещера до Пловдив и обратно бе създадено неудобство за пътуващите. Повече по темата ще ни каже Делка Стратева от общинската администрация.  \r\nГалерия „Проф. Веселин Стайков“ в Пещера ще представи Годишната изложба на пещерските художници на 19 декември. Колко творци ще участват в нея, с какви творби и какво е отношението на младите хора към изкуството ще коментираме с Митка Млячкова, организатор на изложбата.   \r\nВ предаването ще ви разкажем и за интереса на учениците от ОУ „Петко Р. Славейков“ в Пещера към изобразителното изкуство и творбите, които създават.  \r\nТелефоните за връзка със студиото са 0885 606692 и 034  420020.", "date": "2018.12.18", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/12/18/2603054/nova-makedoniya-makedoniya-predsedatelyat-na-to-potami-podkrepya-prespanskiya-dogovor.html", "text": "„То Потами“ (Реката) иска решение на спора за името и още от началото е с ясна позиция, заяви лидерът на партията Ставрос Теодоракис в интервю за гръцки вестник и добави, че „Гърция не е в опасност от северните си съседи“, пише  електронното издание на вестник „Нова Македония“ . \r\n„Питам: ще имаме ли повече проблеми ако нашите съседи са членка на ЕС, или протекторат на турците и руснаците? Тъй като, очевидно, ако блокираме пътя им към Европа и те ще се включат някъде. Значи, след няколко седмици, ние, гърците, трябва да вземем важно решение. Ще кажем „не“ на промяната на тяхното име от Македония, както ги признават всички днес, в Севрна Македония? Ще се скараме с всичките ни съюзници, които покдрепят договора? Изчислихме ли последиците за гръцко-турските отношения? За нашата икономика?“ – заяви Теодоракис пред вестник „Етнос“, цитиран от кореспондента на МИА от Атина. \r\nПо отношение на неговия коментар за изявлението на Зоран Заев, лидерът на „То Потами“ заяви, че „Егейски македонци съществуват, но те говорят гръцки“. Той добави, че фракцията няма да мълчи за изказванията на македонската страна и подчерта, че ако има нарушение на задълженията, предвидени с Договора от Преспа, тогава договор няма да има. \r\n„Това, че искаме решение, не значи, че ще си мълчим пред абсурдите, които говорят – когато ги кажат – нашите съседи. В договора се казва, че езика на БЮРМ спада към групата на южнославянските езици. Също така, приеха, че нямат никаква връзка с античната гръцка култура и наследството на гръцката Македония. Всичко това трябва да се вкара в тяхната Конституция. Ако се откажат от това, тогава, очевидно, няма да има договор“, обясни Теодоракис. \r\nПревод и редакция:", "date": "2018.12.18", "title": "„Нова Македония“ (Македония): Председателят на „То Потами“ подкрепя Преспанския договор"}
{"url": "http://www.focus-news.net/news/2018/12/18/2603060/rumyana-stanoeva-obshtina-blagoevgrad-sportist-na-godinata-e-nay-ochakvaniyat-sporten-forum-v-oblastniya-tsentar.html", "text": "„Спортист на годината“ е най-очакваният спортен форум в Благоевград. Това каза за  Радио „Фокус“ - Пирин  Румяна Станоева, експерт в направление „Младежки дейности, спорт и туризъм“. По думите й всяка година всички спортисти и спортни деятели с нетърпение очакват това събитие. „Тази година церемонията по награждаване на най-добрите спортисти на Благоевград е днес, от 19.00 часа. Ежегодно най-добрите спортисти на Община Благоевград се избират чрез гласуване“, отбеляза Станоева. 37 президенти на спортни клубове и спортни журналисти гласуваха тази година в анкетата, за да изберат най-достойните. „И тази година номинациите са в няколко категории, като ще бъдат наградени и спортистите в неравностойно положение“, посочи Румяна Станоева. \r\nЛора КАЛЧЕВА", "date": "2018.12.18", "title": "Румяна Станоева, Община Благоевград: „Спортист на годината“ е най-очакваният спортен форум в областния център"}
{"url": "http://www.focus-news.net/news/2018/12/18/2603061/premierat-boyko-borisov-vav-viena-industrialnata-revolyutsiya-nosi-mnogo-vazmozhnosti-no-i-predizvikatelstva-za-pazara-na-truda-i-ikonomikite.html", "text": "„Свидетели сме на дигитализирането на икономиката в цял свят. Процес, който е прието да се нарича „Индустрия 4.0“, а специалистите дефинират като индустриалната революция на днешния ден. И като всяка революция тя носи много възможности, но и предизвикателства за пазара на труда и икономиката като цяло“. Това отбеляза премиерът Бойко Борисов в изказването си на форума на високо равнище ЕС - Африка, който се провежда във Виена под егидата на Австрийското председателство на Съвета на ЕС, съобщиха от  Правителствената информационна служба .  \r\nСрещата е под надслов „Сътрудничеството в дигиталната ера“. Тя бе открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер. Целта на форума е да допринесе за насърчаване на иновациите и цифровизацията като важни фактори за бъдещото развитие на двата континента. \r\nВ обръщението си българският министър-председател подчерта, че дигитализацията оказва голямо влияние върху държавите и обществата ни, защото трансформира продукти, процеси и бизнес модели във всички отрасли - от строителството, здравеопазването до селското стопанство и туризма. Прогноза на Световния икономически форум показва, че след 2020 г. 90% от работните места ще изискват дигитални умения. „Неслучайно те бяха основен елемент от програмата на триото Естония – България – Австрия и приоритет на Българското председателство“, заяви премиерът Бойко Борисов. Той подчерта, че образованието е в основата на всяка една икономика и благосъстоянието на гражданите. „Точно за това в следващите 2 години България ще инвестира 50 млн. евро от оперативните програми в проект „Образование за утрешния ден“, посочи премиерът Бойко Борисов. Проектът е насочен към дигитализацията на средното образование и предвижда създаване на отворени образователни ресурси, обучение на учители и ученици по дигитални умения, информационни кампании за дигитална компетентност, медийна грамотност, киберсигурност. \r\n„Прилагането на нови дигитални технологии във всички сфери ще спомогне за развитието на африканските икономики и постигането на целите, начертани съвместно от ЕС и Африка“, каза още българският министър-председател. Той посочи, че предпоставка всичко това да се случи, е адекватното за времето образование и високи нива  на грамотност на двата континента.", "date": "2018.12.18", "title": "Премиерът Бойко Борисов във Виена: Индустриалната революция носи много възможности, но и предизвикателства за пазара на труда и икономиките"}
{"url": "http://www.focus-news.net/news/2018/12/18/2603063/dimitar-stefanov-kmet-na-tutrakan-finansovoto-sastoyanie-na-obshtinata-ne-e-dobro-okolo-1-mln-lv-e-defitsitat-na-sredstvata.html", "text": "Финансовото състояние на общината не е добро, около 1 млн. лв. е дефицитът на средствата. Това каза за сутрешния блок „Добро утро, България“ на  Радио „Фокус“  кметът на Тутракан Димитър Стефанов за равносметката в края на годината. Трябва да се направи енергийно обследване на проектите от изминалата година и паспортизация на сградите, които излизат от бюджета на община Тутракан, обясни той, като уточни, че средствата ще бъдат възстановени. “Равносметката за 2018 година са сключени договори за саниране на 10 сгради, завършени и въведени в експлоатация две сгради – на „Пожарна безопасност и гражданска защита” и сградата на Общинска администрация. Изградена е  инфраструктура за 1 млн. лв. във всички населени места на Община Тутракан. Сключен е договор и по водния цикъл за 32 500 000 лв., като в момента текат обществени поръчки“, обясни Димитър Стефанов. Той каза още, че други приоритети за следващата година ще бъдат реализирането на проект за обучаване на доброволци за гражданска защита и реновиране на улиците както в града, така и в околните села.", "date": "2018.12.18", "title": "Димитър Стефанов, кмет на Тутракан: Финансовото състояние на общината не е добро, около 1 млн. лв. е дефицитът на средствата"}
{"url": "http://www.focus-news.net/news/2018/12/18/2603066/haskovo-okrazhnata-prokuratura-predade-na-sad-srabski-grazhdanin-za-kontrabanda-na-10-kilograma-heroin-za-nad-930-000-lv.html", "text": "Окръжна прокуратура - Хасково привлече като обвиняем 45-годишен сръбски гражданин за това, че е пренесъл през границата на страната хероин с общо тегло 10.345 килограма на стойност 931 050 лева. Това съобщиха от пресцентъра на  Апелативна прокуратура - Пловдив . Образувано е досъдебно производство, разследването по което се води от Митница „Бургас“. \r\nНа 17 декември 2018 г. около 05.30 часа на ГКПП „Капитан Андреево“ от Република Турция в Република България влязъл лек автомобил „Пежо“, управляван от обвиняемия. Автомобилът бил отклонен за щателна митническа проверка. При извършената такава се установило, че в резервната гума на автомобила били поставени и укрити 20 броя пакети, съдържащи светло бежово прахообразно вещество. При тестване с полеви наркотест, същото реагирало на хероин. Проведени са били процесуално-следствени действия, при които лекият автомобил и намереното наркотично вещество са били иззети. Стойността на иззетото наркотично вещество възлиза на 931 050 лева. Сръбският гражданин е бил привлечен към наказателна отговорност за престъпление по чл. 242 ал.4, вр. ал.2 от Наказателния кодекс. \r\nС постановление на Окръжна прокуратура – Хасково от днес сръбският гражданин е задържан за срок от 72 часа, в рамките на които предстои да бъде внесено искане в съда за вземане на мярка за неотклонение „Задържане под стража“ спрямо него. Разследването по случая продължава.", "date": "2018.12.18", "title": "Хасково: Окръжната прокуратура предаде на съд сръбски гражданин за контрабанда на 10 килограма хероин за над 930 000 лв."}
{"url": "http://www.focus-news.net/news/2018/12/18/2603067/sport-adrien-rabio-nyama-da-prepodpishe-s-pszh.html", "text": "Окончателно стана ясно,че френският национал Адриен Рабио няма да поднови договора си с Пари Сен Жермен и ще си тръгне от клуба през лятото като свободен агент, защото договорът му изтича. Това бе потвърдено от спортния директор на клуба Антеро Енрике, който обясни, че решението е на самия футболист и че парижани са искали да задържат юношата си, който е обект на интерес от най-големите европейски отбори.", "date": "2018.12.18", "title": "Спорт: Адриен Рабио няма да преподпише с ПСЖ"}
{"url": "http://www.focus-news.net/news/2018/12/18/2603065/yordanka-ananieva-zam-kmet-na-burgas-predlagame-uvelichenie-na-tsenata-za-patuvane-do-ostrov-sveta-anastasiya.html", "text": "Предлагаме увеличение на цената за пътуване до остров Света Анастасия. Това каза зам.-кметът Йорданка Ананиева по време на сесия на Общинския съвет в Бургас, предаде репортер на  Радио „Фокус“ – Бургас . По думите ѝ причините за символичното увеличение са няколко. „Приходите от корабчето се увеличават. Миналата година са били 180 000, а през тази са 260 000. Многократно подчертах по време на комисиите, че причината да повишим цената на билета е фактът, че корабът излиза от гаранция“, добави Ананиева. Тя каза също, че всяка следваща профилактика на пътуващия между Бургас и острова кораб е възмездна и това налага увеличението в цената. Предложението беше прието от общинските съветници, а предвиденото увеличение ще бъде в размер на 2 лева. \r\nМария ПОПЧЕВА", "date": "2018.12.18", "title": "Йорданка Ананиева, зам.-кмет на Бургас: Предлагаме увеличение на цената за пътуване до остров Света Анастасия"}
{"url": "http://www.focus-news.net/news/2018/12/18/2603068/dobrich-predstaviteli-na-gerb-prisastvaha-na-otkrivaneto-na-noviya-granichen-punkt-krushari-dobromir.html", "text": "Народният представител от ГЕРБ - Добрич Даниела Димитрова, общинският ръководител на ГЕРБ - Добрич и зам. областният управител Красимир Николов, както и членове на областното ръководство на партията присъстваха на официалното откриване на новия ГКПП „Крушари – Добромир“. Това съобщиха от пресцентъра на  ПП ГЕРБ . \r\nОткриването на граничния пункт е в изпълнение на подписаното през 2012 г. междуправителствено споразумение с Румъния за откриване на две нови ГКПП-та между двете държави в точките Кайнарджа - Липница и Крушари - Добромир.", "date": "2018.12.18", "title": "Добрич: Представители на ГЕРБ присъстваха на откриването на новия граничен пункт  „Крушари - Добромир“"}
{"url": "http://www.focus-news.net/news/2018/12/18/2603070/d-r-maya-rasheva-tsentar-za-speshna-meditsinska-pomosht-varna-lineykite-sa-podgotveni-za-dvizhenie-pri-tezhki-zimni-usloviya.html", "text": "Линейките на Центъра за спешна медицинска помощ във Варна и филиалите в областта са подготвени за движение при тежки зимни условия. Това каза за  Радио „Фокус“ – Варна  директорът на Центъра за спешна медицинска помощ в града д-р Мая Рашева. Тя отбеляза, че традиционно през годините се вземат превантивни мерки във връзка с подготовката на институцията за работа при зимни условия. „Основно внимание се обръща на състоянието на санитарните автомобили. Подготовката по тях включва поддръжка на техническото им състояние, оборудване на линейките със зимни гуми, незамръзваща течност и други пособия, които биха влезли в необходимост при разчистване на пътя. Подготвени са линейките с това оборудване. Тъй като нашата работа е специфична, техническото състояние на автомобилите следва да бъде преглеждано ежедневно и ежечасно. Ние разполагаме с наш собствен сервиз, където ремонтите се извършват по най-бързия начин. При необходимост ползваме и външни услуги“, заяви д-р Мая Рашева. \r\nТя съобщи също, че много новозавършили лекари тази година са се насочили към Центъра за спешна медицинска помощ във Варна и филиалите му в областта. Д-р Рашева подчерта, че в момента в движение са 31 линейки, като броят на служителите за екипите, които са 22 на смяна, е осигурен. „Дейността ни е специфична, има ситуации, при които поради повреден автомобил няма да се изпълни максималният брой  от работещи екипи, но стремежът е те да бъдат своевременно отремонтирани. Това, че не можем да работим в определени моменти с максимален брой екипи, не зависи само от състоянието на санитарните автомобили, но и от наличието на човешки ресурс. Към момента е добра новината, че в нашия център и във всички филиали вакантните места за медицински лица са много малко, тоест - осигуреността с човешки ресурс е на добро ниво. Това се дължи на факта, че в града има Медицински университет и тази година доста новозавършили лекари се насочиха към нашата институция“, отбеляза д-р Мая Рашева. \r\nМарияна ВАЛЕНТИНОВА", "date": "2018.12.18", "title": "Д-р Мая Рашева, Център за спешна медицинска помощ – Варна: Линейките са подготвени за движение при тежки зимни условия"}
{"url": "http://www.focus-news.net/news/2018/12/18/2603069/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "20 младежи провеждат обучения по пожарна безопасност и справяне с бедствия с ученици от училища в Свищов. Дейностите се осъществяват по проект „Доброволческа младежка академия за безопасност“, за който ще Ви разкажем повече в днешното издание на предаването  „Добре дошли в Свищов“  на  Радио „Фокус“ – Велико Търново . В последната ни за тази година среща продължаваме с празничните прояви в крайдунавския град, но този път обръщаме поглед към изявите от национално значение. Детско-юношески фолклорен ансамбъл от Свищов ще се включи в Новогодишната програма на националната телевизия. Децата и младежите ще представят града с два уникални танца, характерни за региона. Кога ще се случи това, кой ще участва в програма и повече за фолклора в Свищов ще научите днес. Ще отделим време и на една чудесна благотворителна инициатива, която предстои в града. Водещ на предаването е Луиза Транчева. Телефонът за връзка със студиото е 0885 303 375. Бъдете с предаването  !", "date": "2018.12.18", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/12/18/2603071/antoaneta-trayanova-dimitrova-roditel-na-dete-s-uvreden-sluh-vsichki-pari-koito-poluchih-ot-balgarskata-koleda-shte-otidat-za-obuchenieto-na-deteto-mi.html", "text": "Всички пари отиват за обучението на детето ми. Това каза в интервю за  Агенция „Фокус“  Антоанета Димитрова - родител на дете с двустранна нервносензорна загуба на слуха, получила подпомагане от „Българската Коледа 2017/2018г. „След време искам да го запиша и на уроци по английски език и други неща. Всичко това ми струва пари. Каквото е от мен аз си го давам, детенцето каквото получава от социалното подпомагане също – всичко отива за обучението му. След шест месеца му изтича ТЕЛК и трябва пак да се явим на ТЕЛК  и ще ми отпуснат някаква сума – 1200 лв. за апарати, но аз искам да му взема по-хубави, за да му е по-качествен слухът и аз трябва да ги дам тия пари от мен. Апаратите, които ги искам са около 3 хиляди лева двата“, обясни тя. Антоанета Димитрова допълни, че би се обърнала, където е възможно и би отишла да потърси помощ за своето дете. \r\nТеодора ПАТРОНОВА Пълния текст на интервюто четете по-късно в „Мнение”", "date": "2018.12.18", "title": "Антоанета Траянова Димитрова, родител на дете с увреден слух: Всички пари, които получих от „Българската Коледа“ ще отидат за обучението на детето ми"}
{"url": "http://www.focus-news.net/news/2018/12/18/2602994/el-pais-katalunski-separatistki-grupirovki-sega-e-momentat-za-deystvie.html", "text": "„Знаете ли за общност, която е постигнала някакви права, седейки на дивана вкъщи?“ – Това е само едно от посланията, изпратени от самозваните Комитети за защита на републиката (КЗР), сепаратистка протестна формация, която вече организира множество демонстрации в Каталуния, пише  онлайн изданието на El Pais . \r\nКакто пише изданието, докато централното испанско правителство се готви да проведе седмичната си среща на кабинета в Барселона в петък, 21 декември, КЗР се занимава с набиране на привърженици в социалните мрежи. Използвайки Telegram, групите на организацията в Каталуния призовават хората да блокират Барселона. Едно от съобщенията гласи: „Революцията на усмивките свърши. Сега е моментът да се действа“. \r\nМиналата седмица радикалната сецесионистка група призова за „битка“ в този ден, за да бъде спряна срещата на правителството. КЗР вярва, че срещата на кабинета е „провокация“, тъй като съвпада с първата годишнина от проведените на 21 декември регионални избори, свикани от централното правителство, тогава на премиера Мариано Рахой от Народната партия, след което бяха ограничени регионалните правомощия, припомня вестникът. \r\nНо, както отбелязва El Pais, в КЗР има опасения, че ситуацията може да излезе извън контрол. Групировката предупреди членовете си, че тези протести може да им докарат до четири години затвор, ако съдиите и прокурорите сметнат, че са причинили опасност за околните. Активистите целят протестите да се придържат в законовите рамки, но понеже нямат ясни лидери, това може да се окаже трудно. \r\nКакто пише изданието, силата на КЗР е в тяхната анонимност и „директивите“, които получават непосредствено преди протестните акции. От организацията са обяснили пред El Pais, че КЗР се опитва да избегне да издига „лидери“, но признават, че „понякога това е неизбежно“. Активистите казват още, че „революцията на усмивките свърши, но неподчинението може да бъде изразено по много начини, без да бъде насилствено“. \r\nПревод и редакция:", "date": "2018.12.18", "title": "El Pais: Каталунски сепаратистки групировки: „Сега е моментът за действие“"}
{"url": "http://www.focus-news.net/news/2018/12/18/2603073/plovdiv-pozhar-e-goryal-vav-firmena-baza-v-karlovo-nyama-postradali.html", "text": "Пожар е горял във фирмена база в Карлово, няма пострадали. Това съобщиха от  ОДМВР - Пловдив . Сигналът за пожар във фирмена база е получен на 17 декември в полицията в Карлово. 34-годишен управител на търговско дружество разказал, че около 19.30 часа на 16 декември в пламъци било обхванато хале за обработка на отпадъци. Няма пострадали хора, нанесени са материални щети. На местопроизшествието е извършен оглед от служители на районното управление и пожарната. Не са установени данни за умисъл. Причините за появата на огъня се изясняват в рамките на досъдебно производство.", "date": "2018.12.18", "title": "Пловдив: Пожар е горял във фирмена база в Карлово, няма пострадали"}
{"url": "http://www.focus-news.net/news/2018/12/18/2603074/veliko-tarnovo-nay-golyamo-kolichestvo-snyag-v-oblastta-se-e-natrupalo-v-polski-trambesh-snezhnata-pokrivka-e-9-sm.html", "text": "Най-голямо количество сняг в област Велико Търново се е натрупало в Полски Тръмбеш. Това съобщи за  Радио „Фокус“ – Велико  Търново дежурният в Хидрометеорологична обсерватория - Велико Търново. В Полски Тръмбеш през изминалото денонощие са паднали 7,4 л./кв. м дъжд и сняг, а натрупалата снежна покривка е 9 см. В село Крушето количеството валеж от дъжд и сняг е 8 л/кв. м, а натрупалата снежна покривка с 7 см. Между 4 и 8 л/кв. метър дъжд и сняг са паднали в населените места от областта през изминалото денонощие. В село Козловец е натрупал 5 см сняг, в села Камен и Кесарево – 4 и 3 см, в село Балван – 2 см. Данните съм към 8.00 часа. Снеговалежът на места продължава, но по думите на дежурният снегът се топи, тъй като температурата на въздуха е около 0°. Земята също е топла, което не предполага задържането на снежна покривка. \r\nНадежда КРЪСТЕВА", "date": "2018.12.18", "title": "Велико Търново: Най-голямо количество сняг в областта се е натрупало в Полски Тръмбеш - снежната покривка е 9 см"}
{"url": "http://www.focus-news.net/news/2018/12/18/2603075/arh-zdravko-zdravkov-razresheniya-za-stroezh-za-okolo-10-mln-leva-sa-izdadeni-v-sofiya-za-polugodieto.html", "text": "През 2017 г. разрешенията за строеж са за около 11,6 млн. лева. Сега само за полугодието имаме разрешения за строеж за около 10 млн. лева. Това каза главният архитект на София Здравко Здравков на семинар за представянето на проектобюджета на Столична община за 2019 година, предаде репортер на  Агенция „Фокус“ . „Предстои да внесем изменение на общия устройствен план за развитието на третия метродиаметър“, посочи той и допълни, че през следващата година в общинския съвет ще бъдат внесени и линейните планове за Околовръстния път, кварталите„Дружба“, „Мусагеница“ и „Люлин“. Арх. Здравков обяви, че ще бъде създадена дългосрочна стратегия за развитие на София-„Визия за София“. „С Камарата на строителите проведохме доста тежки дебати за конкурса за площад „Св. Неделя“, дори през медиите. Разбрахме се на представяне на заданието преди 2 седмици. Идеята е да отворим възможностите повече колеги да кандидатстват. Оставаме в условията на ограничен конкурс“, обясни главният архитект. Той поясни, че предстои да се направят количествени сметки за проекта за мавзолей в двора на Военната академия. „От януари започвам да събирам собствениците на рекламни елементи при мен. Всеки идва да докладва как някой от неговите колеги е сложил незаконно реклама. Започваме работни групи“, заяви Здравко Здравков и уточни, че досега са премахнати над 500 рекламни елементи. Той обяви, че в Наредбата за градската среда на града ще има стандарти за настилките, градски стандарти и стандарти за монтаж на климатиците по фасадите на сградите. „Ще има подробни схеми къде може да има летни градини по ул. „Граф Игнатиев“, каза още главният архитект. \r\nБиляна ИВАНОВА", "date": "2018.12.18", "title": "Арх. Здравко Здравков: Разрешения за строеж за около 10 млн. лева са издадени в София за полугодието"}
{"url": "http://www.focus-news.net/news/2018/12/18/2603064/protothema-gartsiya-gratski-i-turski-samoleti-se-gonyat-nad-egeysko-more-turtsiya-narushava-gratskoto-vazdushno-prostranstvo-107-pati.html", "text": "Турция ескалира провокациите си срещу Гърция в Егейско море в понеделник, когато турските Военновъздушни сили (ВВС) осъществиха общо 107 нарушения на гръцкото въздушно пространство, което доведе до гонитби между гръцки и турски изтребители, пише  електронното издание на вестник Protothema . \r\nОбщо 15 турски самолета са прелетели над Североизточно централно и Югоизточно Егейско море в хода на деня без позволение. Самолетите (12 изтребителя F-16, 2 изтребителя F-4 Phantom и един разузнавателен самолет CN-235), освен това, са направили 24 нарушения на закона за движение в Атинския район за летателна информация (РЛИ). Десет от турските самолети са били въоръжени, съобщава изданието. \r\nПо-рано в понеделник, припомня „Прототема“, четири турски изтребителя нарушиха гръцкото въздушно пространство в 14.03 и 14.06 часа и прелетяха над два гръцки острова в централната част на Егейско море. Турските F-16 и F-4 са останали в Атинското РЛИ за около половин час преди да излязат. \r\nВсички турски самолети са били идентифицирани и прихванати, съгласно установената международна практика. \r\nПо информация на  електронното издание на Kathimerini , изтребителите са прелетели над островите Антропофагос и Макрониси в източната част на егейско море, част от островната верига Фурни, а друга двойка турски F-16 са засечени да преминават над островчето Ойнусес. \r\nСамолетите са летели на височина 26 хиляди стъпки в 16.04 часа. \r\nПревод и редакция:", "date": "2018.12.18", "title": "Protothema (Гърция): Гръцки и турски самолети се гонят над Егейско море, Турция нарушава гръцкото въздушно пространство 107 пъти"}
{"url": "http://www.focus-news.net/news/2018/12/18/2603072/evrodeputatat-angel-dzhambazki-ekrvmro-novite-predlozheniya-v-paket-mobilnost-sa-chista-krazhba-na-biznes-i-litsemerie-ot-strana-na-kolegite-ot-germaniya-i-frantsiya.html", "text": "Новите предложения в пакет „Мобилност“ са чиста кражба на бизнес и лицемерие от страна на колегите от Германия и Франция. Това каза евродепутатът от Европейските консерватори и реформисти/ВМРО Ангел Джамбазки в интервю за  Агенция „Фокус“  във връзка с предстоящото гласуване на новите мерки от пакета „Мобилност“ в Европейският парламент, които пряко засягат интересите на българските превозвачи и обещават да се отразят негативно (катастрофално) върху икономическите резултати на транспортния бранш. „Организираме протест пред Европейския парламент, за да търсим мерки за отпадане  циничните и грабителски предложения в мобилния пакет“, заяви Джамбазки и обясни, че протестът се организира на 10 януари 2019 г., когато Комисията по транспорт в ЕП ще заседава по мобилния пакет.  \r\nПо думите му целта на вносителите на доклада по мобилния пакет е да убият българските фирми и да откраднат шофьорите. „Не могат да го направят по друг начин, освен ако не ги задължат с някакви непазарни, административни мерки да извършват празни курсове нагоре-надолу из Европа и да им разстрои графика. Това е истински цинизъм, наглост. Нарушава всякаква идея за общ пазар и за единен пазар. Връщането на камиона цели да се разстрои графика на превозвачите. Нищо друго. Забележете същите тези нагли циници, които твърдят, че мислят за европейските граждани говорят за екология, за такси върху горивото, а настояват стотици хиляди камиони да се разхождат из цяла Европа нагоре-надолу празни и да горят тонове нафта. Един камион гори около 30% нафта, представете си един курс от Хелзинки до Малко Търново. Това са тонове нафта. Цинизмът беше много голям, защото те в началото се опитаха да излъжат, че едва ли не се грижели за това шофьорите да се прибират по родните си места, което също би затруднило превозвачите. Забележете другото нахалство – ако един българин работи в германска фирма, а има такива, ако работи в белгийска или във  френска фирма, тази фирма не му плаща билетите за самолет на четири седмици да се връща, а задължават нашите фирми да връщат шофьорите обратно“, коментира Джамбазки.  \r\nПо думите му се забелязва двуличие, цинизъм, наглост и двоен стандарт. „Ние успяхме да спрем безумието с опита за връщане на шофьорите.  С това още повече се нарушава изобщо свободното придвижване. Това означава на четири седмици ти да задължиш някого да бъде някъде, все едно е под домашен арест. Как така ще задължиш свободен европейски гражданин на четири седмици да бъде в някакво населено място, което се води негова адресна регистрация. Защо трябва да го задължаваш да се връща в нарушение на всички идеи за свободно придвижване?“, попита българският евродепутат.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.18", "title": "Евродепутатът Ангел Джамбазки, ЕКР/ВМРО: Новите предложения в пакет „Мобилност“ са чиста кражба на бизнес и лицемерие от страна на колегите от Германия и Франция"}
{"url": "http://www.focus-news.net/news/2018/12/18/2603076/stara-zagora-obshtinskiyat-savet-reshi-obshtinata-da-ima-svoy-himn.html", "text": "На последното заседание на Общинския съвет в Стара Загора за годината, 41 от съветниците подкрепиха предложението общината да има свой химн. Това съобщиха от пресцентъра на  Община Стара Загора . Произведението „Музикалната емблема на Стара Загора“, което близо 20 години звучи по време на различни събития, на Почетния гражданин на Стара Загора проф. Петър Жеков, от днес официално е обявено за химн. В зала „П. Р. Славейков“ бе сестрата на именития проф. Жеков – Мария Жекова, която дари в полза на старозагорци, сграда в центъра на града, където през 2019 година ще заработи Културен център за даровити деца.  \r\nДекемврийската сесия на местния парламент започна с музикален коледен поздрав от малчуганите от Детска градина №10 „Светлина“. 15 от възпитаниците на детското заведение поздравиха общинските съветници и администрацията с празнични мелодии.  \r\nНад 50 предложения включи дневният ред на 39-ото заседание на Общинския съвет. Одобрение получи решението на Комисията по социална политика за съфинансиране на проект „Оборудване за социална кухня към храм  „Св. Паисий Хилендарски“, направено от  Ротари клуб Стара Загора „Берое“. Одобрено от съветниците бе и застраховането на имуществото на „Комплексен онкологичен център“ ЕООД. Искането е на общинското лечебно заведение, тъй като работи с високотехнологична съвременна медицинска апаратура,  както и със скъпоструващи медикаменти.  \r\nСъветниците подкрепиха промени в инвестиционната програма и вътрешни компенсирани промени по бюджета на Община Стара Загора за 2018 година. С преструктурирането на разходите ще се осигури възможност да бъдат инвестирани допълнителни средства за текущи ремонти, рехабилитация и поддръжка на улици и тротоарни настилки. Увеличени са бюджетните средства на Дома за възрастни хора с физически увреждания за текуща издръжка. Средства бяха насочени и към Центровете за настаняване от семеен тип, както и за Центъра за временно настаняване, и за Дома за деца лишени от родителска грижа „Българка“.  \r\nГласувана бе и началната тръжна цена от 36 лв. за един плътен куб. метър, без ДДС, при продажба на дървесина – общинска собственост.", "date": "2018.12.18", "title": "Стара Загора: Общинският съвет реши общината да има свой химн"}
{"url": "http://www.focus-news.net/news/2018/12/18/2603077/vidin-nivoto-na-reka-dunav-pri-vidin-se-e-povishilo-s-28-sm-za-poslednoto-denonoshtie.html", "text": "Нивото на Дунав в началото на българския участък на реката - при Ново село, за последното денонощие се е повишило с 20 см, като водният стоеж там е 170 см, съобщиха от  Хидрометеорологична станция - Ново село . Нивото на реката край Видин е 213 см, регистрирано е повишение от  28 см. При Лом е измерено повишение от 27 см и водният стоеж е 234  см. Нивото на реката край Оряхово е 107 см., там е регистрирано повишение  за последното денонощие от 16 см.  \r\nТемпературата на водата при Ново село е 4,4 градуса, а край Оряхово - 6,2 градуса.", "date": "2018.12.18", "title": "Видин: Нивото на река Дунав при Видин се е повишило с 28 см за последното денонощие"}
{"url": "http://www.focus-news.net/news/2018/12/18/2603078/blagoevgrad-koleden-bazar-shte-se-provede-v-grada-v-ramkite-na-dva-dni.html", "text": "Традиционен благотворителен коледен базар ще се проведе за поредна година в Благоевград. Това съобщиха от пресцентъра на  Общината . Той ще бъде в рамките на два дни (22 и 23 декември) от 12.00 часа, а шатрите ще бъдат разположени на площад „Македония“.  \r\nСъбраните средства от благотворителния базар ще отидат за 14-годишния Иван. Изложените артикули и предмети са изработени от децата на Благоевград по време на инициативата Работилницата на Дядо Коледа.  В рамките на 5 дни децата изработваха картички, лакомства, сурвачки, свещници, коледно-новогодишните магнитчета, преспапиета и много други украшения, тематични за Коледа.  \r\nКоледен благотворителен базар е част от Културната програма на Община Благоевград и Коледен фестивал 2018, който преминава под мотото „Следвай звездата, озари пътя!“.", "date": "2018.12.18", "title": "Благоевград: Коледен базар ще се проведе в града в рамките на два дни"}
{"url": "http://www.focus-news.net/news/2018/12/18/2603081/bsp-shte-dade-preskonferentsiya-v-tsentralata-na-partiyata.html", "text": "От 14.30 часа в централата на БСП на ул. „Позитано” 20 ще се проведе пресконференция. Това съобщиха от пресцентъра на  НС на БСП .", "date": "2018.12.18", "title": "БСП ще даде пресконференция в централата на партията"}
{"url": "http://www.focus-news.net/news/2018/12/18/2603079/veliko-tarnovo-s-6-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 6 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 115 см, а температурата на водата - 4.5 градуса.  \r\nПо поречието на Дунав ще преобладава облачно време, с валежи от сняг. Ще нахлува студен въздух. В Свищов дневните температури ще са почти без дневен ход – около 0°.", "date": "2018.12.18", "title": "Велико Търново: С 6 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/18/2603080/premierat-boyko-borisov-evropeyskite-darzhavi-sa-dlazhnitsi-na-afrika.html", "text": "Европейските държави са длъжници на Африка. Това каза пред журналисти във Виена премиерът Бойко Борисов, който участва във форума на високо равнище ЕС - Африка, провеждащ се под егидата на Австрийското председателство на Съвета на ЕС, предаде репортер на  Агенция „Фокус“.  “Поздравявам колегата Курц, че си избра една модерна, приятна, лесна тема, не като Западните Балкани. До сега ние като Европа се отнасяхме подценяващо към Африка, главно по отношение на това колко пари ще дадем за Африка и колко мигранти ще дойдат от там. И мисля, че това не е печеливш процес“, коментира Борисов, като уточни, че днешната среща цели да насърчи частния сектор да инвестира повече в Африка, както и да се повиши нивото на образование там, с оглед и демографският бум, който се наблюдава на континента. По думите му трябва да се направи и необходимото да се задържат младите там, за да се повдигне нивото на този регион. Това е целта на днешното мероприятие, а тези които водят статистика, могат да сравнят Съвета в София между ЕС и Балканите, където нито една страна не отсъстваше, с днешния. Давам тема за размисъл на моите критици“, допълни Борисов.  \r\n„Усещането на всички е, че до сега Африка се подценяваше много. Действително има държави, които са много по-уредени, по-напред, но има и други, които просто са в състояние на режим по отношение на свобода на медиите, права на човека и т.н. Така че всички ние трябва много да помогнем на Африка, те самите трябва много да си помогнат, но това е една първа крачка“, каза още премиерът, като отбеляза, че до 2020 година ЕК трябва да събере 43 млрд. евро във фондовете за Африка. По думите му фактът, че толкова много държави отсъстват от днешното заседание, е показателен. „Първо не всички искат да са като едно цяло, когато преговорят с някоя от страните в Африка и това един изключително труден и сложен процес“, посочи той. \r\nНа въпрос колко време ще отнеме, докато обсъжданите мерки дадат ефект върху мигрантския процес, Борисов отговори: „Според мен десетилетия. Само преди стотина година този континент беше колониална собственост и всичките им природни ресурси бяха изсмуквани по един безпощаден начин. България не е била колониатор, но бидейки в ЕС, сме съпричастни и участваме, като подпомагаме различни държави. Така че много от европейските държави са длъжници на Африка“. Борисов обърна внимание, че десетки милиони души от Африка се готвят да мигрират към Европа и този процес би бил много тежък за Стария континент.", "date": "2018.12.18", "title": "Премиерът Бойко Борисов:  Европейските държави са длъжници на Африка"}
{"url": "http://www.focus-news.net/news/2018/12/18/2603083/smolyan-tyaloto-na-49-godishen-mazh-e-otkrito-pod-skat-v-selo-polkovnik-serafimovo.html", "text": "Тялото на 49-годишен мъж е открито под скат в село Полковник Серафимово. Това съобщиха от  ОДМВР - Смолян . Сигналът за намереното тяло е подаден на 17 декември 2018 г. около 10.00 часа на тел.112 в РУ - Смолян от кмета на село Полковник Серафимово. Съобщено е, че около 09.45 часа под скат с височина около 15 метра в близост до центъра на селото е намерен починал 49-годишен мъж от селото. Първоначални данни за насилствена смърт не са установени. Местопроизшествието посетено от дежурна оперативна група при ОДМВР и РУ - Смолян. Извършен е оглед и е образувано досъдебно производство.", "date": "2018.12.18", "title": "Смолян: Тялото на 49-годишен мъж е открито под скат в село Полковник Серафимово"}
{"url": "http://www.focus-news.net/news/2018/12/18/2603087/prof-nikolay-ovcharov-tselta-na-pisheshtiya-arheolog-e-da-populyarizira-i-opisva-patya-kam-otkritiyata-raboteyki-i-s-istoriyata.html", "text": "Целта на пишещия археолог е да популяризира и описва пътя към откритията, работейки и с историята. Това каза за сутрешния блок „Добро утро, България“ на  Радио „Фокус“  археологът проф. Николай Овчаров за вече 15-годишната си работа и като писател, заради което ще бъде награден от Столична библиотека за най-четен автор на научна и научно-популярна литература. Освен книгите в тази насока обаче, последните 10 години той посвещава и на пътеписи. Един от тях проф. Овчаров пише и в момента, вдъхновен от пътуването си до Централна Америка по следите на древните маи, завършило преди броени дни. „Там посетих 6 града на маите - Чичен-Ица, Тикал, Паленке, но и някои по-малко известни като Киригуа, за който дори не знаех преди посещението си там. Оказа се, че в този доста голям район има стотици градове, много от тях слабо или изобщо неизвестни. Ако тези градове бяха на места, където хората могат да строят, пирамидите най-вероятно биха били използвани за строителен материал. Тези райони се славят със своята вулканична дейност – пътувайки към района на маите, прелетяхме над вулкана Попокатепетъл, който изригна преди седмица. Успях да заснема друг вулкан – Фуего, който се намира в Гватемала до Антигуа. Това, което успях да заснема, слава Богу, не беше страшно – имаше лава и огромно количество пепел, но хората там са свикнали с тези изригвания“, разказа археологът. В обзор на изминалата 2018 година проф. Николай Овчаров отбеляза Мисия България, провела се в рамките на българското европредседателство в 10 държави от Китай до Урал, като едно от най-ключовите събития с най-голям ефект в разпространението на българската история. Сред археологическите разкопки, в които е участвал, той отличи работата си на Перперикон и античния и средновековен Мисионис край Търговище.", "date": "2018.12.18", "title": "Проф. Николай Овчаров: Целта на пишещия археолог е да популяризира и описва пътя към откритията, работейки и с историята"}
{"url": "http://www.focus-news.net/news/2018/12/18/2603084/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турция ескалира провокациите си срещу Гърция в Егейско море в понеделник, когато турските Военновъздушни сили (ВВС) осъществиха общо 107 нарушения на гръцкото въздушно пространство, което доведе до гонитби между гръцки и турски изтребители, пише  електронното издание на вестник Protothema . \r\nОбщо 15 турски самолета са прелетели над Североизточно централно и Югоизточно Егейско море в хода на деня без позволение. Самолетите (12 изтребителя F-16, 2 изтребителя F-4 Phantom и един разузнавателен самолет CN-235), освен това, са направили 24 нарушения на закона за движение в Атинския район за летателна информация (РЛИ). Десет от турските самолети са били въоръжени, съобщава изданието. \r\nПо-рано в понеделник, припомня „Прототема“, четири турски изтребителя нарушиха гръцкото въздушно пространство в 14.03 и 14.06 часа и прелетяха над два гръцки острова в централната част на Егейско море. Турските F-16 и F-4 са останали в Атинското РЛИ за около половин час преди да излязат. \r\nВсички турски самолети са били идентифицирани и прихванати, съгласно установената международна практика. \r\nПо информация на  електронното издание на Kathimerini , изтребителите са прелетели над островите Антропофагос и Макрониси в източната част на егейско море, част от островната верига Фурни, а друга двойка турски F-16 са засечени да преминават над островчето Ойнусес. \r\nСамолетите са летели на височина 26 хиляди стъпки в 16.04 часа. \r\n***  „То Потами“ (Реката) иска решение на спора за името и още от началото е с ясна позиция, заяви лидерът на партията Ставрос Теодоракис в интервю за гръцки вестник и добави, че „Гърция не е в опасност от северните си съседи“, пише  електронното издание на вестник „Нова Македония“ . \r\n„Питам: ще имаме ли повече проблеми ако нашите съседи са членка на ЕС, или протекторат на турците и руснаците? Тъй като, очевидно, ако блокираме пътя им към Европа и те ще се включат някъде. Значи, след няколко седмици, ние, гърците, трябва да вземем важно решение. Ще кажем „не“ на промяната на тяхното име от Македония, както ги признават всички днес, в Севрна Македония? Ще се скараме с всичките ни съюзници, които покдрепят договора? Изчислихме ли последиците за гръцко-турските отношения? За нашата икономика?“ – заяви Теодоракис пред вестник „Етнос“, цитиран от кореспондента на МИА от Атина. \r\nПо отношение на неговия коментар за изявлението на Зоран Заев, лидерът на „То Потами“ заяви, че „Егейски македонци съществуват, но те говорят гръцки“. Той добави, че фракцията няма да мълчи за изказванията на македонската страна и подчерта, че ако има нарушение на задълженията, предвидени с Договора от Преспа, тогава договор няма да има. \r\n„Това, че искаме решение, не значи, че ще си мълчим пред абсурдите, които говорят – когато ги кажат – нашите съседи. В договора се казва, че езика на БЮРМ спада към групата на южнославянските езици. Също така, приеха, че нямат никаква връзка с античната гръцка култура и наследството на гръцката Македония. Всичко това трябва да се вкара в тяхната Конституция. Ако се откажат от това, тогава, очевидно, няма да има договор“, обясни Теодоракис. \r\n***  В понеделник вечерта Съвета за сигурност на ООН проведе извънредно заседание за ситуацията в Косово и  електронното издание на прищинския ежедневник Gazeta Express  представя позициите на страните в Съвета. \r\nПредставителите на САЩ и Великобритания са подкрепили  изцяло трансформирането на Косовските сили за сигурност (КСС) в пълноценна армия по време на сесията на СС. \r\nНо другите страни са изказали своите възгледи по въпроса и са имали различни позиции. Постоянният представител на Русия при ООН Василий Небензя е повторил опасенията на сръбския президент Александър Вучич от последните събития в Косово и е осъдил формирането на косовска армия, на основание, че тя нарушава Резолюция 1244. \r\nПредставителят на Китай е казал, че Пекин подкрепя териториалния суверенитет и интегритет на Сърбия и е приветствал усилията на Белград да намери политическо решение на косовския въпрос. \r\nВ същото време, посланиците на Нидерландия и Франция многократно са подкрепили независимостта на Косово, но представителят на Париж е добавил, че формирането на армия се е случило в неподходящ момент, предвид продължаващия диалог с Белград. Той, също така, е призовал Прищина да отмени митата върху сръбските стоки. Същата позиция е изказана и от холандеца, който е посочил, че момента за това е неподходящ и че двете страни трябва да се държат сдържано и да избягват възможни ескалации. \r\nПосланикът на Перу е казал, че подкрепя процеса на нормализация на отношенията между Белград и Прищина, целящи стабилизиране на Балканите. Лима вярва, че формирането на Армия на Косово противоречи на Резолюция 1244 и Брюкселското споразумение. \r\nПредставителят на Етиопия е заявил, че позицията на страната е непроменена: „Ние подкрепяме категорично териториалния интегритет и суверенитет на Сърбия и търсенето на мирни решения на всички проблеми на основата на съществуващите документи. \r\nКазахстан е изглеждал разтревожен от формирането на Армия на Косово и техният представител в СС на ООН е посочил, че „едностранните мерки подкопават мира“. \r\nПосланикът на Екваториална Гвинея се е изказал в полза на продължаването на диалога между Белград и Прищина и е подкрепил Резолюция 1244. Боливийският представител е призовал да се спазва Резолюция 1244 и териториалния интегритет и суверенитет на Сърбия. Посланикът на Брега на слоновата кост е посочил, че формирането на армия на Косово противоречи на Резолюция 1244 и е призовал двете страни да се въздържат от действия, които биха заплашили стабилността на региона. \r\nПредставителят на Полша, страна, която признава независимостта на Косово, подчерта, че трансформирането на КСС в Армия на Косово е процес, който трябва да се проведе в съответствие с Конституцията на Косово. \r\nПосланикът на Кувейт, който признава независимостта на Косово, вярва, че действията на парламента в Прищина са правилни и страната може да формира свои въоръжени сили на основата на Конституцията. \r\nНо той е признал, че решението е повод за безпокойство за Сърбия. Кувейт не вижда нарушение на Резолюция 1244 и призовава за диалог, който, по думите на постоянния представител, е единственият начин за разрешаване на проблемите между Белград и Прищина. \r\n***  В централата на ООН в Ню Йорк в понеделник вечерта, малко след 22 часа, започна извънредното заседание на Съвета за сигурност, свикано по искане на Сърбия във връзка с формирането на Армия на Косово. Президентът на страната Александър Вучич запозна СС на ООН, както и международната общност, с намерението на Прищина, чрез правно и политическо насилие, икономически натиск и едностранни ходове, чрез въвеждането на мита и формиране на армия на Косово, да създаде нова ситуация на терен и да изнуди признание от Сърбия, заобикаляйки диалога за нормализация на отношенията с Белград, пише  онлайн изданието на белградския ежедневник „Политика“ . \r\nДържавният глава на Сърбия подчерта, че Прищина не е изпълнила ангажиментите си от споразумението, което е подписала в Брюксел, както и това, че нарушава ЦЕФТА (Централноевропейско споразумение за свободна търговия) и други. \r\nТой изказа благодарността си, че заседанието се провежда по спешната процедура, защото е много важно и справедливо това да се случи заради изключително сложната ситуация на терен. \r\n„Това означава, че се сблъскваме с още и още трудности в Косово и Метохия. Трябва да кажа, че съм много притеснен и даже малко уплашен, не само за бъдещето на моя народ и нашата страна Сърбия, но и за целия регион“, посочи Вучич. \r\nСръбският президент добави, че внимателно е изслушал уводните думи на заместник-генералния секретар на ООН де ла Кроа и подчерта, че би му се искало да чуе различни неща от казаното, независимо, че е съгласен с много неща от изложението. \r\n„Исках да кажа, че Сърбия вложи огромни усилия и много труд, за да се установят мир и стабилност на целите Западни Балкани. Направихме всичко, за да се въздържим от отговор на многобройните провокации, които идват от Прищина. Ние не приемаме такива фрази, в които някой призовава „двете страни да направят нещо, или да не направят“. Сърбия, както знаете, направи почти всичко, за да приложи на практика всичко, което беше договорено. Както знаете, подписахме първи договора между Белград и Прищина и Сърбия изпълни всички свои ангажименти. Направихме множество отстъпки и беше много тежко за нашата общественост да приемем това, но ги приложихме“, обясни Вучич. \r\nСръбският държавен глава подчерта, от друга страна, че единственото задължение, което Прищина е трябвало да реализира, и шест от 15 точки от договора са засягали именно това единствено задължение, е формирането на Общност на сръбските общини. \r\n„Това е единственото задължение и днес е 2070-ия ден и не е приложено на дело нищо, нито имат и най-малко намерение да го направят в бъдеще. От друга страна Сърбия е изпълнила всичко свързано със споразумението за полицията, правосъдието, телекомуникациите, участието в местните избори по косовския закон, абсолютно всичко, което сме подписали. Но и то не беше достатъчно“, подчерта той на английски. \r\nВучич припомни, че Сърбия е предупредила Прищина и хората от Европейския съюз (защото Белград е бил и продължава да бъде в процеса на диалог под егидата на Съюза, който трябва да реши проблемите чрез диалог), да не я вкарват в трудна ситуация, която ще предизвика ужасна атмосфера между страните, когато Косово иска да стане член на международните организации, което Белград смята за провокация, защото Сърбия е единствената международно призната държава по Резолюция 1244 на ООН. „Освен ако нещо не се е променило“, заяви той. \r\n„Молихме да не се стига до гласуване за членство в Интерпол, ЮНЕСКО и ЕНТСО-Е. Те разчитаха на подкрепата на САЩ и много европейски държави, надявайки се, че ще победят. В първия кръг получиха по-малко от 50% от гласовете. Тогава започнаха да обвиняват Сърбия, все едно, че е наша грешка, все едно е трябвало да ги подкрепим, като че ли това е някакво наше задължение. Имаше много страни, важни, по света, които гласуваха против тяхното желание“, поясни Вучич. \r\nСръбският президент посочи, че след това Прищина, едностранно е наложила мита срещу Сърбия и Босна и Херцеговина в нарушение на споразумението ЦЕФТА. \r\n„Първо 10%, а когато видяха, че албанската общественост реагира добре на това, ги увеличиха на 100%. Те дори убиха всякакъв вид търговия между Централна Сърбия и Косово. Заплашиха цялата сръбска общност в Косово и Метохия, защото това е единственият начин за тях да печелят, да преживяват, да получават лекарства и това беше единственият начин да оцеляват. Нарушиха всички споразумения, на които се позовава дори и ЕС“, добави още държавният глава. \r\n„Можете ли да се сетите за някой през XXI век, който забранява и пречи на свободното придвижване на хора и стоки, само защото не е съгласен с политическите решения на другата страна“, попита Вучич. \r\nПрезидентът на Сърбия призова ООН да поемат по-голяма роля в процеса на диалога между Белград и Прищина. „Нямаме нищо против диалога да е под егидата на ЕС, но искаме ООН да има много по-голямо участие в процеса“, заяви Вучич и добави, че, преди всичко, Сърбия е готова да продължи диалога, след като Прищина върне нещата в първоначалното им състояние.", "date": "2018.12.18", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/12/18/2603085/dimitar-nikolov-kmet-na-burgas-23-miliona-leva-sa-predvideni-za-poddarzhane-chistotata-na-teritoriyata-na-obshtinata-za-2019-g.html", "text": "23 милиона лева са предвидени за поддържане чистотата на територията на община Бургас за 2019 г. Това каза по време на редовното заседание на Общинския съвет кметът на Бургас Димитър Николов, предаде репортер на  Радио „Фокус“ – Бургас . Според кмета Николов от тази сума 13 милиона лева са предвидени за поддържащата фирма. „4 милиона изплащаме на държавата за глоби и санкции. Два милиона идват от другите общини, които са свързани с нашето депо. Предвидените средства за зимни почистване са около 1 милион лева, за зелени площи – също 1 милион“, отбеляза. Той добави, че поддържане чистотата на Бургас не е лесно. „Линията с по-малко от 300 човека не може да сортира отпадъци. Ако работят само 10 човека, щетата на депото е два пъти по-голяма, тъй като несортираните отпадъци увеличават обема на отпадъците с около 30 - 40%, което създава още по-големи затруднения“, каза още Николов. Внесеното предложение беше одобрено от Общински съвет - Бургас. \r\nМария ПОПЧЕВА", "date": "2018.12.18", "title": "Димитър Николов, кмет на Бургас: 23 милиона лева са предвидени за поддържане чистотата на територията на общината за 2019 г."}
{"url": "http://www.focus-news.net/news/2018/12/18/2603086/smolyan-62-godishna-zhena-e-blasnata-ot-lek-avtomobil-na-peshehodna-pateka-na-krastovishteto-na-ul-dicho-petrov-i-ul-han-asparuh.html", "text": "62-годишна жена е блъсната от автомобил на пешеходна пътека в Смолян. Това съобщиха от  ОДМВР – Смолян . Сигналът за инцидента е подаден на 17 декември 2018 г. в РУ - Смолян в 17.40 часа. Съобщено е за възникнало пътно транспортно произшествие около 17.30 часа на кръстовището на ул. „Дичо Петров“ и „Хан Аспарух“. Лек автомобил „Хонда Джаз“, управляван от 69-годишен мъж с инициали Ж. К. от град Смолян на пешеходна пътека удря пресичащата 62-годишна жена от Смолян. Пострадалата е получила травма на коляното.  Местопроизшествието е посетено от дежурна оперативна група при ОДМВР и РУ - Смолян. Извършен е оглед и е образувано досъдебно производство.", "date": "2018.12.18", "title": "Смолян: 62-годишна жена е блъсната от лек автомобил на пешеходна пътека на кръстовището на ул. „Дичо Петров“ и ул. „Хан Аспарух“"}
{"url": "http://www.focus-news.net/news/2018/12/18/2603089/burgas-slivenskiyat-mitropolit-yoanikiy-otpravi-rozhdestvensko-poslanie-do-klira-i-pravoslavnite-hristiyani.html", "text": "Негово Високопреосвещенство Сливенският митрополит Йоаникий отправи Рождественското си послание до клира и православните християни, предаде репортер на  Радио „Фокус“ – Бургас . Митрополит Йоаникий отправи посланието си в в храм „Св. св. Кирил и Методий”. Той заяви, че Рождество Христово е велик празник за всички православни християни, че е празник на Божията любов към човека, както и че Рождество Христово е начало на всички Господски празници. \r\nМария КУРТЕВА", "date": "2018.12.18", "title": "Бургас: Сливенският митрополит Йоаникий отправи Рождественско послание до клира и православните християни"}
{"url": "http://www.focus-news.net/news/2018/12/18/2603082/umbal-sv-anna-pregazeniyat-v-stolitsata-politsay-vse-oshte-e-s-opasnost-za-zhivota.html", "text": "Състоянието на  39-годшиния полицай, който беше прегазен от криминално проявен в столицата остава тежко, с опасност за живота. Това каза за  Агенция „Фокус“  говорителят на УМБАЛ „Св.Анна“ – Антон Луков. \r\n„В момента тече операция на бедрената кост. Това е първата операция, защото трябва да се има предвид, че са му счупени и двете бедрени кости“, каза още Луков. \r\nГоворителят на болницата допълни, че травмите, които има служителят на реда, са фрактура на бедрената кост, счупени ребра и гръдна травма, която включва пневмоторакс. Агенция „Фокус“ припомня:  Вечерта на 15 декември, събота, полицай беше прегазен от шофьор при опит за проверка на столичния бул. „Ал Малинов“. Шофьорът извършил маневра на заден ход, симулирайки намерение за спиране, и ударил паркиран лек автомобил. След това рязко потеглил напред, блъснал един от униформените и успял да избяга. От МВР веднага обявиха за издирване 23-годишният Захари Чернев, който се оказа криминално проявен. В понеделник мъжът беше задържан.", "date": "2018.12.18", "title": "УМБАЛ „Св. Анна“: Прегазеният в столицата полицай все още е с опасност за живота"}
{"url": "http://www.focus-news.net/news/2018/12/18/2603091/stoyan-parashkevov-obshtina-svishtov-priklyuchva-obuchenieto-na-mladi-dobrovoltsi-v-grada-20-mladezhi-shte-poluchat-sertifikati.html", "text": "Приключва обучението на млади доброволци в Свищов. Дейностите бяха част от проект „Доброволческа младежка академия за безопасност“, който се реализира в четири училища в града. Това каза в предаването „Добре дошли в Свищов“ на  Радио „Фокус“ – Велико Търново  Стоян Парашкевов, директор на Дирекция „Управление на проекти“ в Община Свищов. Той уточни, че основната цел е оказване на подкрепа на младите хора от община Свищов, на възраст между 15 и 29 години, в усилията им да развиват нови качества и умения, които да прилагат в ежедневието си. Едновременно с това се работи и за мотивацията им за участие в съвременните социални проекти, насочени най-общо към популяризиране на доброволчество. „Идеята на този проект бе да бъдат обхванати четирите общински училища на територията на град Свищов и става въпрос за младежи, които са над 15 години. По същия начин бяха включени и млади хора, естествено след заявка от тяхна страна, младежи от града – студенти, свищовлии до 29 години. Общо обхванатите младежи в мотивационните срещи бяха над 100, а иначе реално в обучението се включиха 20 младежи, както бе заложено и по проекта. Те успешно завършиха курсовете и получиха документ“, обясни Стоян Парашкевов. Стойността на проекта е 18 872 лв. Срокът за изпълнение е бил 4 месеца, а до дни се очаква да бъдат отчетени постигнатите резултати. Освен обученията, в рамките му, е купено и специално оборудване за младежкия доброволчески отряд, който се предвижда да подпомага Доброволческото формирование при Община Свищов. \r\nЛуиза ТРАНЧЕВА", "date": "2018.12.18", "title": "Стоян Парашкевов, Община Свищов: Приключва обучението на млади доброволци в града, 20 младежи ще получат сертификати"}
{"url": "http://www.focus-news.net/news/2018/12/18/2603092/blagoevgrad-31-godishen-mazh-e-zadarzhan-za-shofirane-sled-upotreba-na-narkotitsi-v-razlog.html", "text": "31-годишен мъж е задържан за шофиране след употреба на наркотици в Разлог. Това съобщиха от  ОДМВР-Благоевград . На 17 декември, около 12.10ч. на път II-19 в района на Разлог е спрян за проверка лек автомобил „Рено Меган“, управляван от тридесет и една годишния И.Д. С техническо средство е установено, че мъжът е шофирал след употреба на наркотични вещества. По случая е образувано досъдебно производство.", "date": "2018.12.18", "title": "Благоевград: 31-годишен мъж е задържан за шофиране след употреба на наркотици в Разлог"}
{"url": "http://www.focus-news.net/news/2018/12/18/2603093/veliko-tarnovo-natsionalen-voenen-universitet-vasil-levski-organizira-blagotvoritelen-koleden-bazar.html", "text": "Национален военен университет „Васил Левски“ организира благотворителен коледен базар за четвърта поредна година. Това съобщиха за  Радио „Фокус“ – Велико Търново  от висшето учебно заведение. В часовете от 12.00 до 16.00 в салона на Дома на културата в университета курсанти и студенти ще продават ръчно изработени картички, сувенири и други материали, свързани с предстоящите коледни празници. Със събраните финансови средства ще бъдат подпомогнати нуждаещи се обучаеми във висшето учебно заведение. \r\nБлаготворителният коледен базар се е превърнал в традиция за НВУ „Васил Левски“. Миналата година за базара висшето училище обяви и конкурс за сурвакници. Те бяха оценявани от комисия, а авторите им получиха награди. \r\nНадежда КРЪСТЕВА", "date": "2018.12.18", "title": "Велико Търново: Национален военен университет „Васил Левски“ организира благотворителен коледен базар"}
{"url": "http://www.focus-news.net/news/2018/12/18/2603095/izvesten-germanski-lekar-shte-uchastva-v-diskusiyata-avtoimunitet-i-hranitelen-intolerans-v-umbal-sv-ivan-rilski.html", "text": "Дискусия за връзката между някои от най-честите автоимунни заболявания и непоносимостта към определени храни ще се проведе на 11 януари 2019 г. в Аулата на УМБАЛ „Св. Иван Рилски“ в София. Това съобщиха от пресцентъра на  лечебното заведение . Специален гост на нея ще бъде д-р Едуард Рослер. Той ще изнесе лекция на тема „Автоимунитет и пропускливи черва. Синдром на раздразненото черво – наистина ли съществува?”.  \r\nД-р Рослер е собственик на една от най-големите лаборатории в Германия и Европа, специализирана в изследване на микробиом, патогенна чревна флора, хистамин, серотонин, допамин, зонулин и ДАО, както и много други показатели свързани с възпаление в червата. От години той се занимава с проучване на връзката между автоимунитета и хранителната интолерантност. \r\nОт българска страна с лекция ще се включи гл. ас. д-р Екатерина Иванова – Тодорова, специалист по клинична имунология в Лаборатория по клинична имунология (ЛКИ) на УМБАЛ „Св. Иван Рилски“. Тя ще говори за „Интолеранс към храни при пациенти с автоимунни заболявания”. \r\nЗа участие в дискусията са поканени изявени български имунолози, гастроентеролози, ревматолози, представители на пациентски организации, журналисти. \r\nОрганизатор на събитието, което е насочено към пациенти с автоимунни заболявания в областта на ревматологията и гастроентерологията, е Лабораторията по клинична имунология в УМБАЛ „Св. Иван Рилски“. Тя  е сред най-големите имунологични лаборатории в страната. Специализирана е в имунологичната диагностика на ревматологичните и гастроентерологични автоимунни заболявания. В Лабораторията, освен висококвалифицирани лаборанти, работят четирима лекари и един биолог. Тяхната роля е да извършват някои високо-специализирани изследвания, да анализират получените резултати, да консултират пациентите във всеки един етап на изследването, както и да проследяват имунологичните параметри в хода на терапията. „Много е важно всеки изследван параметър да се свързва смислово с другите параметри и всеки тест да се разглежда като част от общата картина на заболяването. Така и ефектът от лечението ще е най-пълен“, обяснява проф. д-р. Доброслав Кюркчиев, началник на Лабораторията по клинична имунология в УМБАЛ „Св. Иван Рилски“. \r\nМестата на дискусията са ограничени. Участието става само след преварителна покана. \r\nД-р Рослер е в България по покана на Фондация „Всяка дума“.", "date": "2018.12.18", "title": "Известен германски лекар ще участва в дискусията „Автоимунитет и хранителен интолеранс“ в УМБАЛ „Св. Иван Рилски“"}
{"url": "http://www.focus-news.net/news/2018/12/18/2603088/evrodeputatat-angel-dzhambazki-ekrvmro-iztochnoevropeyskite-darzhavi-mogat-da-nalozhat-veto-na-sdelkata-za-brekzit-ako-prodalzhi-politikata-na-unishtozhavane-na-ikonomikite-ni-chrez-paket-mobilnost.html", "text": "Източноевропейските държави могат да наложат вето на сделката за Брекзит, ако продължи политиката на унищожаване на икономиките ни чрез пакет „Мобилност“. Това каза евродепутатът от Европейските консерватори и реформисти/ВМРО Ангел Джамбазки в интервю за  Агенция „Фокус“  във връзка с предстоящото гласуване на новите мерки от пакета „Мобилност“ в Европейският парламент, които пряко засягат интересите на българските превозвачи и обещават да се отразят негативно (катастрофално) върху икономическите резултати на транспортния бранш. „На тези наши „колеги“, „съюзници“ трябва много ясно да се заяви: „Aко вие продължите с тази политика на унищожаване, на кражба, на задушаване на българската и източноевропейските икономики, ние ще потърсим обратнoпропорционални мерки в защита на собствения си интерес“, каза Джамбазки. Той уточни, че в пакета „Мобилност“ няма как да има вето, защото транспортът не е сфера, в която може да се налага такова, но има други начини на противодействие. „Например, идва Брекзит. Спокойно източноевропейските държави могат да кажат, че ако не се спре тази кражба на бизнес, ние ще наложим вето върху сделката за Брекзит. Крайно време е да защитим своя интерес. 10-15 години ние само отстъпваме, казваме „Да“ на всичко, съгласяваме се, съобразяваме се с европейските ценности и плащаме сметката“, коментира евродепутатът. По думите му налагането на вето по някакъв въпрос е най-ефективната мярка, която можем да предложим. „Не само България, а и други европейски държави, които са засегнати, могат да обсъдят на правителствено ниво една обща позиция, ако тези предложения не бъдат изтеглени. Тези източноевропейски държави спокойно могат да наложат вето на сделката за Брекзит и тогава всички ще пострадат равно. Не само ние“, каза още Джамбазки.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.18", "title": "Евродепутатът Ангел Джамбазки, ЕКР/ВМРО: Източноевропейските държави могат да наложат вето на сделката за Брекзит, ако продължи политиката на унищожаване на икономиките ни чрез пакет „Мобилност“"}
{"url": "http://www.focus-news.net/news/2018/12/18/2603094/premierat-boyko-borisov-globata-ot-77-mln-evro-za-beh-beshe-minimalnata-suma-koyato-mozhehme-da-dogovorim.html", "text": "Глобата от 77 млн. евро за БЕХ беше минималната сума, която можехме да договорим.Това каза пред журналисти във Виена премиерът Бойко Борисов във връзка с това, че ЕК ще глоби БЕХ със 77 млн. евро, предаде репортер на  Агенция „Фокус“.   \r\nЗапитан как ще реагира страната ни на глобата, той отговори: „Страната ни реагира вече повече от две години в преговорите, които водим в европейските комисии. Спомняте си, когато ЕК ни препоръча в лицето на своя комисар да приватизираме тръбите на газопреносната система. Представете си нашето правителство да беше вкарало решение и днес да ме питате защо правителството взе решение да приватизира тръбите. В тези конкурси за приватизация да дойдат най-големите руски, турски, какви ли не компании. Заглавията какви щяха да бъдат? „Борисов дава тръбите на България“. Тогава ние влязохме в парламента, поискахме да ни разрешат да преговаряме с Комисията. 100%, не знам за друго такова пълно мнозинство дали е имало в парламента, да кажат: „Не, не се продават се тръбите, преговаряйте“. Започнахме от 300 млн. евро. Аз преговарях веднъж, Томислав Дончев около сто пъти, свалихме ги на 150, на 140 млн. Сега последно на 77 млн.“. \r\n„Без да обвързвам тази тема, говорихме с Жан-Клод Юнкер и с комисар Аврамопулос, че вече имаме нужда от 80 млн. евро за граници. Не ги обвързвам тези теми, но паралелно с това движим да получим нови 80 млн. евро за опазването на външната граница на ЕС. Ние веднъж получихме 150 млн., искаме още малко, защото искаме още по-добре да се справяме през следващата година“, обяви Борисов.  \r\n„Тези, които се съмняват в нашите решения - много тежки преговори бяха и мисля, че това беше минималната сума, която можахме да договорим. Всички останало означаваше приватизация на газопреносната ни система и само си помислете какво бихте говорили, ако бяхме взели обратното решение – не да платим 77 млн. евро, а да приватизираме и да дадем възможност на големи, чужди компании да влязат и да ни вземат собствеността на държавата върху газопреносната система. Толкова за този въпрос и  да не плашат хората, че те плащат тази цена, ще си ги платят трите търговски дружества от печалбата“, обясни премиерът. Той уточни, че в случая е нямало друг вариант. „Това са европейските правила, навсякъде са приватизирани, в България не са. Само че нашето усещане за собствеността на газопреносната система да не е собственост на българските граждани и българската държава би било предателство“, каза още той.", "date": "2018.12.18", "title": "Премиерът Бойко Борисов:  Глобата от 77 млн. евро за БЕХ беше минималната сума, която можехме да договорим"}
{"url": "http://www.focus-news.net/news/2018/12/18/2603097/sport-fifa-vavezhda-eksperimentalni-pravila-na-svetovnoto-klubno-parvenstvo.html", "text": "В днешния първи полуфинал от Световното клубно първенство между Ал Аин и Ривър Плейт влизат в сила нови експериментални правила. Едното от тях е, че наказателното поле вече не е неприкосновена зона при изпълнение на аут и топката може да бъде пресичана в него при вкарване в игра от съотборниците и противниците. Второто е, че при смяна, заменяният футболист трябва да излезе от терена през най-близката крайна линия. През март ФИФА ще вземе официално решение дали новите правила ще влязат в сила за всички турнири.", "date": "2018.12.18", "title": "Спорт: ФИФА въвежда експериментални правила на Световното клубно първенство"}
{"url": "http://www.focus-news.net/news/2018/12/18/2603096/premierat-boyko-borisov-mark-zhirardeli-e-na-svetovna-velichina-i-za-vseki-turizam-kurort-i-darzhava-da-imash-podobni-investitori-e-neshto-mnogo-hubavo.html", "text": "Марк Жирардели е на световна величина и за всеки туризъм, курорт и държава да имаш подобни инвеститори е нещо много хубаво. Това каза пред журналисти във Виена министър-председателят Бойко Борисов за мажоритарния собственик на „Юлен“ АД Марк Жирардели, предаде репортер на  Агенция „Фокус“ . „И аз като вас слушам. Това чух вчера. Това можеше да бъде направено преди години. Безспорно Марк Жирардели е на световна величина и за всеки туризъм, курорт и държава, да имаш подобни инвеститори е нещо много хубаво. Но защо точно сега, не мога да се наемам да коментирам, все пак е частен бизнес. Доколкото знам се среща с нашите министри и така или иначе темата „Банско“ трябва да я развързваме и да отиваме към решение, защото е един прекрасен курорт“, коментира Борисов. \r\nПо думите му в Австрия хората изкарват милиарди от туризъм. „С пъти, пъти, пъти, пъти повече лифтове, писти и никаква екология. Тук няма ли „зелени“? Ако нашите „зелени“ дойдат, ще ликвидират целия бранш в Австрия, който има около 30-40% провинции и си изкарват хората хляба от това. Аз съм горд, че България може би има най-силните зелени организации в света. Такива силни организации аз не мога да си представя другаде да ги оставят да съществуват. Но нашите са такива, че успяват. Както виждате, 20 години няма правителство, няма президент, който да намери смелост и кураж и да каже: „Това все пак е едно правилно решение да се развива туризма“, каза още Бойко Борисов.", "date": "2018.12.18", "title": "Премиерът Бойко Борисов: Марк Жирардели е на световна величина и за всеки туризъм, курорт и държава да имаш подобни инвеститори е нещо много хубаво"}
{"url": "http://www.focus-news.net/news/2018/12/18/2603102/veliko-tarnovo-tantsyori-ot-svishtov-predstavyat-grada-v-natsionalen-efir-v-navecherieto-na-novata-godina.html", "text": "Танцьори от Свищов представят града в национален ефир в навечерието на Новата година. Младежите са част от детско-юношески фолклорен ансамбъл „Огнени ритми“ и ще участват в празничната програма на националната телевизия. Това разказа в предаването  „Добре дошли в Свищов“  на  Радио „Фокус“ – Велико Търново  техният ръководител Стефан Костадинов. Идеята и нейната реализацията са възможни благодарение на кмета на Oбщина Свищов Генчо Генчев, който е и инициатор на събитието. „За нас е чест, удоволствие и отговорност. Тук е моментът да изкажа благодарността си, моята и на децата, които ръководя, към градоначалника Генчев за подкрепата, която винаги ни оказва“, каза още Стефан Костадинов.  \r\nМладежите ще представят два танца, с времетраене 20 минути. „Първото изпълнение е на варненски танц от Добруджанската етнографска област. Вторият танц, който представяме, е от модовански хора и игри. И двата са по моя хореография. Подготовката е много усилена, работи се детайлно, търсят се верният стил, характер и финес, не на последно място - сценичност и култура на поведение“, посочи още ръководителят на състава. \r\nПредаването с представянето на ансамбъл „Огнени ритми“ ще бъде излъчено от 13.00 часа на 29 декември по БНТ. \r\nЛуиза ТРАНЧЕВА", "date": "2018.12.18", "title": "Велико Търново: Танцьори от Свищов представят града в национален ефир в навечерието на Новата година"}
{"url": "http://www.focus-news.net/news/2018/12/18/2603100/veliko-tarnovo-s-4-sm-se-e-pokachilo-nivoto-na-reka-yantra-v-grada-vsledstvie-na-padnalite-valezhi-prez-izminaloto-denonoshtie.html", "text": "С 4 см се е покачило нивото на река Янтра във Велико Търново вследствие на падналите валежи през изминалото денонощие. Това съобщи за  Радио „Фокус“ – Велико Търново  дежурният в Хидрометеорологичната обсерватория в града. Измерените стойности тази сутрин са 117 см, при критична стойност 650 см. С 2 см е спаднало нивото на века Янтра при село Каранци в община Полски Тръмбеш. Измереното ниво тази сутрин е 89 см, при критична стойност 500 см. С 3 см се е покачила река Джулюница при село Джулюница. Нивото й е 94 см. Голяма река при Стражица е 67 см. Понижението й е с 2 см. По думите на дежурният покачването на реките е минимално. Той подчерта, че за да се покачат драстично речните нива е необходимо да паднат между 70 и 80 л/кв. м дъжд или да започне топене на снежна покривка с дебелина 50 см. \r\nНадежда КРЪСТЕВА", "date": "2018.12.18", "title": "Велико Търново: С 4 см се е покачило нивото на река Янтра в града вследствие на падналите валежи през изминалото денонощие"}
{"url": "http://www.focus-news.net/news/2018/12/18/2603099/api-309-elektronni-vinetki-za-blizo-27-000-leva-sa-kupeni-ot-nachaloto-na-prodazhbata-im.html", "text": "309 електронни винетки на обща стойност 26 860 лева са купени до момента от началото на продажбата им на 17 декември 2018 г. Това съобщиха от пресцентъра на  Агенция „Пътна инфраструктура“ . От тях 227 са купени чрез уеб сайта www.bgtoll.bg., а останалите чрез другите канали за продажба - мобилните приложения, на каса и чрез терминалите за самотаксуване в търговски обекти. \r\nВ същото време над 5 000 потребители на платената пътна мрежа са изпратили заявки за конвертиране на хартиените си винетни стикери в е-винетки от пускането на уеб сайта www.bgtoll.bg. Подадената информация за преобразуването на винетките се обработва и ще бъде отразена на следващия ден след подаване на заявката. \r\nНапомняме, че преобразуването на хартиен винетен стикер в електронна винетка е препоръчително. Потребителите на платената пътна мрежа с неконвертирани валидни хартиени винетки не носят наказателна отговорност и няма да им бъдат налагани санкции. \r\nМеждувременно е предприета организация относно нанасянето на данните в системата за преобразуваните е-винетки, като от 19 декември информацията ще се отразява няколко пъти в рамките на деня. Това ще позволи на потребителите, конвертирали своята винетка, още в същия ден да проверят дали тя е отразена в системата. \r\nВсички подадени заявки за конвертиране към е-винетка ще бъдат отразени в системата своевременно, за да бъдат избегнати неудобства за шофьорите след настъпването на Новата година, когато влиза в сила новата е-винетка. \r\nЗа потребителите на електронната система от АПИ напомнят, че на сайта www.bgtoll.bg има секция с „Въпроси и отговори”, където може да бъде намерена по-подробна информация, която непрекъснато се актуализира. Нововъзникнали въпроси могат да бъдат изпращани на e-mail: info@bgtoll.bg.", "date": "2018.12.18", "title": "АПИ: 309 електронни винетки за близо 27 000 лева са купени от началото на продажбата им"}
{"url": "http://www.focus-news.net/news/2018/12/18/2603101/lyubomira-gancheva-abv-po-strashnoto-ot-razmera-na-milionite-koito-balgariya-tryabva-da-plati-za-globata-na-beh-e-nikoy-da-ne-ponese-otgovornost.html", "text": "По-страшното от размера на милионите, които България трябва да плати за глобата на БЕХ, е никой да се понесе отговорност. Това каза заместник-председателят на АБВ Любомира Ганчева в интервю за  Агенция „Фокус“  по повод глобата на БЕХ в размер на 77 млн. евро, наложена от ЕК. Зам.-председателят на АБВ обърна внимание, че тази глоба е можело да не бъде наложена, ако българската държава е съдействала по решаването на казуса. „Искам да припомня, че точно миналата година по същото време на закрито заседание на правителството по доклад на министър Теменужка Петкова е прието решение, с което да се търси вариант за признаване на вината и изчистване на последиците от нея. Буквално седмица по-късно на закрито заседание на Народното събрание и то по предложение на депутатите от БСП – така наречената опозиция, се взема решение България да не признае вината и кабинетът да се задължи да обжалва решението. Не само се бламира министър Петкова, а се приема една изцяло погрешна стратегия. Ако говорим за вина, на първо място трябва да се търси в така наречената опозиция, която в единодушие с управляващите приемат грешното решение, в резултат на което сега има наложени глоби в размер на 150 млн. лв.“, коментира Ганчева.  \r\nСпоред нея вина трябва да се търси в пълната немощ и неразбиране на енергетиката от страна на управляващите десетилетия наред. „Неслучайно казвам десетилетия, защото България винаги е била енергиен лидер на Балканите и в Европа. В момента сме доведени в ситуация, в която можем да си купуваме руска газ през Турция. Ситуация, в която цените на електроенергията постоянно растат, ситуация, в която ни налага глоба. С тази глоба ЕК ни казва: „При вас нямате конкурентен пазар, при вас всичко е едно задкулисие“. А в същото време предстои на 21 декември да се обяви един огромен проект за 2,4 млрд. лв. за строителство на газопровода в Провадия и Зайчар“, коментира Ганчева. По думите ѝ това показва немощта на управляващите в сектор „Енергетика“. \r\nДеница КИТАНОВА Пълния текст на интервюто четете по-късно в „Мнение”", "date": "2018.12.18", "title": "Любомира Ганчева, АБВ: По-страшното от размера на милионите,  които България трябва да плати за глобата на БЕХ,  е никой да не понесе отговорност"}
{"url": "http://www.focus-news.net/news/2018/12/18/2603103/stara-zagora-25-godishen-mazh-e-zadarzhan-za-napadenie-na-politseyski-sluzhiteli.html", "text": "25-годишен мъж е задържан за нападение на полицейски служители. Това съобщиха от пресцентъра на  Апелативна прокуратура - Пловдив . Районна прокуратура – Стара Загора наблюдава досъдебно производство за причинена телесна повреда на полицейски служител при или по повод изпълнение на службата му.   \r\nНа 17 декември 2018 г. около 16.30 часа в дежурната част на Първо РУ на МВР – Стара Загора е получен сигнал за мъж, който скочил в движение от пътнически автобус на път II-66, източно от град Стара Загора, в района на бившия завод „АТЗ“. Той счупило с аварийното чукче на автобуса задно панорамно стъкло и скочил през него. Същият се държал неадекватно. На място бил изпратен екип от трима полицейски служители от Първо РУ на МВР – Стара Загора. \r\nСлужителите предприели действия по установяване и задържане на мъжа, като той оказал съпротива и със сгъваем нож нанесъл леки наранявания в областта на главата на двама от полицейските служители. Въпреки това мъжът е задържан и самоличността му е установена – 25-годишен с инициали Н.Ф. \r\nН.Ф. е бил откаран в ЦСМП - Стара Загора за преглед и освидетелстване от психиатър. Полицейските служители са откарани в същото лечебно заведение, където са обслужени амбулаторно и освободени без опасност за живота. При прегледа е установено, че и третият полицейски служител е получил телесно увреждане – разтежение на коленни връзки на левия крак. \r\nНа място е извършен оглед на местопроизшествие от дежурна оперативна група, като  се извършват всички неотложни към момента процесуално-следствени действия.", "date": "2018.12.18", "title": "Стара Загора: 25-годишен мъж е задържан за нападение на полицейски служители"}
{"url": "http://www.focus-news.net/news/2018/12/18/2603105/kyustendil-politsiyata-e-proverila-obektite-za-prodazhba-na-pirotehnicheski-izdeliya-v-regiona.html", "text": "Полицията в Кюстендил е проверила обектите за продажба на пиротехнически изделия в региона. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Извършени са 19 проверки в лицензираните търговски обекти за спазване изискванията на Закона за оръжията, боеприпасите, взривните вещества и пиротехнически изделия (ЗОБВВПИ) и недопускане на нерегламентираната им продажба на места без разрешение. Съставени са 10 предупредителни и 2 констативни протокола. Нарушения, свързани с нерегламентирана търговска дейност, не са установени.  \r\n„Проверките продължават. Те са във връзка с предприетите мерки за осигуряване на обществения ред и спокойствието на гражданите и недопускане на инциденти, които да помрачат празничното настроение по време на Коледните и Новогодишни празници”, каза Катя Табачка. \r\nВенцеслав ИЛЧЕВ", "date": "2018.12.18", "title": "Кюстендил: Полицията е проверила обектите за продажба на пиротехнически изделия в региона"}
{"url": "http://www.focus-news.net/news/2018/12/18/2603104/nap-vavede-usluga-za-video-zhestov-prevod-za-hora-s-uvreden-sluh.html", "text": "Националната агенция за приходите (НАП) предлага услуга за видео жестов превод, чрез онлайн платформа за предоставяне на равен достъп до услугите на Агенцията за граждани с увреден слух. Това съобщиха от  пресцентъра на НАП . \r\nПо този начин агенцията дава възможност на хората с увреден слух да  подобрят комуникацията си със служителите в салоните за обслужване на клиенти, които са обозначени със стикери. Осигурява се достъп до жестов превод в момента на посещението им на гишето. С помощта на таблети  се осъществява видео и гласова връзка с кол центъра за превод. По този начин  служителите на НАП могат да чуват превода, а клиентът с увреден слух да вижда преводача на екран. Комуникацията ще се осъществява в реално време с помощта на квалифицирани жестови преводачи. Очаква се нововъведението значително да подобри обслужването на хората, за които жестовият език е основна форма на комуникация. \r\n„Независимо, че главният ни фокус остават електронните комуникации и е-услугите, продължаваме да усъвършенстваме взаимодействието „лице в лице“ в офисите на НАП. За нас е важно да осигурим равен достъп и качествена услуга за хората с увреден слух“, каза по повод нововъведението директорът на дирекция „Обслужване“ в НАП Боряна Георгиева. \r\nВидео за новата услуга, може да бъде видяно  в канала на приходната агенция в YouTube тук:", "date": "2018.12.18", "title": "НАП въведе услуга за видео жестов превод за хора с увреден слух"}
{"url": "http://www.focus-news.net/news/2018/12/18/2603090/dzhon-salivan-sasht-se-protivopostavyat-na-razdelyaneto-na-bih-polititsite-iskat-da-ya-podelyat-po-etnicheski-linii.html", "text": "Заместник-държавният секретар на САЩ Джон Съливан заяви, че САЩ ще се противопоставят на сецесията и заплахата за стабилността на Босна и Херцеговина (БиХ), но посочи, че трябва да се изправи несправедливостта, че членовете на някои етнически групи са лишени от право на глас, предава  скопският телевизионен канал „ТВ 21“ . \r\nСпоред Съливан, който беше в американското посолство в Сараево, политическите лидери създават етническото разделение само, за да останат на власт. \r\nПревод и редакция:", "date": "2018.12.18", "title": "Джон Съливан: САЩ се противопоставят на разделянето на БиХ, политиците искат да я поделят по етнически линии"}
{"url": "http://www.focus-news.net/news/2018/12/18/2603108/smolyan-lek-avtomobil-e-izgoryal-pri-pozhar-na-ul-zahari-stoyanov.html", "text": "Лек автомобил е изгорял при пожар на ул. „Захари Стоянов“. Това съобщиха от  ОДМВР - Смолян . Сигналът за горящия автомобил е подаден на 17 декември 2018 г. в 16.50 часа на тел.112. Съобщено е за пожар в лек автомобил „Рено19“ с газова уредба, намиращ се в Смолян на ул. „Захари Стоянов“. Превозното средство е собственост на 72-годишен мъж. Предполагаемата причина е късо съединение в електрическата инсталацията. Унищожен е автомобилът, спасени са две сгради, намиращи се в непосредствена близост. Произшествието е посетено и ликвидирано  от един екип на РСПБЗН - Смолян.", "date": "2018.12.18", "title": "Смолян: Лек автомобил е изгорял при пожар на ул. „Захари Стоянов“"}
{"url": "http://www.focus-news.net/news/2018/12/18/2603107/ria-novosti-novi-podvizi-na-zhan-klod-yunker-v-bryuksel.html", "text": "Председателят на Европейската комисия Жан-Клод Юнкер, известен със своеобразното си чувство за хумор, този път бе уличен в неподобаващо поведение при общуване с жена, предава  РИА Новости . \r\nКакто съобщава вестник De Morgen, в петък 60-годишният ръководител на изпълнителната колегия на Европейския съюз, при пристигането си на срещата на лидерите на ЕС в Брюксел леко разроши косата на заместник-ръководителя на протокола на ЕК Пернила Сьолин с ръка. \r\n„Имиджът на ЕС в момента не е най-добрият. Можеше да минем и без това, предвид предстоящите след няколко месеца майски избори (за Европейски парламент)“, цитира думите на анонимен източник от ЕС изданието. \r\nТой отбеляза също, че вече всички са привикнали към „некомформисткия хумор“ на Юнкер, но това сега е било особено неуместно. \r\n„Тя (Сьолин) работи в неговата (на Юнкер) служба и не е в състояние да каже „не“ – отбеляза чиновникът. \r\nВестникът напомня, че това не е първият подобен инцидент. През февруари на пленарна сесия на Европейския парламент в Страсбург дружески разроши косата на бившия белгийски премиер Ги Верхофстад. \r\nПо мнението на специалиста по европейска политика от Университета в Гент Хендрик Вос, Юнкер „вече няма работа и не му предстои да се преизбира и за това сега може да бъде такъв, какъвто иска“. \r\nНеотдавна председателят на ЕК обяви, че няма да се кандидатира за нов мандат, а пълномощията му изтичат през есента на 2019 година. \r\nПревод и редакция:", "date": "2018.12.18", "title": "РИА Новости: Нови подвизи на Жан-Клод Юнкер в Брюксел"}
{"url": "http://www.focus-news.net/news/2018/12/18/2603106/plovdiv-16-godishno-momche-e-blasnato-ot-lek-avtomobil-na-peshehodna-pateka-v-karlovo.html", "text": "16-годишно момче е блъснато от лек автомобил на пешеходна пътека в Карлово. Това съобщиха от  ОДМВР - Пловдив . Инцидентът е станал около 7.15 часа на 17 декември на кръстовище между ул. „Теофан Райнов“ и ул. „Ал. Стамболийски“. Лек автомобил „Мерцедес“ блъснал пресичащия на пешеходна пътека 16-годишен тийнейджър. След медицинска помощ пострадалият е освободен за домашно лечение със счупен крак. Автомобилът е управляван 63-годишен мъж, чиято алкохолна проба е отрицателна. По случая е образувано досъдебно производство.", "date": "2018.12.18", "title": "Пловдив: 16-годишно момче е блъснато от лек автомобил на пешеходна пътека в Карлово"}
{"url": "http://www.focus-news.net/news/2018/12/18/2603109/kyustendil-koleden-kontsert-na-grupi-i-sastavi-ot-dupnitsa-shte-se-provede-v-zalata-na-obshtinskiya-dramatichen-teatar.html", "text": "Коледен концерт на групи и състави от Дупница ще се проведе в залата на Общинския драматичен театър в града. Това съобщиха за  Радио „Фокус” – Кюстендил  от отдел „Култура” към Община Дупница. Началото на концерта е в 18.00 часа. В него ще участват възпитаниците на вокален състав „АртПоп”, „Денс машин” с ръководител Александър Димитров, както и студенти от класа по съвременна хореография към Югозападен университет „Неофит Рилски” - Благоевград. Пред публиката ще се представят и участниците в Клуб по художествена гимнастика – Дупница, чиито ръководител е Радмила Христова. В концерта ще участва и Клуб по художествена гимнастика „Левски” – София. \r\nВенцеслав ИЛЧЕВ", "date": "2018.12.18", "title": "Кюстендил: Коледен концерт на групи и състави от Дупница ще се проведе в залата на Общинския драматичен театър"}
{"url": "http://www.focus-news.net/news/2018/12/18/2603110/veliko-tarnovo-81-godishna-zhena-ot-oblastniya-grad-e-stanala-zhertva-na-telefonna-izmama-s-nad-6700-leva.html", "text": "81-годишна жена от Велико Търново е станала жертва на телефонна измама с 6780 лева, съобщиха от  Областната дирекция на МВР . Деянието е извършено на 15 декември по схемата „оказване съдействие на полицията“. По случая е започнато досъдебно производство.", "date": "2018.12.18", "title": "Велико Търново: 81-годишна жена от областния град е станала жертва на телефонна измама с над 6700 лева"}
{"url": "http://www.focus-news.net/news/2018/12/18/2603111/kyustendil-detsa-ot-semeynite-tsentrove-v-dupnitsa-sa-poluchili-podaratsi-ot-dyado-koleda.html", "text": "Деца от семейните центрове в Дупница са получили подаръци от Дядо Коледа. Това съобщи за  Радио „Фокус” – Кюстендил  Ели Подгорска, началник на отдел „Социални проекти с европейско и с национално финансиране” към Община Дупница. По думите й децата, ползващи услугата „Семеен център за деца от 0 до 3 години”, към Центъра за ранно детско развитие, са получили своите коледни подаръци.  \r\nУслугата се предоставя в центровете в кварталите „Ценеви”, „Гиздова махала” и „Спартак”. „Децата бяха подготвили за тържества с празнична програма, в която се включиха и по-големите потребители на услугите, предоставяни по проекта. Накрая всички бяха възнаградени за отличното си представяне с красиви подаръци”, каза Ели Подгорска. \r\nВенцеслав ИЛЧЕВ", "date": "2018.12.18", "title": "Кюстендил: Деца от семейните центрове в Дупница са получили подаръци от Дядо Коледа"}
{"url": "http://www.focus-news.net/news/2018/12/18/2603112/konstantin-raykov-kzp-spodelenata-ikonomika-mozhe-da-bade-iztsyalo-v-polzva-na-obshtestvoto.html", "text": "Голямата задача пред европейските институции и националните органи е да открият как да подпомогнат развитието на икономиката на споделянето, че тя да се разгръща в полза на обществото, честните бизнеси и всички онези, които изразяват готовност да споделят активи на този нов пазарен принцип. Това каза в предаването „Темите“ по телевизия „Европа“ Константин Райков, член на Комисията за защита на потребителите (КЗП), съобщиха от пресцентъра на  КЗП .  \r\n„Имате една кола която не използвате пълноценно. Разполагате със свободно време и сте решили да отидете до Варна или до Бургас. Вместо да платите целия разход за бензин, в платформа или в социална мрежа обявявате датата и часа на пътуването си, събирате се 3 - 4 човека и си делите разходите“, каза той като пример за една от най-разпространените форми на споделена икономика.   \r\nКонстантин Райков посочи, че в някои случаи хората не само си делят разходите, но реализират и печалби. Затова по думите му е важно да се направи разлика кога дадено физическо лице извършва някакви сделки извън неговата професионална дейност и кога го прави професионално. От не по-малко значение обаче е определянето и следването на известни правила при осъществяването на това „споделяне“.   \r\nТой обясни, че Европейската комисия изработва регулаторна рамка, като търси отговори на редица въпроси. Например, могат ли и как при такъв тип взаимоотношения между физически лица потребителските права на едната страна да бъдат вменени като задължения за другата? „Когато си търговец, ти си длъжен да спазваш правата на потребителите. Въпросът е дали като физическо лице, когато действаш със свои активи в рамките на споделената икономика, си задължен да го правиш по същия начин“, конкретизира Райков.   \r\n„Кога е необходимо да се издават разрешителни или лицензи за определени услуги или дейности – това също е проблем, който трябва да бъде решен. Кой следва да носи отговорност, когато извършваш една услуга, особено посредством платформи или социални мрежи. Дали, когато се предоставят услуги на принципа на споделената икономика, става дума за трудово правоотношение? Т.е. аз си давам услугите и когато ми се плаща, дали тогава съм нает на работа, следва ли да бъда осигуряван, следва ли да плащам данъци и т.н.“, продължи той. И добави, че в отделни сфери вече има решения, в потребителската такива предстоят.  \r\nРайков посочи, че Европейската комисия на този етап се въздържа от крайна регулация на споделената икономика. Опасенията са, че в противен случай дейността ще мине изцяло в сивия сектор и търсеният ефект – да бъде на светло, да има по-голяма икономическа свобода и да се плащат дължимите данъци, няма да се случи. Той изрази мнение, че все пак някои от осъществяваните и на този принцип дейности крият по-голям риск и поради това трябва да подлежат на регистрационен и лицензионен режим. За пример посочи таксиметровите услуги – необходимо е да сме сигурни в техническата изправност на автомобила, състоянието на шофьора, правото на претенции към застраховател при евентуално произшествие и т.н.  \r\nСъщият принципен либерален подход от страна на европейските институции се наблюдава и по отношение на едни от най-големите оператори сред социалните медии, на чието поле най-често се развиват такъв тип отношения, коментира Райков. Той припомни дадените неотдавна от ЕК препоръки да се спазват доколкото е възможно правата на потребителите първо на самата социална мрежа (да не ни налагат едностранно условия, да не трият наши постове, да не променят условията, с които сме се съгласили, да се пазят личните ни данни и т.н.). „На второ място, Европейската комисия поиска от социалните мрежи да съдействат на потребителите да защитят правата си, когато там се продават някакви стоки или услуги. „Най-малкото трябва да се знае кой е насреща – да не е някой таен акаунт, а да има пряка връзка с този, който продава. Тези мрежи реагираха адекватно и все още готвят своите правила в съзвучие с изискванията“, добави Райков.  \r\nКонстантин Райков коментира и прогнозата догодина разходите за реклама в социалните медии да надхвърлят тези във вестниците – още един знак за това как тези медии задълбочават значението си не само като поле, на което хората осъществяват т.нар. „споделена икономика“, но и за търговия от страна на големите брандовете. „Една социална мрежа е глобална, обхваща целия свят. Докато една печатна медия, дори с нейното интернет издание, действа на определена територия, т.е. не е толкова подвижна, не е толкова всеканална. Освен това, в социалните мрежи може да се използват хора, които са много известни в това пространство, за да рекламират даден продукт – т.нар. инфлуенсъри“, завърши Райков.", "date": "2018.12.18", "title": "Константин Райков, КЗП: Споделената икономика може да бъде изцяло в ползва на обществото"}
{"url": "http://www.focus-news.net/news/2018/12/18/2603115/plovdiv-izskochil-na-patnoto-platno-kon-e-predizvikal-katastrofa-na-pat-64-mezhdu-banya-i-karlovo.html", "text": "Внезапно излязъл на пътното платно кон е предизвикал катастрофа на път II-64 между Баня и Карлово. Това съобщиха от  ОДМВР - Пловдив . По първоначални данни произшествието възникнало  около 18.30 часа вчера - изскочилото на пътя безстопанствено животно било блъснато от лек автомобил „Фолксваген“, а заради неспазена дистанция в него отзад се ударил лек автомобил „Опел“. Двамата водачи, на 48 и 18 години, са прегледани на място от лекарски екип. Тествани са за употреба на алкохол, резултатите са отрицателни. Случаят е отработен по административен ред.", "date": "2018.12.18", "title": "Пловдив: Изскочил на пътното платно кон е предизвикал катастрофа на път II-64 между Баня и Карлово"}
{"url": "http://www.focus-news.net/news/2018/12/18/2603114/varna-slab-snyag-vali-v-grada-patnite-nastilki-sa-mokri-i-hlazgavi.html", "text": "Слаб сняг вали във Варна, пътните настилки са мокри и хлъзгави, предаде репортер на  Радио „Фокус“ – Варна . Снежната покривка не се задържа по пътните платна и не създава усложнения в трафика. По информация на Областно пътно управление – Варна пътноподдържащите фирми обработват настилките и са в готовност да реагират при усложняване на метеорологичната обстановка. Към момента на територията на областта няма затворени пътища или въведени ограничения за движение на леки и товарни автомобили. Призовават се водачите да се движат с  автомобили, оборудвани за зимата, с повишено внимание и скорост, съобразена с пътните условия. При понижение на температурите има опасност от заледявания на пътя. От полицията напомнят, че зимните гуми помагат, но при ниска скорост, затова апелът е скоростта да се намали три пъти. \r\nМарияна ВАЛЕНТИНОВА", "date": "2018.12.18", "title": "Варна: Слаб сняг вали в града, пътните настилки са мокри и хлъзгави"}
{"url": "http://www.focus-news.net/news/2018/12/18/2603117/arh-zdravko-zdravkov-prez-yanuari-shte-obsadim-s-politicheskoto-rakovodstvo-naredbata-za-gradskata-sreda.html", "text": "Предстои през януари да проведем обсъждане с политическото ръководство, а след това да представим Наредбата за градската среда и Наредбата за транспортните проучвания на професионалните и гражданските организации. Това каза пред журналисти главният архитект на София Здравко Здравков след семинар за представянето на проектобюджета на Столична община за 2019 година, предаде репортер на  Агенция „Фокус“ . „Наредбата за градската среда ще позволи да си подредим града. Пилотно започнахме с фасадните и цветовите решения, както и използваните материали по ул. „Граф Игнатиев“, „Цар Шишман“, „6-ти септември“ и „Солунска“, заяви той. „Веднага след завършване на ремонта да има задължителни изисквания за начина на оформяне на фасадите, не само като цветови решения, а и като използвани материали. Да има задължителни места за рекламите“, обясни главният архитект. „Работим и по стандарти за настилките. Да се знае какви типове настилки ще има в града“, допълни той. „Като първи стандарт имаме желание да направим места за климатиците. Да се спазват три ясни условия-да не се виждат, да не шумят и да не капят“, обяви Здравко Здравков. „За фасадите на сградите ще се запази стиловото единство. Няма да се допуснат елементи, които не са характерни за центъра на София. Цветовите решения най-вероятно ще бъдат съгласувани с Министерството на културата“, каза още главният архитект. \r\nБиляна ИВАНОВА", "date": "2018.12.18", "title": "Арх. Здравко Здравков: През януари ще обсъдим с политическото ръководство Наредбата за градската среда"}
{"url": "http://www.focus-news.net/news/2018/12/18/2603113/lyubomira-gancheva-abv-sled-globata-na-beh-ochakvam-naprezhenie-v-obshtestvoto-i-edna-oshte-po-studena-po-gladna-i-po-tazhna-zima.html", "text": "След глобата на БЕХ очаквам напрежение в обществото и една още по-студена, по-гладна и по-тъжна зима. Това каза заместник-председателят на АБВ Любомира Ганчева в интервю за  Агенция „Фокус“  по повод глобата на БЕХ в размер на 77 млн. евро, наложена от ЕК. Заместник-председателят на АБВ прогнозира напрежение в обществото като цяло, а не само в сектор „Енергетика“. „Виждаме протестите, не само цяла Европа са обхванали, идват в България. Отново се връщам на темата с хората с увреждания. Виждаме, че те защитавайки стремежа си да получат малко повече пари, колкото тази глоба, излязоха на протест. Ако започваме да гледаме по сектори навсякъде, където има проблеми, очаквам една много тежка и студена зима. За съжаление, много по-студена, отколкото очаквахме и много по-недостижима, откъм отопление“, коментира Ганчева. Тя посочи, че наскоро ѝ е попаднало изследване, че всеки втори възрастен човек в България е недохранван и живее на студено.  \r\n„Със сигурност всички ние ще бъдем ощетени, защото глобата трябва да бъде платена в рамките на 3 месеца. Дори и да има някакво обжалване, дори да има следващи протести, в рамките на 3 месеца ще платим 77 млн. евро. На практика вноската ни в ЕК ще се увеличи с 20%, защото към момента е към 400 млн. лв. Всичките тези пари, се разпределят от всички нас, вместо да отидат за важни цели. Има толкова много дупки за запълване в бюджета. Те ще отидат просто не само защото системно някой не си върши работата, а защото отказва да признае и да понесе вината“, коментира Ганчева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.18", "title": "Любомира Ганчева, АБВ: След глобата на БЕХ очаквам напрежение в обществото и една още по-студена, по-гладна и по-тъжна зима"}
{"url": "http://www.focus-news.net/news/2018/12/18/2603118/blagoevgrad-avtomobil-e-goryal-na-parking-v-grada.html", "text": "Автомобил е горял на паркинг в града. Това съобщиха от  ОДМВР-Благоевград . На 17 декември, около 23.48ч. е получен сигнал за горящ на паркинг лек автомобил „Ауди“. Пожарът е потушен от екип на РСПБЗН-Благоевград. Причината за инцидента и стойността на нанесените щети са в процес на установяване.", "date": "2018.12.18", "title": "Благоевград: Автомобил е горял на паркинг в града"}
{"url": "http://www.focus-news.net/news/2018/12/18/2603119/gabrovo-58-godishen-mazh-e-s-opasnost-za-zhivota-sled-kato-e-namushkan-s-nozh-v-izostavena-postroyka-do-studentsko-obshtezhitie-v-oblastniya-grad.html", "text": "19-годишен младеж е намушкал с нож 58-годишен мъж в Габрово, съобщиха от  Областната дирекция на МВР . Извършителят лично е подал сигнал на тел 112, малко преди 22.00 часа вчера. Той съобщил, че в изоставена постройка в близост до студентското общежитие на ул. „Студенстка“ в същия град е намушкал многократно с нож непознат за него мъж. На местопроизшествието е намерен мъж в безпомощно състояние, в съзнание, с множество прободни рани, който незабавно е транспортиран в МБАЛ – Габрово. При прегледа е установено, че пострадалият е с прободни рани в областта на гърба, гърдите, краката, черния дроб и сърцето, с опасност за живота. \r\nУстановена е самоличността му – 58 годишен жител на село Табашка, община Севлиево. Извършен е оглед на местопроизшествието, при който е намерен нож с видими следи от кръв. На извършителя е наложена полицейска мярка „задържане за срок до 24 часа“. Образувано е досъдебно производство.", "date": "2018.12.18", "title": "Габрово: 58-годишен мъж е с опасност за живота, след като е намушкан с нож в изоставена постройка до студентско общежитие в областния град"}
{"url": "http://www.focus-news.net/news/2018/12/18/2603120/rzi-blagoevgrad-ne-sa-ustanoveni-otkloneniya-ot-normite-otnosno-kachestvoto-na-piteynata-voda-v-oblastta.html", "text": "Не са установени отклонения от нормите относно качеството на питейната вода в област Благоевград. Това съобщиха за  Радио „Фокус“ – Пирин  от Регионална здравна инспекция (РЗИ) – Благоевград. Няма населени места в областта с въведено режимно водоподаване. Пробите са взети от 9 населени места, като всички отговарят на Наредба № 9 за качеството на водата, предназначена за питейно-битови цели. Няма предприети мерки за административна принуда във връзка с констатирани нарушения във водоснабдяването. \r\nЛора КАЛЧЕВА", "date": "2018.12.18", "title": "РЗИ – Благоевград: Не са установени отклонения от нормите относно качеството на питейната вода в областта"}
{"url": "http://www.focus-news.net/news/2018/12/18/2603122/haskovo-kmetat-dobri-belivanov-nagradi-uchastnitsite-v-parviya-festival-koledarche.html", "text": "Кметът Добри Беливанов приветства и награди участниците в първия фестивал „Коледарче“ се проведе в Хасково. Това съобщиха от пресцентъра на  Общината . Инициатор е ДГ №15 „Слънце“. Децата от градината откриха фестивала, който няма конкурсен характер. С представяне на коледни обичаи, песни и танци се представиха още деца от Детска градина №3 „Зорница“, №18 „8-ми март“, №22 „Звънче“ и №21 „Вихрогонче“ - група село Малево.  \r\nГевречета за коледарите бяха приготвили учениците от Професионалната гимназия по туризъм „Александър Паскалев. \r\nДиректорът на градината Анна Йорданова каза, че идеята за празника е била спонтанна а целта е да се покаже, че във всички детски градини се пазят традициите и децата се възпитават в духа на българското. „За едно дете, а и за един възрастен, е изключително важно да познава своя корен и да има самочувствието на европейски гражданин. Именно затова днес се събрахме да се повеселим в духа на Коледа – празникът, който носи добро и надежда“, посочи тя. „Имаме намерение да направим фестивала „Коледарче“ традиционен\", каза още Анна Йорданова.", "date": "2018.12.18", "title": "Хасково: Кметът Добри Беливанов награди участниците в първия фестивал „Коледарче“"}
{"url": "http://www.focus-news.net/news/2018/12/18/2603116/faktor-makedoniya-dzhon-salivan-vav-vtornik-e-v-makedoniya.html", "text": "Заместник-държавния секретар на САЩ Джон Съливан след посещението си в Босна и Херцеговина в понеделник, във вторник ще пристигне в Македония преди да отлети за Полша, предава  скопското електронно издание „Фактор“ . \r\nТой е най-високопоставеният функционер на Държавния департамент, който е на официална визита в Македония от 2001 година. \r\nВ Скопие Съливан трябва да разговаря по регионалните въпроси, но според обявлението от американското външно ведомство, също така, ще окуражи македонските власти да продължат с реформите в страната и прилагането на Договора от Преспа, подписан през юни т.г. \r\nЗаместник-държавния секретар ще има срещи и с персонала в американското посолство в Скопие. \r\nПревод и редакция:", "date": "2018.12.18", "title": "„Фактор“ (Македония): Джон Съливан във вторник е в Македония"}
{"url": "http://www.focus-news.net/news/2018/12/18/2603127/starshi-komisar-nikola-panchev-odmvr-dobrich-raboti-se-usileno-po-nyakolko-versii-za-palezha-na-dvata-leki-avtomobila-na-17-dekemvri.html", "text": "Работи се усилено по няколко версии за палежа на двата леки автомобила на 17 декември. Това заяви на брифинг директорът на Областната дирекция на МВР в Добрич старши комисар Никола Панчев, предаде кореспондент на  Радио „Фокус” – Варна . Работата е под наблюдението на окръжния прокурор на Добрич. „Проведена е работна среща с него”, добави ст. ком. Панчев. По думите му версиите, по които се работи, са няколко. „Към момента не считам, че е необходимо да ги споделяме, защото можем да хвърлим съмнения. Не са изчистени, работи се за изчистване на тези версии. Не мисля, че е редно да обявявам, защото някой може да се почувства обиден, да се засегнат неправомерно хора“, каза директорът на ОДМВР. Ст. ком. Панчев подчерта, че работата е по всички възможни версии – лични мотиви, бизнес дела, предишни мотиви. Според него експертизите все още не са готови.  \r\nНа брифинга стана ясно, че опожарените автомобили имат задължителна гражданска отговорност, но са без каско. Единият от автомобилите е изгорял целият, другият – с обгорен преден капак. „Всичко, което казваме, е въпрос на предположения“, уточни ст. ком. Панчев. Той допълни, че се снемат записи от камери, полицията разполага и с конкретна информация. „Последваща информация по досъдебното производство ще бъде през Прокуратурата”, каза още директорът на ОДМВР - Добрич. Образувани са две досъдебни производства.  \r\nЖулиета НИКОЛОВА", "date": "2018.12.18", "title": "Старши комисар Никола Панчев, ОДМВР - Добрич: Работи се усилено по няколко версии за палежа на двата леки автомобила на 17 декември"}
{"url": "http://www.focus-news.net/news/2018/12/18/2603126/sport-manchestar-yunayted-i-zhoze-mourinyo-se-razdeliha.html", "text": "Жозе Моуриньо вече не е мениджър на Манчестър Юнайтед, обявиха от клуба, без да съобщават повече подробности. До края на сезона отборът ще бъде воден от временен мениджър, като най-вероятно това ще е досегашният асистент на португалеца Майкъл Карик. Моуриньо беше начело на Юнайтед 2 години и половина, като през този период той спечели ФА Къп и Лига Европа. През този сезон отборът е на шесто място във временното класиране, на 19 точки зад лидера Ливърпул, от когото загубиха с 1:3 в неделя.", "date": "2018.12.18", "title": "Спорт: Манчестър Юнайтед и Жозе Моуриньо се разделиха"}
{"url": "http://www.focus-news.net/news/2018/12/18/2603124/varna-57-uchenitsi-ot-grada-sa-s-hranitelno-otravyane-sled-koledno-parti-v-zavedenie.html", "text": "57 ученици от Гимназия с преподаване на чужди езици „Йоан Екзарх“ във Варна са потърсили медицинска помощ със симптоми на хранително отравяне до вчера след коледно парти през почивните дни. Това каза за  Радио „Фокус“ – Варна  директорът на Регионалното управление на образованието Венцеслава Генова. По думите й празненството е проведено в два поредни дни – в събота и в неделя, в заведение в центъра на Варна. Гимназистите са посетили заведението на две групи. Случаят е докладван на Регионалната здравна инспекция и Областната дирекция на Българската агенция по безопасност на храните, които извършват проверки. Пострадалите деца са потърсили медицинска помощ с повръщане, гадене, стомашни болки и разстройство. \r\nДиана СТОЕВА", "date": "2018.12.18", "title": "Варна: 57 ученици от града са с хранително отравяне след коледно парти в заведение"}
{"url": "http://www.focus-news.net/news/2018/12/18/2603123/dha-nov-lov-na-gyulenisti-v-turskata-armiya-tozi-pat-sa-zadarzhani-191-voenni-izdirvat-se-drugi-25-dushi.html", "text": "В рамките на операция за залавяне на т. нар. „гюленисти” в турските въоръжени сили, на 14 декември са издадени заповеди за задържане  общо на 216 военнослужещи, предаде  информационната агенция ДХА . Всичките са на действителна военна служба: 85 офицери, 115 подофицери и 16 професионални сержанти. Ръководената от Истанбул операция по тяхното задържане е проведена едновременно в 45 различни провинции. Останалите 25 военнослужещи са се укрили и продължават да се издирват, посочва още ДХА. \r\nПревод и редакция:", "date": "2018.12.18", "title": "ДХА: Нов лов на „гюленисти” в турската армия – този път са задържани 191 военни, издирват се други 25 души"}
{"url": "http://www.focus-news.net/news/2018/12/18/2603128/varna-shofyor-e-blasnal-momiche-v-kvartal-asparuhovo-i-e-izbyagal-ot-myastoto-na-intsidenta.html", "text": "Шофьор е блъснал момиче на бул. „Народни будители“ в квартал „Аспарухово“ във Варна и е избягал от мястото на инцидента. Това съобщиха от пресцентъра на  Областната дирекция на МВР . Инцидентът е станал около 12.20 часа на 17 декември. Водачът на неизвестно до този момент моторно превозно средство, по време на движение, не пропуска и блъска странично пешеходката, която пресича платното за движение. Вследствие на инцидента момичето е получило контузни наранявания, прегледано е и освободено, без опасност за живота.  \r\nВ рамките на вчерашния ден от „Пътна полиция“ - Варна са обслужили още две катастрофи с пострадали пешеходци. Единият случай е регистриран около 10.00 часа на бул. „Приморски“. 60-годишен водач на лек автомобил от Варна, по време на движение, блъска пешеходец, който пресича пътното платно на пешеходна пътека. Вследствие на инцидента пострадалият 51-годишен мъж е получил контузни наранявания, прегледан е и освободен, няма опасност за живота. Втората катастрофа е станала около 18.30 часа на бул. „Трети март“. 41-годишната жена от Аксаково, по време на движение с лек автомобил, блъска пешеходка, която пресича пътното платно на пешеходна пътека. Вследствие на инцидента 68-годишната пострадала жена е получила контузни наранявания, прегледана е и освободена, няма опасност за живота.", "date": "2018.12.18", "title": "Варна: Шофьор е блъснал момиче в квартал „Аспарухово“ и е избягал от мястото на инцидента"}
{"url": "http://www.focus-news.net/news/2018/12/18/2603129/rtk-kosovo-srabskite-sluzhbi-planirat-da-provedat-ataki-v-kosovo.html", "text": "Съветът за координация на сръбските служби за сигурност е провел среща на 15 ноември, на която е взел няколко решения за Косово, съобщава  държавната „Радио и телевизия Косово“ (RTK) . \r\nНа сбирката са присъствали представители на цивилната разузнавателна служба (БИА – Служба за сигурност и информация), военното разузнаване и Министерството на външните работи, отбелязва медията. \r\nПо информацията на RTK, са дадени задачи на БИА. Това се разкрива от комуникация между член на сръбските тайни служби и неговото семейство в Косово, в която той ги съветва да си стоят вкъщи и да избягват обществените места, защото ще бъдат проведени атаки из цялата южна част на Косово с цел за нея да бъдат обвинени албанците. \r\nТелевизията припомня, че косовските органи на реда наскоро са успели да конфискуват 15 килограма ексползиви в Газиместан, близко до Прищина. \r\nПревод и редакция:", "date": "2018.12.18", "title": "RTK (Косово): Сръбските служби планират да проведат атаки в Косово"}
{"url": "http://www.focus-news.net/news/2018/12/18/2603125/plovdiv-apelativniyat-sad-potvardi-postoyanniya-arest-na-mazha-obvinen-v-ubiystvoto-na-voennosluzheshtata-v-sopot.html", "text": "Апелативният съд потвърди определение на Окръжен съд - Пловдив, с което е взета най-тежката мярка за неотклонение „Задържане под стража“ спрямо 42-годишния мъж с инициали С.К., обвинен, че на 29 ноември 2018 г. в Сопот е убил военнослужещата жена с инициали Д.С. (на 40 г.). Това съобщиха от пресцентъра на  Съдебната плата в Пловдив . Тялото ѝ е намерено на 8 декември 2018 г. при оглед на едноетажна постройка в Сопот. На същата дата като обвиняем по делото е привлечен С.К. \r\nАпелативният съд е преценил, че са налице достатъчно доказателства, сочещи обвиняемия за съпричастен към инкриминираното деяние - гласни и писмени доказателства, протоколи за оглед на местопроизшествието, оглед на трупа, протоколи за разпити на свидетели. \r\nМагистратите са преценили, че честата промяна на местопребиваването на подсъдимия, повдигнатото му обвинение за убийство по чл. 115 от НК и начинът на осъществяване на престъплението, отрицателните характеристични данни, произтичащи от свидетелството за съдимост, уменията за нерегламентирано преминаване през границата на страната, показват личната обществена опасност на обвиняемия да извърши престъпление или да се укрие, дори при мярка „Домашен арест“. \r\nОпределението на Апелативния съд е окончателно.", "date": "2018.12.18", "title": "Пловдив: Апелативният съд потвърди постоянния арест на мъжа, обвинен в убийството на военнослужещата в Сопот"}
{"url": "http://www.focus-news.net/news/2018/12/18/2603132/zhivko-tabakov-obshtinski-savetnik-v-burgas-logichno-beshe-izlachvaneto-na-penyo-mechkov-za-nov-predsedatel-na-komisiyata-po-turizam.html", "text": "Логично беше излъчването на Пеньо Мечков за нов председател на Комисията по туризъм в Общинския съвет в Бургас. Това каза общинския съветник Живко Табаков по време на редовната сесия на Общински съвет – Бургас по повод избора на нов председател на комисията по туризъм, предаде репортер на  Радио „Фокус“ – Бургас . По думите му за заместник-председател трябва да бъде излъчен Ангел Божидаров. „Знаете какви са мотивите ми да напусна председателския пост. Тези двама колеги са вещи в сферата на туризма. Който и да бъде избран за председател, ще получи моята подкрепа и консултации. Искам само да напомня, че преди 3 години, когато създадохме Комисията по туризъм, идеята беше това да стане един от приоритетните отрасли на Община Бургас. Нееднократно съм казвал, че за голяма част от за инициативите ни не сме получавали подкрепа“, отбеляза Табаков. Според него общинската администрация не работи достатъчно за развитието на туризма.  \r\n„В Общинското предприятие „Туризъм“ работят 4 специалисти, които са разпределени в туристическите информационни центрове, „Акве Калиде“, „Остров Света Анастасия“ и всички туристически продукти, което създава трудности. Смятам, че администрацията има пропуск в диалога с бизнеса в града. Нека да се провеждат повече срещи с ресторантьорите и хотелиерите“, каза още Табаков. По думите му общинските съветници трябва да направят всичко възможно да бъдат привлечени повече инвеститори.  \r\nСлед проведено гласуване Общинският съвет избра за председател на Комисията по туризъм досегашният заместник-председател Пеньо Мечков. \r\nМария ПОПЧЕВА", "date": "2018.12.18", "title": "Живко Табаков, общински съветник в Бургас: Логично беше излъчването на Пеньо Мечков за нов председател на Комисията по туризъм"}
{"url": "http://www.focus-news.net/news/2018/12/18/2603133/stanislav-yanev-es-bi-dzhi-trans-obmislyam-da-premestya-firmata-si-v-druga-darzhava-po-blizka-do-tsentralna-evropa-za-da-mogat-shofyorite-da-stoyat-tam-na-vsyaka-chetvarta-sedmitsa.html", "text": "Обмислям да преместя фирмата си в друга държава, която е по-близка до Централна Европа, за да могат шофьорите да стоят там на всяка четвърта седмица. Това каза Станислав Янев, съсобственик на „Ес би джи транс“ и шофьор в интервю за  Агенция „Фокус“  във връзка с предстоящото гласуване на новите мерки от пакета \"Мобилност\" в Европейския парламент, които пряко засягат интересите на българските превозвачи и обещават да се отразят негативно (катастрофално) върху икономическите резултати на транспортния бранш. Той посочи, че ако трябва да се върнат в България камионите, няма как да станат нещата. „Единственото нещо, което мога да направя, е да преместя бизнеса си в друга държава по-близка до Централна Европа, иначе трябва да фалирам“, допълни още съсобственикът на  „Ес би джи транс“.  \r\nПо думите му, ако пакетът „Мобилност“ 1 влезе в сила, дали ще се връщат шофьорите, или камионите е равносилно. „Ние просто няма да може да си изпълняваме този вид дейност на работа. Нашата работа е предимно в Европа. Обречени сме. Трябва да правим стачки или не знам, самата държава да застане зад нас. Не виждам как ще бъде. За мен Балканите ни обричат на пълен фалит“, коментира Янев.   \r\nДеница КИТАНОВА Пълния текст на интервюто четете по-късно в „Мнение”", "date": "2018.12.18", "title": "Станислав Янев, „Ес би джи транс“: Обмислям да преместя фирмата си в друга държава по-близка до Централна Европа, за да могат шофьорите да стоят там на всяка четвърта седмица"}
{"url": "http://www.focus-news.net/news/2018/12/18/2603130/veliko-tarnovo-chrez-internet-blog-sabirat-sredstva-za-7-godishniya-misho-ot-svishtov-koyto-strada-ot-detska-tserebralna-paraliza.html", "text": "Чрез интернет блог събират средства за 7-годишния Мишо от Свищов. Детето страда от детска церебрална парализа, а неговата майка Анелия Андреева създаде специална страница, в която моли всички, които имат желание, да дарят средства за последващото лечение на детето. Акцията активно се популяризира и от Община Свищов. В предаването  „Добре дошли в Свищов“  на  Радио „Фокус“ – Велико Търново  Анелия Андреева поясни, че тя и семейството й нямат възможност да плащат рехабилитацията на Мишо и да купуват всичко необходимо за неговото нормално съществуване.  \r\n„Първоначалната ми идея не беше да събирам пари от хората, но след като видях, че те имат сърца и искат да помогнат, реших, че мога да потътря подкрепа. Сигурна съм, че с общи усилия, с много труд и упоритост, Мишо един ден ще може да ходи самостоятелно, да говори и да бъде напълно независим човек, който сбъдва мечтите си. Аз се посветих на тази кауза и вярвам в нея“, каза още майката и изказа благодарност към благодетелите. Всеки, който иска да се включи. може да открие допълнителна информация  . \r\nЛуиза ТРАНЧЕВА", "date": "2018.12.18", "title": "Велико Търново: Чрез интернет блог събират средства за 7-годишния Мишо от Свищов, който страда от детска церебрална парализа"}
{"url": "http://www.focus-news.net/news/2018/12/18/2603121/a1-on-makedoniya-ottsepnitsite-ot-vmro-dpmne-aliansa-na-albantsite-besa-i-mohamed-zekiri-vnesoha-7-izmeneniya-na-konstitutsionnite-popravki.html", "text": "В парламента на Македония в законовия срок са внесени 7 изменения на предложенията за поправка на Конституцията, като две от тях са на „Алианса на албанците“, едно е на партия БЕСА, едно на депутата от СДСМ (Социалдемократическия съюз на Македония) Мохамед Зекири и три от групата на отцепниците от ВМРО-ДПМНЕ. Подобни искания не са внесли опозиционната ВМРО-ДПМНЕ, ДСИ (Демократичния съюз за интеграция) и СДСМ, предава  македонският портал „А1 Он“ . \r\nЗиядин Села и Сурия Рашиди от „Алианса“ искат в член 2 точка 2 от конституционния закон думите „македонско/гражданин“ да се заменят с думата „гражданин“, а в обяснението са посочили, че това се иска, за да се даде възможност за равенство на всички граждани на Македония при изразяването на гражданството. \r\nДепутатите от БЕСА Фадил Зендели и Теута Билали също така искат интервенция в същата точка на предложението за изменение на Конституцията, но те предлагат тя да гласи „От деня на влизането в сила на поправка XXXIII, гражданите на Република Северна Македония да имат гражданство на Република Северна Македония“. \r\nПредложение за промяна на същата точка от член 2 на конституционния закон е внесъл и Мохамед Зекири от СДСМ. ТОзи път неговото искане е за прецизиране на точката с това, на края на изречението да се добавят думите, „което не определя, нито предрешава етническата принадлежност на гражданите“. \r\nПодобно изменение е представено и от „Независимата депутатска група на ВМРО-ДПМНЕ и коалицията“. Те предлагат в член 2 точка 2 след думата „Македония“ да се добавят думите, „с което не се предопределя етническата принадлежност на гражданите“. Изменението предлага, както се посочва в обяснението, да се направи разграничение между гражданството и етническата принадлежност на всички граждани на Република Македония. „Тази поправка доказва, че не сме и няма да бъдем северномакедонци, но сме и ще бъдем македонци, както и останалите членове са и ще бъдат албанци, власи, сърби, роми, бошняци и други“, пише в предложението, подписано от Елизабета Канчевска-Милевска , Нола Исмаиловска Старова, Владанка Авирович, Емилия Александрова и Зекир Рамчилович. \r\nВъв второто предложение на Села и Рашиди от „Алианса на албанците“ се иска в конституционния закон за внасяне на поправките да се добави член 1-а и предлагат той да гласи: „Държавната граница на Република Македония е нейната съществуваща граница с Република Албания, Република България, Република Гърция, Република Сърбия и Република Косово“. В обяснението, освен другото, те посочват, че това е необходимо, защото Македония е признала Косово. \r\nОтцепниците от ВМРО-ДПМНЕ са внесли предложение, с което искат изменение на член 1 точка 2 от конституционния закон и предлага той да гласи: „Поправките от XXXIII до XXXVI на Конституцията на Република Македония не произвеждат правно действие, не влизат в сила и са недействителни, докато условията, посочени в точка 1 на този член не бъдат изпълнени“. Те предлагат това с цел да се гарантира позицията на Република Македония при изпълнението на Преспанския договор и Протокола за НАТО. \r\nСъщо така, те имат и трето предложение, с което се предлага в член 1 точка 2 от конституционния закон, накрая на изречението да се добавят думите „и парламента на Република Македония незабавно пристъпва към изменение на Конституцията на Република Македония“.  Предложението, както пише в обяснението, се предлага с цел да се гарантира позицията на Македония при прилагането на Окончателното споразумение. \r\nЗаседанието на парламентарната комисия по конституционни въпроси започва във вторник следобед, а пленарната сесия се очаква да бъде насрочена от 9 януари следващата година. Това е третата и последна фаза на конституционните промени, които се правят съгласно Договора от Преспа. \r\nПревод и редакция:", "date": "2018.12.18", "title": "„А1 Он“ (Македония): Отцепниците от ВМРО-ДПМНЕ, Алианса на албанците, БЕСА и Мохамед Зекири внесоха 7 изменения на конституционните поправки"}
{"url": "http://www.focus-news.net/news/2018/12/18/2603131/pregled-na-mezhdunarodnite-novini-do-13-chasa-agentsiya-fokus.html", "text": "Съветът за координация на сръбските служби за сигурност е провел среща на 15 ноември, на която е взел няколко решения за Косово, съобщава  държавната „Радио и телевизия Косово“ (RTK) . \r\nНа сбирката са присъствали представители на цивилната разузнавателна служба (БИА – Служба за сигурност и информация), военното разузнаване и Министерството на външните работи, отбелязва медията. \r\nПо информацията на RTK, са дадени задачи на БИА. Това се разкрива от комуникация между член на сръбските тайни служби и неговото семейство в Косово, в която той ги съветва да си стоят вкъщи и да избягват обществените места, защото ще бъдат проведени атаки из цялата южна част на Косово с цел за нея да бъдат обвинени албанците. \r\nТелевизията припомня, че косовските органи на реда наскоро са успели да конфискуват 15 килограма ексползиви в Газиместан, близко до Прищина. \r\n***  В рамките на операция за залавяне на т. нар. „гюленисти” в турските въоръжени сили, на 14 декември са издадени заповеди за задържане  общо на 216 военнослужещи, предаде  информационната агенция ДХА . Всичките са на действителна военна служба: 85 офицери, 115 подофицери и 16 професионални сержанти. Ръководената от Истанбул операция по тяхното задържане е проведена едновременно в 45 различни провинции. Останалите 25 военнослужещи са се укрили и продължават да се издирват, посочва още ДХА. \r\n*** В парламента на Македония в законовия срок са внесени 7 изменения на предложенията за поправка на Конституцията, като две от тях са на „Алианса на албанците“, едно е на партия БЕСА, едно на депутата от СДСМ (Социалдемократическия съюз на Македония) Мохамед Зекири и три от групата на отцепниците от ВМРО-ДПМНЕ. Подобни искания не са внесли опозиционната ВМРО-ДПМНЕ, ДСИ (Демократичния съюз за интеграция) и СДСМ, предава  македонският портал „А1 Он“ . \r\nЗиядин Села и Сурия Рашиди от „Алианса“ искат в член 2 точка 2 от конституционния закон думите „македонско/гражданин“ да се заменят с думата „гражданин“, а в обяснението са посочили, че това се иска, за да се даде възможност за равенство на всички граждани на Македония при изразяването на гражданството. \r\nДепутатите от БЕСА Фадил Зендели и Теута Билали също така искат интервенция в същата точка на предложението за изменение на Конституцията, но те предлагат тя да гласи „От деня на влизането в сила на поправка XXXIII, гражданите на Република Северна Македония да имат гражданство на Република Северна Македония“. \r\nПредложение за промяна на същата точка от член 2 на конституционния закон е внесъл и Мохамед Зекири от СДСМ. ТОзи път неговото искане е за прецизиране на точката с това, на края на изречението да се добавят думите, „което не определя, нито предрешава етническата принадлежност на гражданите“. \r\nПодобно изменение е представено и от „Независимата депутатска група на ВМРО-ДПМНЕ и коалицията“. Те предлагат в член 2 точка 2 след думата „Македония“ да се добавят думите, „с което не се предопределя етническата принадлежност на гражданите“. Изменението предлага, както се посочва в обяснението, да се направи разграничение между гражданството и етническата принадлежност на всички граждани на Република Македония. „Тази поправка доказва, че не сме и няма да бъдем северномакедонци, но сме и ще бъдем македонци, както и останалите членове са и ще бъдат албанци, власи, сърби, роми, бошняци и други“, пише в предложението, подписано от Елизабета Канчевска-Милевска , Нола Исмаиловска Старова, Владанка Авирович, Емилия Александрова и Зекир Рамчилович. \r\nВъв второто предложение на Села и Рашиди от „Алианса на албанците“ се иска в конституционния закон за внасяне на поправките да се добави член 1-а и предлагат той да гласи: „Държавната граница на Република Македония е нейната съществуваща граница с Република Албания, Република България, Република Гърция, Република Сърбия и Република Косово“. В обяснението, освен другото, те посочват, че това е необходимо, защото Македония е признала Косово. \r\nОтцепниците от ВМРО-ДПМНЕ са внесли предложение, с което искат изменение на член 1 точка 2 от конституционния закон и предлага той да гласи: „Поправките от XXXIII до XXXVI на Конституцията на Република Македония не произвеждат правно действие, не влизат в сила и са недействителни, докато условията, посочени в точка 1 на този член не бъдат изпълнени“. Те предлагат това с цел да се гарантира позицията на Република Македония при изпълнението на Преспанския договор и Протокола за НАТО. \r\nСъщо така, те имат и трето предложение, с което се предлага в член 1 точка 2 от конституционния закон, накрая на изречението да се добавят думите „и парламента на Република Македония незабавно пристъпва към изменение на Конституцията на Република Македония“.  Предложението, както пише в обяснението, се предлага с цел да се гарантира позицията на Македония при прилагането на Окончателното споразумение. \r\nЗаседанието на парламентарната комисия по конституционни въпроси започва във вторник следобед, а пленарната сесия се очаква да бъде насрочена от 9 януари следващата година. Това е третата и последна фаза на конституционните промени, които се правят съгласно Договора от Преспа. \r\n***  Председателят на Европейската комисия Жан-Клод Юнкер, известен със своеобразното си чувство за хумор, този път бе уличен в неподобаващо поведение при общуване с жена, предава  РИА Новости . \r\nКакто съобщава вестник De Morgen, в петък 60-годишният ръководител на изпълнителната колегия на Европейския съюз, при пристигането си на срещата на лидерите на ЕС в Брюксел леко разроши косата на заместник-ръководителя на протокола на ЕК Пернила Сьолин с ръка. \r\n„Имиджът на ЕС в момента не е най-добрият. Можеше да минем и без това, предвид предстоящите след няколко месеца майски избори (за Европейски парламент)“, цитира думите на анонимен източник от ЕС изданието. \r\nТой отбеляза също, че вече всички са привикнали към „некомформисткия хумор“ на Юнкер, но това сега е било особено неуместно. \r\n„Тя (Сьолин) работи в неговата (на Юнкер) служба и не е в състояние да каже „не“ – отбеляза чиновникът. \r\nВестникът напомня, че това не е първият подобен инцидент. През февруари на пленарна сесия на Европейския парламент в Страсбург дружески разроши косата на бившия белгийски премиер Ги Верхофстад. \r\nПо мнението на специалиста по европейска политика от Университета в Гент Хендрик Вос, Юнкер „вече няма работа и не му предстои да се преизбира и за това сега може да бъде такъв, какъвто иска“. \r\nНеотдавна председателят на ЕК обяви, че няма да се кандидатира за нов мандат, а пълномощията му изтичат през есента на 2019 година. \r\n*** Заместник-държавният секретар на САЩ Джон Съливан заяви, че САЩ ще се противопоставят на сецесията и заплахата за стабилността на Босна и Херцеговина (БиХ), но посочи, че трябва да се изправи несправедливостта, че членовете на някои етнически групи са лишени от право на глас, предава  скопският телевизионен канал „ТВ 21“ . \r\nСпоред Съливан, който беше в американското посолство в Сараево, политическите лидери създават етническото разделение само, за да останат на власт. \r\n***  Турция ескалира провокациите си срещу Гърция в Егейско море в понеделник, когато турските Военновъздушни сили (ВВС) осъществиха общо 107 нарушения на гръцкото въздушно пространство, което доведе до гонитби между гръцки и турски изтребители, пише  електронното издание на вестник Protothema . \r\nОбщо 15 турски самолета са прелетели над Североизточно централно и Югоизточно Егейско море в хода на деня без позволение. Самолетите (12 изтребителя F-16, 2 изтребителя F-4 Phantom и един разузнавателен самолет CN-235), освен това, са направили 24 нарушения на закона за движение в Атинския район за летателна информация (РЛИ). Десет от турските самолети са били въоръжени, съобщава изданието. \r\nПо-рано в понеделник, припомня „Прототема“, четири турски изтребителя нарушиха гръцкото въздушно пространство в 14.03 и 14.06 часа и прелетяха над два гръцки острова в централната част на Егейско море. Турските F-16 и F-4 са останали в Атинското РЛИ за около половин час преди да излязат. \r\nВсички турски самолети са били идентифицирани и прихванати, съгласно установената международна практика. \r\nПо информация на  електронното издание на Kathimerini , изтребителите са прелетели над островите Антропофагос и Макрониси в източната част на егейско море, част от островната верига Фурни, а друга двойка турски F-16 са засечени да преминават над островчето Ойнусес. \r\nСамолетите са летели на височина 26 хиляди стъпки в 16.04 часа. \r\n***  „То Потами“ (Реката) иска решение на спора за името и още от началото е с ясна позиция, заяви лидерът на партията Ставрос Теодоракис в интервю за гръцки вестник и добави, че „Гърция не е в опасност от северните си съседи“, пише  електронното издание на вестник „Нова Македония“ . \r\n„Питам: ще имаме ли повече проблеми ако нашите съседи са членка на ЕС, или протекторат на турците и руснаците? Тъй като, очевидно, ако блокираме пътя им към Европа и те ще се включат някъде. Значи, след няколко седмици, ние, гърците, трябва да вземем важно решение. Ще кажем „не“ на промяната на тяхното име от Македония, както ги признават всички днес, в Севрна Македония? Ще се скараме с всичките ни съюзници, които покдрепят договора? Изчислихме ли последиците за гръцко-турските отношения? За нашата икономика?“ – заяви Теодоракис пред вестник „Етнос“, цитиран от кореспондента на МИА от Атина. \r\nПо отношение на неговия коментар за изявлението на Зоран Заев, лидерът на „То Потами“ заяви, че „Егейски македонци съществуват, но те говорят гръцки“. Той добави, че фракцията няма да мълчи за изказванията на македонската страна и подчерта, че ако има нарушение на задълженията, предвидени с Договора от Преспа, тогава договор няма да има. \r\n„Това, че искаме решение, не значи, че ще си мълчим пред абсурдите, които говорят – когато ги кажат – нашите съседи. В договора се казва, че езика на БЮРМ спада към групата на южнославянските езици. Също така, приеха, че нямат никаква връзка с античната гръцка култура и наследството на гръцката Македония. Всичко това трябва да се вкара в тяхната Конституция. Ако се откажат от това, тогава, очевидно, няма да има договор“, обясни Теодоракис. \r\n***  В понеделник вечерта Съвета за сигурност на ООН проведе извънредно заседание за ситуацията в Косово и  електронното издание на прищинския ежедневник Gazeta Express  представя позициите на страните в Съвета. \r\nПредставителите на САЩ и Великобритания са подкрепили  изцяло трансформирането на Косовските сили за сигурност (КСС) в пълноценна армия по време на сесията на СС. \r\nНо другите страни са изказали своите възгледи по въпроса и са имали различни позиции. Постоянният представител на Русия при ООН Василий Небензя е повторил опасенията на сръбския президент Александър Вучич от последните събития в Косово и е осъдил формирането на косовска армия, на основание, че тя нарушава Резолюция 1244. \r\nПредставителят на Китай е казал, че Пекин подкрепя териториалния суверенитет и интегритет на Сърбия и е приветствал усилията на Белград да намери политическо решение на косовския въпрос. \r\nВ същото време, посланиците на Нидерландия и Франция многократно са подкрепили независимостта на Косово, но представителят на Париж е добавил, че формирането на армия се е случило в неподходящ момент, предвид продължаващия диалог с Белград. Той, също така, е призовал Прищина да отмени митата върху сръбските стоки. Същата позиция е изказана и от холандеца, който е посочил, че момента за това е неподходящ и че двете страни трябва да се държат сдържано и да избягват възможни ескалации. \r\nПосланикът на Перу е казал, че подкрепя процеса на нормализация на отношенията между Белград и Прищина, целящи стабилизиране на Балканите. Лима вярва, че формирането на Армия на Косово противоречи на Резолюция 1244 и Брюкселското споразумение. \r\nПредставителят на Етиопия е заявил, че позицията на страната е непроменена: „Ние подкрепяме категорично териториалния интегритет и суверенитет на Сърбия и търсенето на мирни решения на всички проблеми на основата на съществуващите документи. \r\nКазахстан е изглеждал разтревожен от формирането на Армия на Косово и техният представител в СС на ООН е посочил, че „едностранните мерки подкопават мира“. \r\nПосланикът на Екваториална Гвинея се е изказал в полза на продължаването на диалога между Белград и Прищина и е подкрепил Резолюция 1244. Боливийският представител е призовал да се спазва Резолюция 1244 и териториалния интегритет и суверенитет на Сърбия. Посланикът на Брега на слоновата кост е посочил, че формирането на армия на Косово противоречи на Резолюция 1244 и е призовал двете страни да се въздържат от действия, които биха заплашили стабилността на региона. \r\nПредставителят на Полша, страна, която признава независимостта на Косово, подчерта, че трансформирането на КСС в Армия на Косово е процес, който трябва да се проведе в съответствие с Конституцията на Косово. \r\nПосланикът на Кувейт, който признава независимостта на Косово, вярва, че действията на парламента в Прищина са правилни и страната може да формира свои въоръжени сили на основата на Конституцията. \r\nНо той е признал, че решението е повод за безпокойство за Сърбия. Кувейт не вижда нарушение на Резолюция 1244 и призовава за диалог, който, по думите на постоянния представител, е единственият начин за разрешаване на проблемите между Белград и Прищина. \r\n***  В централата на ООН в Ню Йорк в понеделник вечерта, малко след 22 часа, започна извънредното заседание на Съвета за сигурност, свикано по искане на Сърбия във връзка с формирането на Армия на Косово. Президентът на страната Александър Вучич запозна СС на ООН, както и международната общност, с намерението на Прищина, чрез правно и политическо насилие, икономически натиск и едностранни ходове, чрез въвеждането на мита и формиране на армия на Косово, да създаде нова ситуация на терен и да изнуди признание от Сърбия, заобикаляйки диалога за нормализация на отношенията с Белград, пише  онлайн изданието на белградския ежедневник „Политика“ . \r\nДържавният глава на Сърбия подчерта, че Прищина не е изпълнила ангажиментите си от споразумението, което е подписала в Брюксел, както и това, че нарушава ЦЕФТА (Централноевропейско споразумение за свободна търговия) и други. \r\nТой изказа благодарността си, че заседанието се провежда по спешната процедура, защото е много важно и справедливо това да се случи заради изключително сложната ситуация на терен. \r\n„Това означава, че се сблъскваме с още и още трудности в Косово и Метохия. Трябва да кажа, че съм много притеснен и даже малко уплашен, не само за бъдещето на моя народ и нашата страна Сърбия, но и за целия регион“, посочи Вучич. \r\nСръбският президент добави, че внимателно е изслушал уводните думи на заместник-генералния секретар на ООН де ла Кроа и подчерта, че би му се искало да чуе различни неща от казаното, независимо, че е съгласен с много неща от изложението. \r\n„Исках да кажа, че Сърбия вложи огромни усилия и много труд, за да се установят мир и стабилност на целите Западни Балкани. Направихме всичко, за да се въздържим от отговор на многобройните провокации, които идват от Прищина. Ние не приемаме такива фрази, в които някой призовава „двете страни да направят нещо, или да не направят“. Сърбия, както знаете, направи почти всичко, за да приложи на практика всичко, което беше договорено. Както знаете, подписахме първи договора между Белград и Прищина и Сърбия изпълни всички свои ангажименти. Направихме множество отстъпки и беше много тежко за нашата общественост да приемем това, но ги приложихме“, обясни Вучич. \r\nСръбският държавен глава подчерта, от друга страна, че единственото задължение, което Прищина е трябвало да реализира, и шест от 15 точки от договора са засягали именно това единствено задължение, е формирането на Общност на сръбските общини. \r\n„Това е единственото задължение и днес е 2070-ия ден и не е приложено на дело нищо, нито имат и най-малко намерение да го направят в бъдеще. От друга страна Сърбия е изпълнила всичко свързано със споразумението за полицията, правосъдието, телекомуникациите, участието в местните избори по косовския закон, абсолютно всичко, което сме подписали. Но и то не беше достатъчно“, подчерта той на английски. \r\nВучич припомни, че Сърбия е предупредила Прищина и хората от Европейския съюз (защото Белград е бил и продължава да бъде в процеса на диалог под егидата на Съюза, който трябва да реши проблемите чрез диалог), да не я вкарват в трудна ситуация, която ще предизвика ужасна атмосфера между страните, когато Косово иска да стане член на международните организации, което Белград смята за провокация, защото Сърбия е единствената международно призната държава по Резолюция 1244 на ООН. „Освен ако нещо не се е променило“, заяви той. \r\n„Молихме да не се стига до гласуване за членство в Интерпол, ЮНЕСКО и ЕНТСО-Е. Те разчитаха на подкрепата на САЩ и много европейски държави, надявайки се, че ще победят. В първия кръг получиха по-малко от 50% от гласовете. Тогава започнаха да обвиняват Сърбия, все едно, че е наша грешка, все едно е трябвало да ги подкрепим, като че ли това е някакво наше задължение. Имаше много страни, важни, по света, които гласуваха против тяхното желание“, поясни Вучич. \r\nСръбският президент посочи, че след това Прищина, едностранно е наложила мита срещу Сърбия и Босна и Херцеговина в нарушение на споразумението ЦЕФТА. \r\n„Първо 10%, а когато видяха, че албанската общественост реагира добре на това, ги увеличиха на 100%. Те дори убиха всякакъв вид търговия между Централна Сърбия и Косово. Заплашиха цялата сръбска общност в Косово и Метохия, защото това е единственият начин за тях да печелят, да преживяват, да получават лекарства и това беше единственият начин да оцеляват. Нарушиха всички споразумения, на които се позовава дори и ЕС“, добави още държавният глава. \r\n„Можете ли да се сетите за някой през XXI век, който забранява и пречи на свободното придвижване на хора и стоки, само защото не е съгласен с политическите решения на другата страна“, попита Вучич. \r\nПрезидентът на Сърбия призова ООН да поемат по-голяма роля в процеса на диалога между Белград и Прищина. „Нямаме нищо против диалога да е под егидата на ЕС, но искаме ООН да има много по-голямо участие в процеса“, заяви Вучич и добави, че, преди всичко, Сърбия е готова да продължи диалога, след като Прищина върне нещата в първоначалното им състояние. \r\n***  Президентът на САЩ Доналд Тръмп не е обещавал по време на срещата си с турския си колега Реджеп Таийп Ердоган на форума на Г-20 в Аржентина преди две седмици, че ще екстрадира мюсюлманския проповедник Фетулах Гюлен, заяви служител на Белия дом, предава  Reuters . \r\n„При срещата си с президента Ердоган на Г-20 президента не е обещавал да екстрадира Гюлен“, заяви неназованият източник на британската агенция. \r\n***  „Унгарските общности от другата страна на границата няма да бъдат жертвани за геополитически интереси, или под международен натиск“, заяви министърът на външните работи на Унгария Петер Сиярто в понеделник в парламента. Западните съюзници упражняват „невероятен натиск“ над Будапеща да сдаде позицията си за блокиране на интеграцията на Унгария в НАТО,посочи той, но добави, че Унгария ще продължи настоява, докато „Украйна не се откаже от антиунгарските си политики“. „Не ме интересува какво мисли Русия по този въпрос“, добави дипломатът, цитиран от  електронното издание Hungary Today . \r\nПо въпроса за икономическата помощ за унгарските общности, Сиярто отбеляза, че субсидиите по програмата до момента са на стойност 186 милиона евро, като най-голяма част от тях отиват за унгарците в сръбската провинция Войводина. \r\nПо неговите думи, правителството е сключило споразумение с руския енергиен гигант „Газпром“ за количеството и цената на природния газ, който ще бъде доставен в Унгария догодина. Той добави, че „ние трябва да държим възможностите си отворени, за да защитим енергийната сигурност на страната“. \r\n„Трябва да говорим с всички и тук, също, ние не трябва да се поддаваме на натиска, целящ да се откажем от този източник“, заяви унгарският външен министър. \r\nСиярто настоя, че големите западноевропейски компании, заедно с Газпром, планират газопровод от Русия до Западна Европа, който заобикаля Украйна, което оставя Централна Европа извън схемата. „В края на краищата, ние сме стигматизирани като руски шпиони“, посочи дипломатът, като добави, че международното възприятие за Русия е „неправилно“. \r\nЩо се отнася до САЩ, Сиярто заяви, че това е най-големият пазар на Унгария извън Европа. Той добави, че Западна Европа „създава изкуствена истерия“ около президента Доналд Тръмп, „в която Унгария никога не е участвала“. \r\n*** Япония ще ускори закупуването на стелт изтребители, ракети с голям обсег и друго оборудване през следващите пет години, съобщава агенция  Reuters . \r\nПлановете са ясен индикатор за амбициите на Япония да се превърне в регионална сила. \r\n„Съединените щати остават най-могъщата държава в света, но национални съперничества се появяват и ние признаваме значението на стратегическото съревнование както с Китай, така и с Русия, тъй като те оспорват регионалния ред“, се посочва в 10-годишната програма одобрена от правителството на Шиндзо Абе. \r\n„САЩ, Китай, Северна Корея и Русия са държавите, които влияят на японското военно мислене“, се казва в документа. \r\n*** Турският министър на отбраната Хулуси Акар, заяви, че иракския град Синджар няма да се превърне в нова крепост за Работническата партия на Кюрдистан. \r\n„Очакваме иракското правителство да ни съдейства за премахването на терористичната организация от територията на Ирак“, обяви министъра. \r\nАкар отбеляза, че Турция уважава териториалната цялост на Сирия, Ирак и нейните съседи. \r\n„Заради сигурността на държавата и народа, нашите операции ще продължат докато групировката бъде напълно победена в Ирак“, заяви той. \r\nСинджар „никога няма да бъде нов Кандил“. \r\nТерористичната групировка има главна база в планинския регион Кандил, близо до турската граница. \r\n*** Общото събрание на ООН прие с обикновено мнозинство резолюцията на Украйна относно „милитаризацията на Крим и Севастопол, както и части от Черно и Азовско море“. \r\n66 държави гласуваха за приемането на документа срещу Русия, 19 бяха против, докато мнозинството се въздържа - 72. \r\nДокументът изразява „сериозна загриженост за постепенната милитаризация на Крим от Руската федерация като окупационна сила“. Общото събрание също така изрази „загриженост“ относно съобщенията за „продължаваща дестабилизация на Крим“, заради руските доставки на оръжие на „територията на Украйна“, включително „ядрени самолети и ракети, оръжия, боеприпаси“ и разполагането на военен персонал на полуострова. \r\nОсвен това, при приемането на документа, Общото събрание изрази „загриженост“ във връзка с продължаващите действия на Москва в черноморските райони, които заобикалят Крим и Азовско море. Сред тези действия е „милитаризацията“. Както бе отбелязано, това създава допълнителни заплахи за Украйна и „подкопава стабилността в региона като цяло“. \r\n***", "date": "2018.12.18", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/12/18/2603134/georgi-botsev-pss-na-mnogo-mesta-v-rila-i-pirin-ima-opasnost-ot-obrazuvane-na-lavini.html", "text": "На много места в Рила и Пирин има опасност от образуване на лавини. Това каза за  Радио „Фокус“-Пирин  Георги Боцев, планински спасител от отряд „Благоевград“ от Планинската спасителна служба (ПСС) към БЧК за района на Рила планина. По думите му в района на хижа „Иван Вазов“, от към язовир Калин, целият склон е лавиноопасен, от Рилския манастир към хижа „Рибни езера“ при дебел сняг целият път е също лавиноопасен, от лявата страна, и падат ненадейно лавини върху самия път. Боцев допълни, че малко под хижа „Македония“ има 2 големи лавини, които са доста опасни. Той подчерта, че извън билото всички склонове са много опасни.  \r\n„Във високата зона на планината движението извън билото през зимата е много рисково. По билото затова има жалони, които трябва да се следват, но на много места от вятъра те са изкъртени. Преди години имаше табели с GPS-координатите от стълб до стълб, но вече и те почти са изчезнали“, коментира планинският спасител. Георги Боцев добави, че е хубаво през зимата, когато човек се движи, да разполага с някаква навигация, с която да се ориентира, и да не напуска пътеката, защото при мъгла много лесно може човек да излезе от маршрута и да попадне в лавинна зона. \r\nНатали СТЕФАНОВА", "date": "2018.12.18", "title": "Георги Боцев, ПСС: На много места в Рила и Пирин има опасност от образуване на лавини"}
{"url": "http://www.focus-news.net/news/2018/12/18/2603138/cnn-trk-erdogan-shte-provezhda-obshti-mitingi-s-natsionalistite-za-mestnite-izbori-prez-2019-godina.html", "text": "Управляващата Партия на справедливостта и развитието (ПСР) ще провежда общи митинги за местните избори на 31 март 2019 година заедно с Партията на националистическото движение (ПДН), предаде CNN TÜRK. Зам.-генералният председател на ПСР Нуман Куртулмуш оповести, че това може да стане в някои важни и ключови турски провинции. Очаква се днес или утре лидерите на двете партии – Реджеп Тайип Ердоган и Девлет Бахчели, да се срещнат отново за уточняване на изборната стратегия и последен „ретуш” на кандидатите. Междувременно ПНД оттегли кандидат-кметовете си в областните градове Ерзурум, Денизли и Айдън и ще подкрепи кандидатурите на Ердоган. Очаква се най-внушителният общ митинг на ПСР и ПНД да бъде в столицата Анкара, посочва още CNN TÜRK. \r\nПревод и редакция:", "date": "2018.12.18", "title": "CNN TÜRK: Ердоган ще провежда общи митинги с националистите за местните избори през 2019 година"}
{"url": "http://www.focus-news.net/news/2018/12/18/2603136/haskovo-32-mashini-sa-v-gotovnost-da-chistyat-snyag-na-teritoriyata-na-obshtinata.html", "text": "32 машини са в готовност да чистят сняг на територията на община Хасково. Това съобщиха от пресцентъра на  Общината . От снегопочистващата фирма „Атастрой“ поддържат в готовност за чистене в града 14 машини, два механизирани пясъкоразпръсквача и два ръчни, а в базите в селата Елена и Николово са още 10 снегопочистващи машини. \r\nОт ОП “Екопрогрес“ разполагат със 7 снегопочистващи машини, един багер, 3 пясъкоразпръсквача и един  „Унимог“. \r\nЗаради прогнозите за снеговалеж от снощи са въведени денонощни дежурства в ОП „Екопрогрес“ от където ще координират снегопочистването в общината. Дежурният телефон за контакти е 038 62 49 39.", "date": "2018.12.18", "title": "Хасково: 32 машини са в готовност да чистят сняг на територията на общината"}
{"url": "http://www.focus-news.net/news/2018/12/18/2603140/plovdiv-unikalna-za-balgariya-multifunktsionalna-zala-shte-bade-otkrita-v-bibliotekata-v-asenovgrad-na-20-dekemvri.html", "text": "Уникалната за България мултифункционална зала „Коста Форев” ще бъде открита от 17.30 ч. на 20 декември в Градска библиотека „П. Хилендарски” в Асеновград. Това съобщиха за  Радио „Фокус“-Пловдив  от пресцентъра на Община Асеновград. Залата е част от проекта „Трансформиране на „Стаята на приказките” в „Мултифункционална зала „Коста Форев”, който се реализира от Градската библиотека с партньорството на Община Асеновград. \r\nИдеята за промяна на концепцията на „Стаята на приказките” с цел опазване и популяризиране на културно-историческото наследство се ражда преди три години, а в хода на изпълнението проектът претърпя редица подобрения. \r\n„Стаята на приказките” е създадена преди повече от 30 години, почти с откриването на новата сграда на библиотеката. Своя незабравим отпечатък в нея оставя самобитният асеновградски художник Коста Форев, като безвъзмездно създава уникални композиции под формата на стенописи на едни от най-популярните приказни герои. С течение на времето част от стенописите са повредени, без възможност да бъдат възстановени. \r\nРаботата по проекта премина  през няколко етапа – цялостен ремонт на залата и трансформиране от стая на приказките в мултифункционална зала, реставрация на стенописите от дъщерята на художника – Ламбрияна Форева и дигитализиране на културно-историческото наследство. \r\nУникалното в проекта е, че мултифункционалната зала ще изпълнява функциите на мини музей на художника; място за събития и инициативи в различен формат – изложби, срещи, представяне на книги и автори, обучения,  и вълшебна кутия, в която „Приказките оживяват”.  „Приказките оживяват”  е иновативен проект свързан със съвременните технологии.  С помощта на мобилната технология „Разширена реалност“ всеки приказен герой от паната ще бъде разпознат от специално мобилно приложение, способно да стартира автоматично предварително подготвен видеоклип (анимация) към него, представящ съдържанието на приказката – главните герои и сюжета в рамките на до 3 минути. Библиотеката се е погрижила децата да имат на разположение таблет с въртящ се статив, за да попаднат във вълшебното царство на смесената действителност от оживяващи приказки. \r\nГрадска библиотека разполага с детски педагог, който ще помогне на децата да се адаптират към подобна иновация и да развият интереса към многообразното запознаване с изкуството. \r\nС помощта на мобилната технология „Разширена реалност” ще бъдат виртуално реставрирани липсващите стенописи.", "date": "2018.12.18", "title": "Пловдив: Уникална за България мултифункционална зала ще бъде открита в библиотеката в Асеновград на 20 декември"}
{"url": "http://www.focus-news.net/news/2018/12/18/2603137/burgas-nagradiha-pobeditelite-v-natsionalniya-konkurs-za-kukli-v-ochakvane-na-koleda.html", "text": "В Бургас бяха наградени победителите в националния конкурс за кукли „В очакване на Коледа“, под патронажа на зам. областния управител проф. Севдалина Турманова, предаде репортер на  Радио „Фокус“-Бургас . „Благодаря, че за поредна година избирате нас, в Областна администрация, за да представите куклите, които нашите български деца правят за Коледа“, каза зам. областният управител на Бургас проф. Севдалина Турманова. „Тази година надсловът на кампанията е различен – „В очакване на Коледа“, но винаги конкурсът е свързан с този много чакан, уютен, топъл и красив християнски празник“, каза още тя.  \r\nТурманова благодари на децата, които за поредна година се включиха активно, за това, че са сътворили интересни кукли и са използвали различни материали като памук, лен, вълна конци и всякакви подръчни материали. Част от куклите ще бъдат дарени на нуждаещи се деца, а някои от тях ще бъдат оставени под коледната елха в Областната администрация. На събитието присъства още Адриана Христова, началник на Отдел „Социални дейности, здравеопазване и програми в Община Бургас. „Присъединявам се към това, че в навечерието на светлите християнски празници, отново за пореден път сдружение „Усмивка“ доказа, че е активно и дава възможност на децата да творят, като и да доказват своите умения и да радват всички нас“, каза Христова \r\nДеница ДИМИТРОВА", "date": "2018.12.18", "title": "Бургас: Наградиха победителите в националния конкурс за кукли „В очакване на Коледа“"}
{"url": "http://www.focus-news.net/news/2018/12/18/2603135/ministar-neno-dimov-podpisanite-dogovori-po-op-okolna-sreda-ot-nachaloto-na-programniya-period-sa-za-50-ot-byudzheta-na-programata.html", "text": "Подписаните договори по Оперативна програма „Околна среда 2014-2020 г.“ (ОПОС) от началото на програмния период досега са за над 1.6 млрд. лв., което представлява близо 50% от ресурса на програмата. Това съобщи министърът на околната среда и водите Нено Димов по време на годишното информационно събитие на програмата в понеделник вечерта, съобщиха от пресцентъра на  Министерството на околната среда и водите . Министърът добави, че ресурсът от близо 3.6 млрд. лв. е достъпен за бенефициентите, като най-голяма част от инвестициите са в сектор „Води“. „Очакваме 14 ВиК оператора всеки момент да започнат да подават своите проектни предложения, така че в рамките на следващите 5 години качеството на пречистване на питейните и отпадните води да бъде на много по-високо ниво. С изпълнението на тези проекти ние не просто отговаряме на европейските критерии, но се грижим за здравето и живота на хората в България“, каза още министър Димов. Той обясни, че към момента на бенефициентите са изплатени над половин милиард лева, а сертифицираните средства до края на годината ще достигнат 460 млн. лв. \r\nРъководителят на Управляващия орган на ОПОС 2014-2020 г. Валерия Калчева представи напредъка по програмата за 2018 г. „През тази година успяхме да обявим 9 процедури на стойност над 2 млрд. лева“, съобщи Калчева. Тя допълни, че сключените договори през 2018 г. са 55 с инвестиции от 850 млн. лв. Изплатените към бенефициентите средства само за 2018 г. възлизат на над 367 млн. лв. или 10.6% от бюджета на програмата. „През 2018 г. беше реализиран сериозен напредък, но изпълнението на програмата не е само цифри, а цифрите не са самоцел. За всички нас, чиято работа е свързана с реализацията на екологични мерки, е ясно, че ефективното, балансирано и щадящо използване на природните ресурси е от първостепенно значение за природата – домът, в който живеем“, каза още Валерия Калчева. \r\nТя подчерта, че мерките в секторите води, отпадъци, биоразнообразие и качество на атмосферния въздух изискват значителен ресурс, но са тежки за реализация и често непопулярни сред гражданите. „Наред с положените усилия за ускоряване на темповете на договаряне и разплащане по проектите, през тази година обърнахме и сериозно внимание на популяризирането на всички ползи от изпълнението на екологични проекти“. През 2018 г. значимостта на мерките по ОПОС бяха представени за най-малките, с организираната за тях „Зелена олимпиада“, и за-големите – с представяне на 3D светлинен спектакъл пред Националната галерия „Квадрат 500“. Като резултат от целенасочените информационни кампании и съгласно проведено социологическо проучване, ОПОС е разпознаваема за 76% от гражданите, което отрежда програмата на първо място по разпознаваемост сред осемте оперативни програми. \r\n„Уверена съм, че представените резултати могат да бъдат отчетени положително. Те обаче, нямаше да бъдат възможни без професионална подкрепа, взаимни компромиси и упорит труд. Тук е мястото да благодаря на всички, с които и тази година посрещахме заедно предизвикателства и постигахме цели“, каза още Валерия Калчева.", "date": "2018.12.18", "title": "Министър Нено Димов: Подписаните договори по ОП „Околна среда“ от началото на програмния период са за 50% от бюджета на програмата"}
{"url": "http://www.focus-news.net/news/2018/12/18/2603143/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-gkpp-kalotina-i-gkpp-kulata.html", "text": "Интензивен е трафикът за товарни автомобили на ГКПП „Капитан Андреево“, ГКПП „Калотина“ и ГКПП „Кулата“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.00 часа. На българо-сръбската граница на ГКПП „Калотина“ трафикът е интензивен на вход за товарни автомобили. На българо-гръцката граница трафикът е интензивен на ГКПП „Кулата“ за товарни автомобили на изход. На българо-турската граница трафикът е интензивен на ГКПП „Капитан Андреево“ на изход за товарни автомобили. На българо-македонската граница и българо-румънската граница трафикът е нормален на всички гранични контролно-пропускателни пунктове. \r\nПоради усложнената зимна обстановка, гражданите следва да търсят информация за евентуална промяна на полетите от летище „София“.", "date": "2018.12.18", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“, ГКПП „Калотина“ и ГКПП „Кулата“"}
{"url": "http://www.focus-news.net/news/2018/12/18/2603139/dimitar-margaritov-kzp-pazarat-i-v-praznichnite-dni-e-sravnitelno-loyalen-kam-potrebitelite.html", "text": "При поредицата от кампании за намаления целта на Комисията за защита на потребителите (КЗП) е да установи доколко тези намаленията са реални и доколко потребителите могат да бъдат заблудени с анонсите за отстъпки при преминаването от една кампания в следваща. Но също и да ги посъветваме как да постъпят, за да не бъдат измамени. Това каза председателят Димитър Маргаритов по БНТ, съобщиха от пресцентъра на  КЗП . По думите му е възможно предлагани за Коледните и Новогодишни празници стоки, които не са били реализирани тогава, да бъдат продавани на още по-ниски цени през януари и февруари. „Но и друго може да се случи – да се продават стоки, които до този момент не са били намалявани и да се създаде заблуда у потребителите, че това са стоки на много изгодни цени. Затова съветваме хората да съпоставят цени. Напълно е възможно в условията на свободния пазар някъде някой да продава нещо с намаление и то въпреки това да е по-скъпо, отколкото на друго място, където не е намалено и това да не е непременно нарушение на закона”, предупреди председателят на КЗП.  \r\nМаргаритов уточни, че разпространеното у нас понятие „промоция” не е термин от Закона за защита на потребителите. По думите му там съществува т.нар. „съобщение за намаление”, при което търговецът е длъжен да обяви старата цена, на която стоката да е продавана поне един месец, и новата цена, която не може да се продава повече от месец. „Когато говорим за промоция, се анализира понятие, извикано от пазарната логика. Това обикновено са случаите, когато компаниите представят на пазара своите нови продукти. Понякога твърдят, че цената в началото може да бъде по-изгодна отколкото впоследствие като стандарт, който ще се възприеме за продажбата в бъдеще. По празниците проблемите във връзка с онлайн покупки преди всичко са поради пренатоварването на електронните магазини и особено на куриерските фирми\", каза още Маргаритов. Той посочи, че в такива периоди потребителите сигнализират най-често за неспазване на сроковете за доставка. „Моят съвет към търговците е да повишат капацитета си в тези дни, за да могат да отговорят на всички очаквания. Ако не могат, нека това да е ясно и с достатъчно сериозна информация да предупредят, че е възможно определени покупки да не бъдат доставени в сроковете, които поначало важат за другите периоди на годината”, добави той.  \r\nПредседателят на КЗП обобщи, че бързото „изчерпване” на наличностите на най-атрактивните стоки при подобни кампании може да се срещне, както в търговската мрежа, така и при онлайн магазините.  \r\n„Когато е много голямо числото на намалението, по-малко са случаите, когато това е вярно. Или по-малко са стоките, за които се прилага този голям процент намаление”, каза още Маргаритов. Според него уговорката „до” може да се окаже на ръба на закона. „Но, ако в магазина достатъчно ясно е оповестено, че в този сегмент стоките са намалени на 50%, в онзи – на 30%, там има – макар и няколко само, които са на 70%, това би могло да бъде по-скоро вярна и достатъчно надеждно поднесена информация”, обясни той. Председателят на КЗП уточни, че това са примери за възможни нарушения, но по думите му пазарът е сравнително лоялен към хората, които пазарува в празничните дни.", "date": "2018.12.18", "title": "Димитър Маргаритов, КЗП: Пазарът и в празничните дни е сравнително лоялен към потребителите"}
{"url": "http://www.focus-news.net/news/2018/12/18/2603142/dobrich-kmetat-na-kavarna-nina-stavreva-shte-predstavi-noviya-kalendar-na-obshtinata-za-2019-g.html", "text": "Кметът на Каварна Нина Ставрева ще представи новия календар на Общината за 2019 г. Това съобщиха от пресцентъра на  Община Каварна . Събитието ще се проведе на 20 декември от 14.00 часа в кабинета на кмета Ставрева. Срещата е по случай наближаващите празници и представянето на новия календар за 2019 г. на Общината.", "date": "2018.12.18", "title": "Добрич: Кметът на Каварна Нина Ставрева ще представи новия календар на Общината за 2019 г."}
{"url": "http://www.focus-news.net/news/2018/12/18/2603141/mosv-podpisa-dogovori-za-izgrazhdane-na-anaerobni-instalatsii-za-razdelno-sabrani-biorazgradimi-otpadatsi-na-teritoriyata-na-oblastite-burgas-i-blagoevgrad.html", "text": "МОСВ подписа договори за изграждане на анаеробни инсталации за разделно събрани биоразградими отпадъци на територията на областите Бургас и Благоевград. Това съобщиха от пресцентъра на  Министерството на околната среда и водите . \r\nМинистърът на околна среда и водите подписа договор за изграждане на анаеробна инсталация за разделно събрани биоразградими отпадъци на територията на регион Бургас. Целта на проекта е осигуряване на инфраструктура и система за разделно събиране на биоразградими битови отпадъци в общините Бургас, Несебър и Поморие. Съоръжението е с капацитет за рециклиране 30 652 тона годишно. Общият размер на инвестицията е над 37.4 млн. лв. Оперативна програма „Околна среда 2014-2020“ осигурява безвъзмездна финансова помощ в размер на 29.4 млн. лв. Срокът за изпълнение на проекта е 48 месеца. \r\nМинистър Димов подписа договор за анаеробна инсталация за разделно събрани биоразградими отпадъци и с общините Благоевград, Симитли, Бобошево, Кочериново и Рила. Съоръжението е с капацитет близо 16 000 тона годишно и ще обслужва 100 000 жители. Проектът е на стойност 36.4 млн. лв., като ОПОС 2014-2020 осигурява над 30.2 млн. лв. Срокът за приключване на дейностите е 40 месеца. \r\n„Изпълнението на тези проекти позволява по модерен и природосъобразен начин да превърнем отпадъка в стока“, каза министър Димов. Той допълни, че това е в основата на бъдещата икономика, към която България се стреми. \r\nЦеремониите по подписването с Бургас и Благоевград се състояха по време на Годишното информационно събитие на ОПОС, на което беше представен напредъкът на ОП за 2018 г.", "date": "2018.12.18", "title": "МОСВ подписа договори за изграждане на анаеробни инсталации за разделно събрани биоразградими отпадъци на територията на областите Бургас и Благоевград"}
{"url": "http://www.focus-news.net/news/2018/12/18/2603144/dobrich-blagotvoritelen-koleden-bazar-se-provezhda-v-kavarna.html", "text": "Сдружение „Съюз на пенсионера 2004“ отвори благотворителен коледен базар на площад „Защитата на Каварна“. Това съобщиха от пресцентъра на  Община Каварна . Събраните средства ще помогнат на абитуриент от града. Всеки може да закупи домашно приготвени сладки, сурвакници, гевреци, домашно вино и питки от жените от сдружението. Базарът ще бъде отворен до 20 декември.", "date": "2018.12.18", "title": "Добрич: Благотворителен коледен базар се провежда в Каварна"}
{"url": "http://www.focus-news.net/news/2018/12/18/2603147/nikola-panchev-odmvr-dobrich-zhandarmeriya-i-politsiya-rabotyat-savmestno-v-malkite-naseleni-mesta-na-oblastta-za-protivodeystvie-na-kriminalni-proyavi.html", "text": "Жандармерия и полиция работят съвместно в малките населени места на Добричка област за противодействие на криминални прояви. Това съобщи на брифинг директорът на Областната дирекция на МВР в Добрич старши комисар Никола Панчев, предаде кореспондент на  Радио „Фокус” – Варна . Панчев добави, че основно се работи на територията на община Добричка. По думите му през месец ноември в полицията в Добрич са регистрирани 142 криминални престъпления, 61 са разкрити, установени са 59 извършители на престъпления. Той добави, че има регистрирано едно убийство с установен извършител, случило се по пътя от Добрич за село Богдан. Според Панчев през изминалия месец повече са регистрираните кражби в магазини и по-малко на селскостопанска продукция. На същото ниво са домовите кражби както в предходни месеци. Няма регистрирани грабежи.  \r\n„При пътнотранспортните произшествия се запазва тенденцията като доминираща причина да бъдат самостоятелните катастрофи – удар в дърво или преобръщане извън пътя\", съобщи началникът на сектор „Пътна полиция“ Жулиян Минев. По думите му при общо 20 загинали при катастрофи минали месец в 14 от случаите става дума за самостоятелна катастрофа. Той добави, че органите на реда продължават да се натъкват на случаи на шофиране от неправоспособни водачи на моторни превозни средства. Жулиян Минев посочи, че вече се предприемат мерки за осигуряване на безопасно пътуване в областта в празничните дни. Очаква се по-засилен трафик по Коледа и Нова година от границата с Румъния в посока курортния комплекс „Албена“, за където има информация, че в два от най-луксозните хотели всички места са резервирани.  \r\nЖулиета НИКОЛОВА", "date": "2018.12.18", "title": "Никола Панчев, ОДМВР - Добрич: Жандармерия и полиция работят съвместно в малките населени места на областта за противодействие на криминални прояви"}
{"url": "http://www.focus-news.net/news/2018/12/18/2603145/d-r-dochka-mihaylova-rzi-varna-obshto-64-uchenitsi-sa-imali-oplakvaniya-za-hranitelno-razstroystvo-sled-parti-v-zavedenie-v-tsentara-na-grada.html", "text": "Общо 64 ученици в девети клас от Гимназия с преподаване на чужди езици „Йоан Екзарх“ във Варна са имали оплаквания за хранително отравяне след предновогодишно парти в заведение в центъра на града. Това съобщи за  Радио „Фокус“ – Варна  директорът на Регионалната здравна инспекция (РЗИ) д-р Дочка Михайлова. По думите й гимназистите са празнували на две групи в един и същ бар в събота и в неделя. В първия почивен ден на партито са отишли 96 деца, от които 58 са с оплаквания. На следващия ден са били 68, от които други 6 са с оплаквания. Общият брой на пострадалите е 64 деца. Оплакванията са били гадене, повръщане, коремни болки, диарийни изхождания. Според д-р Михайлова към момента учениците вече са добре и нямат оплаквания. Един ученик е прегледан в Центъра за спешна медицинска помощ, но е върнат в дома си. Повечето от другите деца така и не са търсили лекарска помощ. В болница „Св. Марина“ също е настанено едно дете.  \r\nДиректорът на РЗИ посочи, че в момента се извършва епидемиологично проучване, съвместно с Българската агенция по безопасност по храните. Изследва се целият път на храната до консуматора през производителя, доставчика и заведението. Децата са консумирали храна тип – кетъринг. Резултатите от микробиологичните изследвания обаче трябва да станат ясни до края на годината поради многото почивни дни, посочи още д-р Михайлова. Тя обясни, че за микробиологичните изследвания са необходими поне три дни. Директорът на РЗИ увери, че към момента ситуацията е овладяна. \r\nДиана СТОЕВА", "date": "2018.12.18", "title": "Д-р Дочка Михайлова, РЗИ – Варна: Общо 64 ученици са имали оплаквания за хранително разстройство след парти в заведение в центъра на града"}
{"url": "http://www.focus-news.net/news/2018/12/18/2603148/veliko-tarnovo-izmama-s-pokupka-na-200-tona-tsarevitsa-za-50-700-leva-razsledva-politsiyata-v-svishtov.html", "text": "Измама с покупка на 200 тона царевица разследват служители на полицейското управление в Свищов, съобщиха от  Областна дирекция на МВР – Велико Търново . Сигнал за случая е получен вчера. По данни на тъжителя той е превел на фирма-посредник над 50 700 лева, парите обаче не стигнали до търговеца, каквато била първоначалната уговорка. По случая е започнато досъдебно производство.", "date": "2018.12.18", "title": "Велико Търново: Измама с покупка на 200 тона царевица за 50 700 лева разследва полицията в Свищов"}
{"url": "http://www.focus-news.net/news/2018/12/18/2603149/vitseprezidentat-iliyana-yotova-razgovarya-s-vitseprezidenta-na-evropa-nostra-piyt-yaspart.html", "text": "Вицепрезидентът Илияна Йотова се срещна на „Дондуков“ 2 с вицепрезидента на „Европа ностра“ Пийт Яспърт. Това съобщиха от  Прессекретариата на държавния глава . „Европа ностра“, с президент Пласидо Доминго, е европейска мрежа за опазване на културното и природно наследство, която обединява институции и организации от над 40 държави. От България членуват три организации. \r\nПийт Яспърт запозна Илияна Йотова с доклада на „Европа ностра“ за опазване и развитие на паметника „Бузлуджа“. Българският вицепрезидент представи инициираната от нея кампания за съхраняване на паметни сгради, свързани с народните будители.", "date": "2018.12.18", "title": "Вицепрезидентът Илияна Йотова разговаря с вицепрезидента на „Европа ностра“ Пийт Яспърт"}
{"url": "http://www.focus-news.net/news/2018/12/18/2603150/kyustendil-elektronni-tabla-davat-tochna-informatsiya-na-patnitsite-za-dvizhenieto-na-gradskite-avtobusi-v-dupnitsa.html", "text": "Електронни табла дават точна информация на пътниците за движението на градските автобуси в Дупница. Това съобщи пред  Радио „Фокус” – Кюстендил  Христо Апостолов, пресаташе на Община Дупница. По думите му информационните табла работят с актуални часове на движещите се автобуси. 23 са до момента монтираните табла, като тази дейност и по останалите автобусни спирки продължава, докато не бъдат поставени на всички в града. Тестовият период ще продължи още 20 дни, в същото време информацията се въвежда и в мобилно приложение, където в реално време ще се получава същата информация за удобство на гражданите. Таблата показват автобусната линия, направлението на български език, минутите, които остават до пристигането на автобуса на конкретната спирка, точен час, както и температурата навън. Всички автобуси са снабдени с GPS-и, които посредством софтуерна програма информират в реално време пътниците. \r\nВенцеслав ИЛЧЕВ", "date": "2018.12.18", "title": "Кюстендил: Електронни табла дават точна информация на пътниците за движението на градските автобуси в Дупница"}
{"url": "http://www.focus-news.net/news/2018/12/18/2603153/dha-prezidentat-na-iran-pristiga-utre-na-poseshtenie-v-turtsiya.html", "text": "Президентът на Иран Хасан Рухани пристига утре на официално посещение в Турция по покана на турския си колега Реджеп Тайип Ердоган, предаде информационната агенция ДХА.  Визитата е двудневна, като Рухани ще присъства и на заседанието на Петото съвещание на Висшия съвет за стратегически връзки между Турция и Иран. Очаква се да бъдат подписани подготвените важни спогодби между двете страни в областта на икономиката, културата и политиката. В икономическата област целта е двустранният стокообмен да достигне 30 млрд. долара годишно, посочва още ДХА. \r\nПревод и редакция:", "date": "2018.12.18", "title": "ДХА: Президентът на Иран пристига утре на посещение в Турция"}
{"url": "http://www.focus-news.net/news/2018/12/18/2603152/pazardzhik-9-zhiteli-na-kvartal-anezitsa-vav-velingrad-sa-zadarzhani-za-transportirane-na-nezakonno-dobita-darvesina.html", "text": "Деветима жители на квартал „Анезица“ във Велинград са задържани за транспортиране на незаконно добита дървесина, съобщиха от  ОДМВР-Пазарджик . Това е станало по време на полицейска акция на служители от участъка в Ракитово, Зоналното жандармерийско управление в Пловдив и Държавно горско стопанство (ДГС) „Алабак“. В землището на местността „Пъдарника“ съвместните екипи засекли деветима жители на велинградския квартал „Анезица“ на възраст между 23 и 67 години. Те превозвали с помощта на коне строителна иглолистна дървесина, която не била маркирана с контролна горска марка. Всички натоварени дърва са иззети и предадени за съхранение в ДГС „Алабак“. Мъжете са задържани, а спрямо тях са образувани бързи производства.", "date": "2018.12.18", "title": "Пазарджик: 9 жители на квартал „Анезица“ във Велинград са задържани за транспортиране на незаконно добита дървесина"}
{"url": "http://www.focus-news.net/news/2018/12/18/2603154/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването  „Часът на Карлово”  на  Радио „Фокус” - Пловдив  ще търсим интересни инициативи за Коледните и Новогодишни празници. Предаването ни ще е изцяло на празнична тематика. За втора поредна година, в навечерието на Коледа, карловски ученици събраха дрехи и обувки, които да дарят на децата от ОУ „Ген. Карцов“ в село Христо Даново. В предаването ни ще разберете повече за тази благородна инициатива. Ще чуем още как карловски младежи направиха Коледна алея в града. В създаването на Коледната алея се включиха деца и младежи от карловски училища. Те украсиха седем елхи, дарени от Горското стопанство. Също в днешното предаване ще чуем кмета на село Столетово Мирослав Колев, който ще ни каже как се променя селцето с общите усилия на всички жители и как там ще посрещнат празниците. Предаването   се излъчва всеки вторник, от 15.00 до 16.00 часа. Водещ е Цветана Тончева.", "date": "2018.12.18", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/12/18/2603151/ministar-biser-petkov-oshte-v-nachaloto-na-sledvashtata-godina-shte-sazdadem-rabotna-grupa-sas-sotsialnite-partnyori-za-ideyata-za-uvelichavane-na-minimalnata-tsena-na-noshtniya-trud.html", "text": "Намерението на МТСП е още в началото на следващата година да създаде работна група с участието на социалните партньори във връзка с идеята за увеличаване на минималната цена на нощния труд. Това каза министърът на труда и социалната политика Бисер Петков по време на брифинг след заседанието на Националния съвет за тристранно сътрудничество, предаде репортер на  Агенция „Фокус“ . \r\nМинистър Петков уточни, че идеята е в рамките на тази работна група да се дебатират всички въпроси, свързани с трудовото законодателство, заплащането на труда и колективното трудово договаряне. „Въпроси, които се поставят в дневния ред, наложителни са за решаване, но не се постига съгласие, когато бъдат дискутирани поединично“, добави министърът.  \r\n„Като представител на правителството в националния съвет внесох проекта на постановление за изменение и допълнение в съответно наредбата за пенсиите и осигурителния стаж. Тези предлагани изменения и допълнения в наредбата за пенсиите произтичат от приети вече промени в Закона за семейните помощи за деца, които предстои да влязат в сила от началото на следващата година\", коментира Петков.  \r\nПо думите му целта е децата, които получават в момента персонални пенсии от ДОО, да продължат да ги получават. \"Когато заявят желанието си за получаване на новата месечна помощ, по реда на Закона за семейните помощи за деца, тези персонални пенсии ще бъдат прекратявани. Затова е създаден механизъм за обмен на информация между НОИ и Агенцията за социално подпомагане. В дискусията по тези предложения за изменения и допълнения в наредбата, част от социалните партньори я подкрепиха, други не я подкрепиха с аргумент, свързан с промените в закона, които вече са действащи и за това, че за тази помощ няма доходен критерий, както съществува такъв доходен критерий по отношение на другите помощи\", допълни той.  \r\n\"По втората точка от дневния ред – внесох проект на постановление за определяне на нов размер на минималната работна заплата за 2019 г. предложението е месечният размер на минималната работна заплата да бъде 560 лв., съответно 3, 37 лв. минимална почасова работна заплата за следващата 2019 г. Това предложение е на база вече заложеното в средносрочна бюджетна прогноза и в приетия бюджет за следващата година“, каза още Бисер Петков.  \r\nПо думите му нарастването на минималната работна заплата е 9,08% спрямо минималната работна заплата за тази година от 510 лв. „Считаме, че с този ръст на минималната работна заплата, ще се осигури по-добро заплащане и по-добра мотивация на най-ниско платените работници, като разбира се, по това предложение се състоя дискусия. Основните пунктове, по които ще представят пред вас социалните партньори“, коментира още министърът.  \r\nВицепремиерът Марияна Николова обясни, че са били разгледани три точки по предварително определения дневен ред, както следва. \"Точка първа – проект на постановление на МС за изменение и допълнение на наредбата за пенсиите и осигурителния стаж, внесен от министъра на труда и социалната политика. С проекта на постановление се предлагат промени, произтичащи от приетите вече промени в Закона за семейни помощи, с които се въвежда месечна помощ за децата с един или двама починали родители. Проектът на постановление е подкрепен от БТПП, КРИБ, Съюз за стопанска инициатива и КНСБ.  Не се подкрепя от АИКБ, БСК и КТ „Подкрепа“. По точка втора от предварително определения дневен ред, а именно проект на постановление на МС за определяне на нов размер на минимална работна заплата за страната за 2019 г., отново внесен от министъра на труда и социалната политика. Двете синдикални организации подкрепят проекта на постановление, с който се предлага размер на минималната работна заплата от 560 лв., считано от 1 януари 2019 г.\", посочи тя. По думите ѝ работодателските организации не подкрепят проекта на постановление на МС, като всяка от страните ще представи своите аргументи. \"По точка три от предварително определения дневен ред – предложение на КТ „Подкрепа“ за актуализиране на минималния размер на допълнителното трудово възнаграждение по чл. 8 от наредбата за структурата и организацията на работната заплата, внесено в национален съвет за тристранно сътрудничество на 4 октомври 2018 г. Предложението се отнася до заплащане на допълнителното възнаграждение за нощен труд в размер не по-малък от 0, 5 % от основната работна заплата. От работодателските организации не подкрепят направеното предложение\", каза още тя.", "date": "2018.12.18", "title": "Министър Бисер Петков: Още в началото на следващата година ще създадем работна група със социалните партньори за идеята за увеличаване на минималната цена на нощния труд"}
{"url": "http://www.focus-news.net/news/2018/12/18/2603158/sport-basketbolist-na-balkan-botevgrad-e-nay-dobar-vav-fiba-kap.html", "text": "Баскетболиста на Балкан Ботевград Микал Хопкинс беше избран за най-добър играч в първия кръг на втората фаза на европейския клубен турнир за Купата на ФИБА. Той бе избран от анкета сред феновете в официалния сайт на турнира. Хопкинс получи 48% от гласовете за своя дабъл-дабъл (17 точки и 13 борби) при победата на Балкан над Фехервар.", "date": "2018.12.18", "title": "Спорт: Баскетболист на Балкан Ботевград е най-добър във ФИБА Къп"}
{"url": "http://www.focus-news.net/news/2018/12/18/2603146/gazeta-express-kosovo-es-izprati-pismo-na-haradinay-che-tachi-vodi-dialoga-belgrad-prishtina.html", "text": "Европейският съюз изпрати писмо на косовския премиер Рамуш Харадинай, с което му напомни, че президентът на страната Хашим Тачи ще продължи да води диалога на високо равнище със Сърбия в Брюксел. Писмото бе написано, след като парламентът в Прищина одобри новият преговорен екип за преговорите с Белград, пише  електронното издание на прищинския ежедневник Gazeta Express . \r\nДокументът, подписано от върховния представител на ЕС по политиката на сигурност и външните работи Федерика Могерини, комисаря по търговията Сесилия Малстрьом и комисаря по разширяването Йоханес Хан, припомня на Харадинай, че диалога Прищина – Белград с посредничеството на Могерини се оглавява от Тачи. Представителите на Съюза приветстват резолюцията, приета от косовския парламент миналата седмица и посочват, че това е важно развитие, което ще допринесе за „засилването на тежестта на косовските власти“ и „трябва да улесни бързото и конструктивно продължаване в сегашния състав на диалога на високо равнище“. \r\n„Приветстваме това и смятаме, че то има принос към позициите на Косово, които ще бъдат изразени от неговия президент в настоящия диалог, който, за ЕС, е единствената реалистична рамка за постигане на нормализация на отношенията между Белград и Прищина“, пише в документа. \r\nТе обвиняват Харадинай за едностранните му действия, които, както гласи писмото, препятстват прогреса, постигнат по време на диалога. „Категорично сме несъгласни с оценката, че диалога е зациклил. Напротив, диалогът, провеждан между двамата президенти, отбелязва постоянен прогрес. Ние споделихме тази оценка с лидерите на ЕС на Европейския съвет през декември и получихме насърчаващо послание в наша подкрепа“, пишат европейските лидери. Според Могерини, Малстрьом и Хан, едностранните действия и ненавременните изказвания, от всички страни, могат само да подействат възпиращо и да забавят прогреса, който може да бъде осъществен в рамките на диалога Косово – Сърбия. \r\nПревод и редакция:", "date": "2018.12.18", "title": "Gazeta Express (Косово): ЕС изпрати писмо на Харадинай, че Тачи води диалога Белград – Прищина"}
{"url": "http://www.focus-news.net/news/2018/12/18/2603155/stoyan-parashkevov-obshtina-svishtov-prez-poslednite-godini-rabotim-aktivno-v-nasoka-razvitie-na-dobrovolchestvoto-v-regiona.html", "text": "За развитието на доброволчеството в региона работи активно през последните години Община Свищов. Резултатите са създаването на Доброволческо формирование към местената администрация, което реагира при бедствия и аварии, изграждане на Кризисен център в село Овча могила и най-новия проект – Младежка академия за доброволци. Това поясни в ефира на  Радио „Фокус“ – Велико Търново  Стоян Парашкевов, директор Дирекция „Управление на проекти“ в Община Свищов. В Доброволческото формирование са записани 30 доброволци, а в младежката структура – 20. „Преди две години успяхме, с местен проект за над 20 хиляди лева, да регистрираме Кризисен център в едно от по-отдалечените села от региона – Овча могила. Той беше институционализиран. Получихме като дарение пожарен автомобил, линейка. Имаме назначени и хора на работа, както и доброволци, естествено, които са в този Кризисен център. По един друг проект на Община Свищов – по Програмата за трансгранично сътрудничество този Кризисен център вече е дообзаведен и оборудван с много по-съвременни активи. Имаме високопроходим автомобил, микробус за извозване на доброволците, дронове, различни видове специфични противопожарни активи. Виждате, че паралелно с него, изпълняваме и този проект за доброволците, така че ние работим в различни направления, но посоката е една – свързана с противопожарната безопасност, превенцията и работата с хора, независимо дали са големи и младежи“, обобщи Стоян Парашкевов и подчерта, че работата в тези направления ще продължи. \r\nЛуиза ТРАНЧЕВА", "date": "2018.12.18", "title": "Стоян Парашкевов, Община Свищов: През последните години работим активно в насока развитие на доброволчеството в региона"}
{"url": "http://www.focus-news.net/news/2018/12/18/2603156/v-dvora-na-parva-sagbal-sveta-sofiya-shte-bade-otkrit-pravoslaven-paraklis.html", "text": "В двора на Първа САГБАЛ „Света София“ ще бъде открит и осветен православен параклис. Това съобщиха от пресцентъра на  лечебното заведение . Молитвеният дом ще носи името „Рождество Христово“. Храмът ще бъде открит на 19 декември 2018 г. от 11.00 часа. Новопостроеният параклис ще бъде осветен от Негово Преосвещенство Белоградчишки епископ Поликарп - викарен епископ на Софийска света митрополия и отец Бисер Костадинов - председател на църковното настоятелство към Първа САГБАЛ „Света София“. В събитието ще участват: Дончо Барбалов – заместник-кмет по направление „Финанси и стопанска дейност“ и вр. и. д. заместник-кмет по направление „Столично общинско здравеопазване“, Георги Йорданов - началник на кабинета на министъра на финансите в Министерство на финансите на Република България, д-р Веселин Милев - председател на Постоянната комисия по здравеопазване и социална политика в Столичния общински съвет, Емил Велинов - директор на Дирекция  „Вероизповедания“ към Министерски съвет на Република България и д-р Гергана Коларова – изпълнителен директор на Първа САГБАЛ „Света София“. \r\nНа събитието е поканена и Йорданка Фандъкова, кмет на София.", "date": "2018.12.18", "title": "В двора на Първа САГБАЛ „Света София“ ще бъде открит православен параклис"}
{"url": "http://www.focus-news.net/news/2018/12/18/2603161/toplofikatsiya-sofiya-ead-organizira-koledna-igra-za-loyalnite-si-klienti.html", "text": "В навечерието на коледните и новогодишни празници „Топлофикация София” ЕАД стартира традиционната инициатива „Коледна игра“, с която иска да благодари на лоялните си клиенти. Това съобщиха от пресцентъра на  дружеството . Началото на третата поред коледната игра е дадено на 17 декември 2018 г. и в нея имат право да участват всички битови и небитови абонати на „Топлофикация София“ ЕАД. Условието за участие е до 15 февруари 2019 година клиентите да заплатят всички свои сметки за топлинна енергия и дялово разпределение към дружеството за 2018 г. и към тази дата да нямат просрочени задължения. Изпълнилите това условие участват в разпределението на общо 8 награди - смартфони Huawei P9 lite (2017 г.). \r\nПечелившите ще бъдат изтеглени в присъствието на нотариус на 20 февруари 2018 година, а с победителите ще се свържем лично за уточняване на начина за получаване на наградата им.  \r\nОфициалният правилник на играта е достъпен на  , на фейсбук страницата  , в Клиентските центрове на дружеството и на телефон 0700 11 111.", "date": "2018.12.18", "title": "„Топлофикация София“ ЕАД организира коледна игра за лоялните си клиенти"}
{"url": "http://www.focus-news.net/news/2018/12/18/2603157/d-r-maya-rasheva-tsentar-za-speshna-meditsinska-pomosht-varna-v-uslozhnena-zimna-obstanovka-koordinatsiyata-mezhdu-institutsiite-e-izklyuchitelno-vazhna.html", "text": "В усложнена зимна обстановка координацията между различните институции е изключително важна. Това каза в интервю за  Радио „Фокус“ – Варна  директорът на Центъра за спешна медицинска помощ в града д-р Мая Рашева. „При подобна обстановка трябва да се действа в екип, зависими сме от много институции, ангажирани с този процес. Ежегодно се правят занятия както на общинско, така и на областно ниво, действията се координират. В случая много важна е информацията, която обменяме между институциите. Предварително получаваме информация за  регионите в бедствено положение или в които съществуват сериозни затруднения за предвижване на екипи. Действията се координират, защото колкото и високопроходим да е един автомобил, когато пътищата не са разчистени, няма как да се достигне до самото място. Координацията и взаимовръзката между институциите е много важна“, отбеляза д-р Мая Рашева. По отношение на обслужване на адреси в усложнена зимна обстановка, когато достъпът е изключително затруднен, д-р Мая Рашева посочи, че често има повиквания, които не са спешни. „Практиката сочи, че голяма част от изпълнените повиквания в такава усложнена зимна обстановка не са били наистина критични. Можело е повикването да се забави във времето или след необходимата консултация по телефона да се предприемат съответни мерки от близките на пациента“, каза още д-р Мая Рашева. \r\nМарияна ВАЛЕНТИНОВА", "date": "2018.12.18", "title": "Д-р Мая Рашева, Център за спешна медицинска помощ – Варна: В усложнена зимна обстановка координацията между институциите е изключително важна"}
{"url": "http://www.focus-news.net/news/2018/12/18/2603162/vladimir-toshev-gerb-tarnovskata-konstitutsiya-zashtitava-grazhdanskite-prava-utvarzhdava-lichnata-neprikosnovenost-i-chastnata-sobstvenost.html", "text": "Търновската конституция защитава гражданските права, утвърждава личната неприкосновеност и частната собственост. Това каза Владимир Тошев, народен представител от ГЕРБ, при откриването на изложба, посветена на 140 години от Учредителното събрание и приемането на Търновската конституция, предаде репортер на  Радио „Фокус“ – Видин . Изложбата е под патронажа на председателя на Народното събрание Цвета Караянчева и се организира със съдействието на Държавна агенция „Архиви“.  \r\nНа откриването на експозицията присъстваха кметът на Видин инж. Огнян Ценков, евродепутатът от ГЕРБ/ЕНП Владимир Уручев, областният управител Албена Георгиева.  Владимир Тошев посочи, че Търновската конституция дава широки права на монарха, като определя Царство България като конституционна монархия, наследствена и конституционна. Търновската конституция е прогресивна за времето си, приета е след конституциите на Румъния, Гърция и Сърбия. Като видинчани се гордеем, че под Търновската конституция пръв се подписва председателят на Учредителното събрание Екзарх Антим Първи, Видински владика“, посочи Владимир Тошев. Той допълни, че Търновската конституция утвърждава и свободата на печата. През април 2019 г.  във Велико Търново ще бъде тържествено отбелязана 140-та годишнина от приемането на Търновската конституция. \r\nАнна ЛОЗАНОВА", "date": "2018.12.18", "title": "Владимир Тошев, ГЕРБ: Търновската конституция защитава гражданските права, утвърждава личната неприкосновеност и частната собственост"}
{"url": "http://www.focus-news.net/news/2018/12/18/2603160/burgas-obshtinata-shte-otdeli-30-000-lv-za-chestvaniya-po-povod-100-godini-futbol-v-grada-s-imeto-na-chernomorets-prez-2019-g.html", "text": "Община Бургас ще отдели 30 000 лв за чествания по повод 100 години футбол в града с името на „Черноморец“ през 2019 г. Това стана ясно по време на заседание на Общинския съвет, предаде репортер на  Радио „Фокус“ – Бургас . Отхвърлено бе предложение на общинския съветник Живко Табаков до края на януари 2019 г. да бъде обявена план-сметка за изразходването на отпуснатите средства. С 39 гласа беше одобрено решението средствата за честванията да бъдат предоставени на инициативния комитет. \r\nМария ПОПЧЕВА", "date": "2018.12.18", "title": "Бургас: Общината ще отдели 30 000 лв за чествания по повод 100 години футбол в града с името на „Черноморец“ през 2019 г"}
{"url": "http://www.focus-news.net/news/2018/12/18/2603163/varna-narodniyat-predstavitel-ot-gerb-emiliya-milkova-beshe-gost-na-koledna-izlozhba-vav-varnenskata-biblioteka.html", "text": "Изложбата „На какво ухае зимата?” представи във Варненската библиотека любими от детството книги за Коледа и Нова година. Сред гостите на събитието беше Емилия Милкова, народен представител от Парламентарната група на ГЕРБ и дългогодишен директор на Регионалната библиотека „Пенчо Славейков”. Това съобщиха от  пресцентъра на ПП ГЕРБ . Историите от книгите оживяха сред рисунки на ученици от СУЕО „А. С. Пушкин”, а празничната атмосфера допълниха децата от танцова школа „Dance studio“ и вокалната група към училището в морската столица. „Бъдете здрави и нека в живота Ви предстоят още много щастливи Коледи, изпълнени със семейна топлина и споделена радост!”, пожела Емилия Милкова на децата и техните ръководители, както и на екипа на библиотеката, организирал изложбата по повод настъпващите празници.", "date": "2018.12.18", "title": "Варна: Народният представител от ГЕРБ Емилия Милкова беше гост на коледна изложба във Варненската библиотека"}
{"url": "http://www.focus-news.net/news/2018/12/18/2603164/vladimir-putin-nay-novoto-orazhie-shte-nakara-da-se-zamislyat-tezi-koito-sa-sviknali-s-militaristka-ritorika.html", "text": "Най-новото оръжие, което е обезпечило сигурността на Русия за десетилетия напред, ще накара да се замислят тези, които са свикнали с милитаристка риторика, заяви руският президент Владимир Путин, цитиран от  ТАСС . \r\n„Сериозни, пробивни стъпки, бяха направени в развитието на най-новото в света оръжие, което няма аналог и за което говорих в посланието си пред Федералното събрание на 1 март тази година“, заяви държавният глава. „Нашите нови системи, надявам се, ще накарат да се замислят тези, които са свикнали с милитаристка и агресивна риторика“. \r\nПутин добави, че всички видове и родове войски на Русия през 2018 година са се развивали балансирали и по план и ядрената триада на страната е укрепена. \r\n„Всички видове и родове войски се развиваха балансирано, в съответствие с приетите планове и новата Държавна програма за въоръжение бяха снабдени със съвременни образци оръжие и техника“, заяви президентът. „Значително бе укрепена и ядрената триада, която играе ключова роля за запазването на глобалния паритет“. По неговите думи, делът на съвременното въоръжение тук е вече 82%. \r\nПутин, обръщайки се към офицерите от Министерството на отбраната на Русия, подчерта, че укрепването на отбранителната способност, сигурността на Русия и защитата от външни заплахи остава ключова задача. Той подчерта тяхната изключително жизнена важност, която, по думите на президента, добре разбират всички политически сили и цялото общество. \r\nДържавният глава предложи да се подложи на обсъждане, как е вървяло военното строителство през 2018 година и да се определят бъдещите приоритети. Президентът благодари на всички, които са взели участие в системната и последователна работа по модернизацията на армията и флота. Въоръжение, способно да преодолява ПРО \r\nОсвен това, руският президент поиска Въоръжените сили на Русия да бъдат оборудвани по-бързо със съвременни оръжейни системи, способни да преодоляват перспективните системи за Противоракетна отбрана (ПРО). \r\nСред приоритетите за идната година държавният глава назова по-нататъшното укрепване на бойния потенциал на стратегическите ядрени сили. „Трябва да преминем по-бързо към съвременното въоръжение, което има по-големи възможности за преодоляване на перспективните системи за ПРО. На ред е серийното производство и доставка в армията на ракетния комплекс с глобален обсег „Авангард“, заяви Путин. \r\nКато цяло, руският президент посочи необходимостта, предвид съществуващите рискове, да се продължи курса на развитие на армията и флота, както и да се съхранят високите темпове на военното строителство от последните години. \r\nЗа първи път за създаването на хиперзвуковия „Авангард“ Путин разказа на 1 март в своето обръщение пред Федералното събрание. Малко по-късно, по време на „Директната линия“ на 7 юни 2018 година, държавният глава съобщи, че системата все още се намира в промишлено производство и се планира тя да бъде доставена на ВС на РФ през 2019 година. Първоначално носител на стратегическото хиперзвуково оръжие ще бъде ракета УР-100Н УТТХ, а в последствие – най-новата тежка ракета „Сармат“. \r\nКакто съобщи на 17 декември в интервю пред печатния орган на ВС на РФ „Красня звезда“ командващият Ракетните войски със стратегическо назначение Сергей Каракаев, първите ракетни комплекси „Авангард“ с хиперзвуков блок ще застъпят на бойно дежурство през 2019 година в Домбаровското съединение в Оренбургска област. Използване на новите видове оръжие \r\nВъоръжените сили на Русия по време на учения трябва да отработят използването на новите видове оръжия и нестандартните ситуации в боя. Такава задача постави Владимир Путин. \r\n„Програмата на ученията, далечните морски походи, трябва да отчитат нестандартните ситуации, най-съвременните форми и методи за водене на бой, както и отработването на използването на новите видове и типове въоръжение и техника“, заяви държавният глава. Той отбеляза, че понастоящем успехът на бойното поле „се решава буквално за секунди“, във връзка, с което „е важно да се скъси времето за взимане на решения“ във всички звена – от висшите офицери до младшия команден състав, за което е нужно да се усъвършенства системата за управление и връзка, разузнаването и радиоелектронната борба. \r\nПревод и редакция:", "date": "2018.12.18", "title": "Владимир Путин: Най-новото оръжие ще накара да се замислят тези, които са свикнали с милитаристка риторика"}
{"url": "http://www.focus-news.net/news/2018/12/18/2603166/mitka-georgieva-sdruzhenie-usmivka-tazi-godina-v-natsionalniya-konkurs-za-kukli-v-ochakvane-na-koleda-uchastvaha-564-kukli.html", "text": "Тази година в националния конкурс за кукли „В очакване на Коледа“ участваха 564 кукли. Това каза пред журналисти Митка Георгиева, председател на управителния съвет на сдружение „Усмивка“ по време на награждаването на победителите в конкурса в Бургас, предаде репортер на  Радио „Фокус“-Бургас . „Преди 5 години стартирахме тази инициатива, тъй като бяхме решили тогава да купуваме две инфузионни помпи за УМБАЛ-Бургас. Аз трябваше да посетя курс с цел да се науча как да събираме пари за купуване на такива помпи, но се указа, че този курс ми показа по какъв начин се изработват кукли и т.н.“, каза още Георгиева. По думите й първият конкурс, който са организирали, е бил за куклите, в последствие са направили конкурс за изработка на кукерска маска през февруари, който също е национален и в него участват много деца. „Първият конкурс, след като мина беше много успешен. На тези базари, на които бяхме, успяхме да съберем доста голяма сума, от която купихме две инфузионни помпи за Бургаската болница и ги подарихме на детската неонатология. Впоследствие поканихме Народно читалище „Св. Св. Кирил и Методий 1985“- Бургас, защото сами не можем да се справяме и решихме да заработим заедно с тях“, заяви председателят на управителния съвет на сдружение „Усмивка“ и посочи, че за трета поредна година работят с тях много активно, от читалището обработват куклите и материалите. \r\n„Тази година имаме най-много участници от цялата страна на възраст от 5 до 14 годишна възраст“, каза Веселина Николова, секретар на Народно читалище „Св. Св. Кирил и Методий 1985“ - Бургас. По думите и са използвани различни техники и материали, събрани са наградените, в частност отличените участници в 15 категории – тематични, за оригинална кукла, оригинална идея и др. Всички тези кукли, след като приключи изложбата ще бъдат подарени на деца настанени в домове. \r\nСпоред председател на управителния съвет на сдружение „Усмивка“, Митка Георгиева тази година за първи път ще участват с тези кукли, тъй като сдружението е поканено от началника на УМБАЛ-Бургас, в подаръците на двете детски отделения. „Поради тази причина ще подарим такива кукли на момиченцата и отделно изработихме картичи, които продаваме, за да можем да купим подаръци на момченцата. Дано да успеем да ги разпродадем до Коледа“, допълни Георгива. \r\nДеница ДИМИТРОВА", "date": "2018.12.18", "title": "Митка Георгиева, сдружение „Усмивка“: Тази година в националния конкурс за кукли „В очакване на Коледа“ участваха 564 кукли"}
{"url": "http://www.focus-news.net/news/2018/12/18/2603167/georgi-botsev-pss-predpostavka-za-padane-na-lavina-e-da-ima-stramen-sklon-i-snyag.html", "text": "Предпоставка за падане на лавина е да има стръмен склон и сняг. Това каза за  Радио „Фокус“-Пирин  Георги Боцев, планински спасител в отряд „Благоевград“ от Планинската спасителна служба (ПСС) към БЧК за района на Рила. Той посочи, че дори 20 см сняг на определен склон може да предизвика лавина. „Колкото е по-чиста поляната – без камъни, толкова по-лесно ще тръгне лавината още след първия снеговалеж, защото земята е топла, няма сцепление, и при натоварване на склона може да тръгне като „снежна дъска“ или като „прашна лавина“. Има ли склон и сняг винаги може да тръгне лавина“, обясни планинският спасител.  \r\nГеорги Боцев допълни, че туристите би трябвало да следват билото и зимната маркировка , като не би трябвало да излизат извън нея. Според него добре подготвените туристи знаят достатъчно за лавините, а освен това си носят и лавинни уреди. По думите му през зимата при попадане на туристи в лавина винаги на първо място е взаимопомощта, затова тези които са оборудвани с лавинни уреди могат да се справят много по-бързо и дори могат сами да помогнат на пострадалия, защото там първите 15 минути са най-важни. „Не може, ако човек е ходил в планината 2 часа по даден маршрут, да очаква, че ние ще стигнем до него за 15 минути. Затова взаимопомощта при попадане в лавинен инцидент е много важна, затова самите туристи трябва да бъдат добре подготвени, за да го направят и да са добре екипирани“, каза още планинският спасител. \r\nНатали СТЕФАНОВА", "date": "2018.12.18", "title": "Георги Боцев, ПСС: Предпоставка за падане на лавина е да има стръмен склон и сняг"}
{"url": "http://www.focus-news.net/news/2018/12/18/2603168/ministerstvo-na-zdraveopazvaneto-predostavya-sredstva-za-nuzhdite-na-otdelenieto-po-sadebna-meditsina-na-mbal-dobrich.html", "text": "Министерството на здравеопазването ще преведе целеви средства за Отделението по съдебна медицина на болницата в града. Това стана ясно след посещението на директора на МБАЛ - Добрич д-р Светозар Байчев и гл. счетоводител на болницата в София, съобщиха от пресцентъра на  лечебното заведение . Средствата, които се отпускат, са в размер на 40 000 лв. С тях се предвижда да бъде закупена медицинска апаратура, а също и извършване на строително-монтажни дейности. Срокът за усвояване на средствата е 12 месеца.", "date": "2018.12.18", "title": "Министерство на здравеопазването предоставя средства за нуждите на Отделението по съдебна медицина на МБАЛ - Добрич"}
{"url": "http://www.focus-news.net/news/2018/12/18/2603171/targovishte-spokoyna-e-obstanovkata-na-teritoriyata-na-obshtinata.html", "text": "Спокойна е зимната обстановка на територията на община Търговище. Това съобщиха от  Общината . Няма инциденти, закъснели ученически автобуси или бедстващи пътници. В условията на продължаващ снеговалеж не спира почистването и обработването на уличната мрежа и четвъртокласните пътища. Около 15.00 часа ще започне допълнителното обработване с материали, за да се предотврати заледяване при падането на температурите в късните часове. Общинските пътища се почистват по договори от земеделски стопани и фирми, чиято техника е ситуирана в основни населени места по деветте направления, които са определени. Сигнали за закъсали автомобили, или недобре почистени пътни връзки, се подават и на телефона на денонощните дежурни в Община Търговище – 0601 6 3585.  Кметовете и наместниците на селата са инструктирани как да действат в такива ситуации, да следят за почистването на пътя и да организират временното настаняване на пътуващите в пунктовете, които са създадени за целта.", "date": "2018.12.18", "title": "Търговище: Спокойна е обстановката на територията на общината"}
{"url": "http://www.focus-news.net/news/2018/12/18/2603170/pazardzhik-zavedenie-e-goryalo-v-oblastniya-grad.html", "text": "На осем сигнала са реагирали огнеборците в областта през изминалото денонощие, съобщиха от  ОДМВР-Пазарджик . Рано сутринта, около 05.40 ч. бил получен сигнал за горящ кафе-аперитив в областния град. Към мястото са насочени два екипа огнеборци с противопожарни автомобили. След половин час пожарът бил напълно изгасен. Огънят успял да унищожи оборудването и обзавеждането на заведението. Екип на Районно управление на МВР-Пазарджик е извършил оглед на местопроизшествието, по първоначални данни няма следи от умишлено причиняване на пожара. Благодарение на реакцията на пожарникарите е предотвратено разрастването на пожара към другите етажи от жилищната кооперация.  \r\nСнощи пазарджишките огнеборци са гасили къща в село Огняново. Сигналът е получен в 22.25 часа. Не след дълго огънят бил изгасен, засегнато е обзавеждането и стените на една от стаите в къщата. Три са случаите на запалили се комини във Велинград и Пещера. При тях няма нанесени материални щети, не са пострадали и хора. Вчера сутринта дежурен екип на РСПБЗН-Пазарджик е оказал съдействие на „Спешна помощ“. Огнеборците са свалили на носилка до линейката трудно подвижен болен от третия етаж на жилищен блок.", "date": "2018.12.18", "title": "Пазарджик: Заведение е горяло в областния град"}
{"url": "http://www.focus-news.net/news/2018/12/18/2603165/apelativna-spetsializirana-prokuratura-poiska-izmenenie-na-myarkata-za-neotklonenie-na-tsenko-chokov-ot-domashen-arest-v-zadarzhane-pod-strazha.html", "text": "Апелативна специализирана прокуратура поиска изменение на мярката за неотклонение на Ценко Чоков от „Домашен арест“ в „Задържане под стража“. Това съобщиха от пресцентъра на  Прокуратура на Република България . Апелативна специализирана прокуратура се самосезира по публикации в медиите за това, че подсъдимият Ценко Чоков, спрямо когото на 26 септември 2018 г. е определена мярка за неотклонение „Домашен арест“ се е отклонил от определената му от съда мярка и на 17 декември 2018 г. е посетил столично заведение. \r\nСъщевременно в Апелативна специализирана прокуратура постъпи и информация от МВР за установеното отклонение от мярката за неотклонение на подсъдимия Ценко Чоков, в която допълнително е уточнено, че лицето не се придвижва с болнична носилка, с която последният път се яви в съдебно заседание пред Апелативния специализиран наказателен съд, а е установен в питейно заведение намиращо се в кв. „Драгалевци“ в София. \r\nКъм настоящия момент делото се намира в съдебна фаза. Апелативният специализиран наказателен съд разглежда като втора съдебна инстанция наказателното производство срещу Ценко Чоков и други подсъдими лица, като с присъда от Специализирания наказателен съд Ценко Чоков е признат за виновен за причиняване на средна телесна повреда, отвличане и палеж и му е наложено наказание лишаване от свобода за срок от 4 години и 6 месеца. С протоколно определение от 26.09.2018 г. АпСпС измени мярката за неотклонение на Чоков от „Задържане под стража“ в „Домашен арест“, поради влошаване на здравословното му състояние и предстоящи оперативни интервенции.  \r\nАпелативната специализирана прокуратура ще настоява пред съда Ценко Чоков да бъде задържан под стража, поради нарушаване и неизпълнение определената му от съда мярката на неотклонение, а предвид и очевидната липса на пречки от здравословно естество да търпи най-тежката мярка за неотклонение. \r\nПо повод публикациите в медиите за това, че подсъдимият Чоков нарушава определената му мярка за неотклонение и се намира в добро здравословно състояние, Районна прокуратура – София се самосезира и образува наказателно производство за съзнателно даване на невярно заключение за здравословното състояние на Ценко Чоков пред надлежен орган – Апелативен специализиран наказателен съд.", "date": "2018.12.18", "title": "Апелативна специализирана прокуратура поиска изменение на мярката за неотклонение на Ценко Чоков от „Домашен арест“ в „Задържане под стража“"}
{"url": "http://www.focus-news.net/news/2018/12/18/2603159/kancho-dechev-decheta-ako-se-prieme-paket-mobilnost-1-rabotata-varvi-na-falit-otvsyakade.html", "text": "Ако се приеме пакет \"Мобилност\" 1, работата върви на фалит отвсякъде. Това каза Кънчо Дечев, собственик на „Дечета“, в интервю за   Агенция „Фокус“  във връзка с предстоящото гласуване на новите мерки от пакета \"Мобилност\" в Европейския парламент. „Доколкото ми е известно някъде към 14 милиарда се влагат във брутен вътрешен продукт на България от транспорта. Ако ние се преместим в чужбина да извършваме тази дейност, всичко ще се прехвърли там и България ще ги загуби. Това са доста пари, които държавата ще ги загуби“, обясни той. „Единственият вариант е да регистрираме фирма някъде в Европа. Както ни задължават да връщаме шофьорите по регистрация на фирмата, най-лесно ни е да направим регистрация на фирмата в чужбина. Започваме оттам да плащаме данъци, застраховки, всичко в съответната държава, но много водачи няма да са съгласни. Самото приемане на тези условия е неприемливо и за нас, и за шофьорите, защото ако трябва да го прибираш за пет дни и той да не работи, той губи така пари и време“, допълни Дечев.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2018.12.18", "title": "Кънчо Дечев, „Дечета“: Ако се приеме пакет \"Мобилност\" 1, работата върви на фалит отвсякъде"}
{"url": "http://www.focus-news.net/news/2018/12/18/2603172/rakovodstvoto-abv-obsadi-s-arabski-diplomati-vazmozhnostite-za-obuchenie-na-chuzhdestranni-studenti-v-balgariya.html", "text": "По покана на ръководството на Университета за национално и световно стопанство председателят на ПП АБВ Румен Петков и съветникът на партията по арабските въпроси Анастас Терзобалиев организираха среща между академичното ръководство на висшето учебно заведение и арабски дипломати от Сирия, Египет, Ирак и Ливан. Това съобщиха от пресцентъра на  ПП АБВ . Домакин на събитието бе ректорът на УНСС проф. Стати Статев. По време на срещата бяха дискутирани въпроси, свързани с приема на нови студенти през следващата академична година и възможностите на университета да осигури качествено образование на чуждестранни студенти от Арабския свят.    \r\nОт УНСС подчертаха, че предлагат модерно обучение, което се провежда на английски език, по множество съвременни бакалавърски, магистърски и докторски програми.  \r\nДипломатическите представители на арабските страни изразиха интерес към представената информация и посочиха, че с оглед възстановяването на традициите в културния и образователен обмен между България и арабските страни, предстои насрочването на официални визити на Румен Петков в Сирия и Ливан. Според тях по този начин започналият вече диалог би могъл да прерасне в устойчива инициатива за задълбочаване на сътрудничеството в областта на  образованието, науката и културата, където ПП АБВ ще бъде ключов участник. Посланикът на Сирия Н. Пр. Мохамед Мохамед изказа удовлетворението си от политиката, водена от председателя на ПП АБВ по отношение на арабските страни като изтъкна, че много рядко в Европа и по света се срещат политически лидери, които не само обещават, но и държат на дадената дума. Дипломатът определи ПП АБВ като прозорец на България към Арабския свят.  \r\nВ заключение присъстващите дипломати се обърнаха към ректора на УНСС с желанието да  получат предложение за подписване на меморандум за сътрудничество, който да бъде насочен за ратификация към отговорните институции в техните страни.", "date": "2018.12.18", "title": "Ръководството АБВ обсъди с арабски дипломати възможностите за обучение на чуждестранни студенти в България"}
{"url": "http://www.focus-news.net/news/2018/12/18/2603173/d-r-zlatina-dimova-odbh-varna-proveryavame-firmata-prigotvila-ketaringa-za-partito-na-uchenitsite-s-hranitelno-natravyane.html", "text": "От сутринта служители на Областната дирекция по безопасност на храните (ОДБХ) във Варна проверяват обекта, в който е бил приготвен кетърингът за партито, след което 64 ученици са получили хранително натравяне. Това каза за  Радио „Фокус“ – Варна  директорът на ОДБХ д-р Златина Димова. Тя отказа да съобщи имената на клуба, в който е организирано празненството, и на фирмата, доставила храната. Съвместни екипи на Агенцията по храните и на Регионалната здравна инспекция и към този час проучват случая. Правят се и изследвания на децата и учителите от ГПЧЕ „Йоан Екзарх“ във Варна, които са получили оплаквания през изминалите дни. Предновогодишното парти се е състояло в почивните дни в клуб в центъра на града, но храната не е приготвена в ресторанта към него, а от друго предприятие. „В момента се прави обследване на всичко, което се е случило“, уточни д-р Димова. По думите й на място инспекторите са установили, че има разминавания между посочените от децата и учителите храни, които са консумирани и това, което твърдят, че са приготвили от фирмата. Представителите на ОДБХ уточняват вида на храните и суровините, които са използвани преди партито. Д-р Димова каза още, че резултатите от взетите проби ще покажат най-ясно какво точно се е случило. Очаква се резултатите от първите проби, взети в клуба, да станат ясни най-рано утре следобед. По-късно днес ще бъдат взети и проби от обекта, в който се приготвя храната. Ще бъдат изследвани и служителите, приготвили кетъринга. Тъй като клубът е предоставял само помещението и напитките, а храната е доставена и сервирана в съдове за еднократна употреба, вниманието на контролните органи е насочено предимно към предприятието за кетъринг. По информация на д-р Димова, първите проби, които служителите са взети трябва да покажат наличието на стафилококи. За тях се изисква по-малко време – до 48 часа. За да е краен и точен анализът за салмонела обаче са нужни поне три дни. \r\nСпоред специалиста организаторите на партито, след което 64 ученици са с хранително отравяне, не са били длъжни да уведомяват компетентните органи за вида на кетъринга. По думите й в законодателството в страната няма нормативно изискване да се уведомява за организирането на такива мероприятия на територията на града. Единственото изискване важи за лагери и тържества, при които децата трябва пътуват в други области. „За повече сигурност както на отговорните институции, така и на родителите обаче, предстои да бъде обсъдено въвеждането на правила на местна почва“, уточни д-р Димова. Тя обясни, че въпросът предстои да се отнесе до представителите на Регионалната здравна инспекция и Общината. Идеята е дори при организирането на празненства в града училищата да уведомяват компетентните органи, а храните да са съобразени с изискванията в нормативната уредба. \r\nДиана СТОЕВА", "date": "2018.12.18", "title": "Д-р Златина Димова, ОДБХ – Варна: Проверяваме фирмата, приготвила кетъринга за партито на учениците с хранително натравяне"}
{"url": "http://www.focus-news.net/news/2018/12/18/2603175/veliko-tarnovo-chetiri-koledni-kontserta-shte-se-provedat-v-grada-tazi-vecher.html", "text": "Четири коледни концерта ще се проведат във Велико Търново тази вечер. Това съобщиха за  Радио „Фокус“ – Велико Търново  от пресцентъра на Общината. Събитията са част от празничната програма на общинската администрация. От 18.00 часа в голяма зала на Община Велико Търново ще се проведе коледния благотворителен концерт на ученици от  СУ „Емилиян Станев“. В същия час в зала 30 на Младежки дом ще се проведе коледен концерт на учениците от Музикалната школа при Младежки дом. Годишната изява на Балет „Ритъм“ с ръководител Валя Атанасова и  „Полиденс“ с ръководител Павлина Димитрова е също от 18.00 часа в Народно читалище (НЧ) „Искра“. От 18.30 часа в театралния салон на НЧ „Надежда-1869“ ще се проведе коледен концерт на съставите към читалището. \r\nСъбитията от празничната програма на Община Велико Търново продължават всеки ден до края на годината. Предвидени са редица концерти, изложби, представяне на книги и други културни изяви. Заедно с програмата на Общината се провеждат и събитията, които са част от програмата на Коледния базар в града. \r\nНадежда КРЪСТЕВА", "date": "2018.12.18", "title": "Велико Търново: Четири коледни концерта ще се проведат в града тази вечер"}
{"url": "http://www.focus-news.net/news/2018/12/18/2603169/dzhon-salivan-rusiya-iska-da-podkopae-prespanskiya-dogovor-kakto-se-namesi-v-izborite-na-sasht.html", "text": "„САЩ стои до Македония, тук съм, за да изразя цялостната подкрепа от името на САЩ за прилагането на Договора от Преспа“, заяви заместник-държавният секретар Джон Съливан след срещата си с македонския премиер Зоран Заев в Скопие, пише  македонският „Фокус“ . \r\nСъливан е най-високопоставеният функционер от Държавния департамент, който отива на официално посещение в западната ни съседка от 2001 година. На пресконференцията той похвали лидерството на Заев и външния министър Никола Димитров, както и това на депутатите, които гласуваха за започване на процеса по промяна на македонската конституция. \r\n„Считаме Македония за лидер в региона заради нейното желание за мир и сътрудничество. Искам да похваля премиера Зоран Заев и министъра Никола Димитров, както и смелото лидерство на онези депутати в парламента, които през октомври направиха нужното, за да осигурят по-светло бъдеще за Македония. Вашите гласове поставиха вашата страна на пътя към по-сигурно и богато бъдеще. Подтикваме още депутати да оставят настрана партийните интереси и да останат фокусирани върху общата стратегия. Няма алтернатива, надеждите ви са на една ръка разстояние“, заяви дипломатът. \r\nВ отговор на въпрос на журналист за руското влияние в региона, заместник-държавния секретар на САЩ заяви, че Москва иска да подкопае Договора между Македония и Гърция и че тя ще направи всичко по силите си да попречи на членството на Скопие в НАТО. \r\n„Горд съм, че стоя тук от името на САЩ, за да дам подкрепа за онова, което правителството и гражданите на Република Македония искат – а това е влизане в ЕС и НАТО. Не сме тук да подпалваме нещо, а да подкрепим легитимните решения и храброто лидерство на премиерите на двете страни. Не е тайна, че Русия се противопоставя на Преспанския договор и никой няма съмнение, че тя ще направи всичко по силите си в собствен интерес и срещу интереса на Македония, за да подкопае процеса на прилагане на Преспанската спогодба. САЩ стои до Македония и не ни изненадва руското влияние на пътя, който Македония е избрала. Това сме го виждали и в други страни от ЕС, а и при тяхната намеса в изборите в САЩ през 2016 година. САЩ има намерение да помогне на другите правителства в разкриването на всички активности, които Русия е предприела, за да подкопае легитимните и демократични процеси в държавите“, посочи Съливан. \r\nПревод и редакция:", "date": "2018.12.18", "title": "Джон Съливан: Русия иска да подкопае Преспанския договор, както се намеси в изборите на САЩ"}
{"url": "http://www.focus-news.net/news/2018/12/18/2603176/gabrovo-77-godishen-mazh-ot-oblastniya-grad-e-stanal-zhertva-na-telefonna-izmama-s-5500-leva-120-evro-i-zlatni-bizhuta.html", "text": "77-годишен мъж от Габрово е станал жертва на телефонна измама с 5500 лева, 120 евро и златни бижута, съобщиха от  Областната дирекция на МВР . Сигнал за случая е получен от пострадалия в 17.15 часа вчера. Мъжът е съобщил, че на същия ден, около 15.30 часа мъж е позвънил на домашния телефон. Той му отправил заплахи. В последствие, на домашен и на мобилен телефон, му позвънило лице, представило се за полицейски служител, което е заявило на потърпевшия, че е в негов интерес да съдейства на полицията, като събере и хвърли през терасата на апартамента наличните си пари и бижута. В резултат на това гражданинът предал на измамниците 5500 лева, 120 евро и златни дамски бижута. Започнато е досъдебно производство по случая.", "date": "2018.12.18", "title": "Габрово: 77-годишен мъж от областния град е станал жертва на телефонна измама с 5500 лева, 120 евро и златни бижута"}
{"url": "http://www.focus-news.net/news/2018/12/18/2603177/veliko-tarnovo-dve-bezplatni-prozhektsii-na-parvata-balgarska-koledna-komediya-smart-koleda-shte-se-provedat-v-grada.html", "text": "Две безплатни прожекции на първата българска коледна комедия „Smart Коледа“ е подаръкът от Община Велико Търново и кмета Даниел Панов към децата от града. Това съобщиха от пресцентъра на  Общината . Излъчванията ще бъдат на 22 декември от 11.00 часа и 14.00 часа в голямата зала на кметството. Прожекциите са част от пъстрата културна програма, с която в града ще бъдат посрещанати най-светлите празници през годината.  \r\n„Smart Коледа“ е детски филм, който разкрива магията на човешките взаимоотношения и показва как прекомерното стоене пред компютъра отчуждава хората един от друг „Смарт технологиите са чудесно нещо, когато ги използваме по предназначение и малко опасни, когато прекаляваме с тях. 9-годишният Марти попада в работилницата на Дядо Коледа и измествайки стария ръководител Работливко, решава да я модернизира. Неточност в компютъра обърква работата и Коледа е на път да се провали. Ще успеят ли Марти и елфите да преодолеят различията си в името на празника? Ще бъде ли спасена Коледа, какво е „елфбук“ и кой помага на белобрадия старец, ще разберете в събота“, посочват организаторите.   \r\nВ главните роли са Калин Врачански, когото зрителите ще видят като ръководителя на приказната работилница за играчки Работливко. Кръстю Лафазанов се превъплъщава в образа на Дядо Коледа, Константин Гергинов играе 9-годишния Марти. Стефания Колева, Станислав Пеев, Радослава Неделчева, Константин Икономов също са част от звездния актьорски състав, заедно с още много млади и обещаващи актьори, а Поли Генова и Орлин Павлов имат специално участие във филма. \r\nСценарист и режисьор е Мария Веселинова, а продуцент – Павел Павлов.  \r\n“Smart Коледа” е необходим филм. Излиза във времето, когато всички очакваме празника на Рождество Христово. Всеки очаква близките си хора. Това усещане имах и аз във филма, въпреки че имаше смарт устройства и технологии”, сказа Кръстю Лафазанов. \r\nОфициален трейлър на филма е публикуван  . \r\nОрганизаторите молят всяко дете да бъде придружавано само от един възрастен, за да може повече деца да станат съпричастни към продукцията.", "date": "2018.12.18", "title": "Велико Търново: Две безплатни прожекции на първата българска коледна комедия „Smart Коледа“ ще се проведат в града"}
{"url": "http://www.focus-news.net/news/2018/12/18/2603179/sport-boyan-yordanov-zapisa-12-tochki-za-pobeda-na-panatinaykos.html", "text": "Боян Йорданов изигра силен мач за своя клубен отбор Панатинайкос при победата с 3:0 като гост над Етникос (Александруполис) в мач от 9-ия кръг на гръцкия шампионат. Българският национал игра цял мач и записа 12 точки при 52% ефективност в атака. Зелените от Атина са на 4-о място във временното класиране с актив от 15 точки.", "date": "2018.12.18", "title": "Спорт: Боян Йорданов записа 12 точки за победа на Панатинайкос"}
{"url": "http://www.focus-news.net/news/2018/12/18/2603178/varna-tsentar-za-sotsialna-rehabilitatsiya-i-integratsiya-v-dalgopol-predostavya-konsultativni-terapevtichni-i-rehabilitatsionni-uslugi.html", "text": "Център за социална рехабилитация и интеграция в Дългопол предоставя консултативни, терапевтични и рехабилитационни услуги. Това се посочва в  отчета на кмета на Дългопол Георги Георгиев за изпълнение на Програмата за управление на Общината  за периода 1 януари – 31 октомври. Центърът бе изграден и оборудван по проект „Активни за равни възможности”, финансиран по Оперативна програма „Развитие на човешките ресурси”. Той е с капацитет 20 потребителя и предоставя консултативни, терапевтични и рехабилитационни услуги. Центърът разполага с кабинет за физиотерапия и е оборудван с мобилен уред за активно раздвижване на горен крайник, уред за раздвижване на глезен, маса за рехабилитация на ръка – китка и пръсти, фина моторика, масажна кушетка, шведска стена, проходилки за деца и възрастни, кабинет за трудотерапия, кабинет на психолог и логопед. Общата стойност на целия проект, по който е изграден центъра, е 391 160 лева.", "date": "2018.12.18", "title": "Варна: Център за социална рехабилитация и интеграция в Дългопол предоставя консултативни, терапевтични и рехабилитационни услуги"}
{"url": "http://www.focus-news.net/news/2018/12/18/2603182/yambol-v-grada-se-provede-sabitieto-turisticheski-obekti-v-odrinskiya-region.html", "text": "От 11.00 часа в Градския парк на град Ямбол се проведе третото съвместно събитие: „Туристически обекти в Одринския регион“, организирано от Община Одрин и Община Ямбол, с което се популяризира туристическия потенциал на град Одрин. Това съобщиха от пресцентъра на  Община Ямбол . Жителите на Ямбол се запознаха с рекламните клипове за културно-исторически обекти, които представиха най-популярните туристически дестинации в съседния ни град. Местни занаятчии изложиха красиви цветни продукти и сувенири, изработени от самите тях, характерни за този край, изобразяващи дългогодишни традиции и занаяти. \r\nЖителите на Ямбол се запознаха и с културните, исторически и природни забележителности на Одрин. За любителите на екскурзии до Одрин бяха разпространени рекламни брошури и карта на Одрин с обозначени основните места за посещение от туристите. \r\nСъвместното събитие се изпълнява по проект СВ005.1.21.099 „Ямбол и Одрин – два града на Тунджа“, в партньорство с Община Одрин, съфинансиран от Европейския Съюз чрез Програмата за ТГС ИНТЕРРЕГ - ИПП България - Турция 2014-2020.По същия проект в Ямбол се извърши основен ремонт и обновяване на централния пешеходен мост към Градския парк. \r\nТова събитие е трето поред от планираните в рамките на проекта четири съвместни събития в Ямбол и Одрин, свързани с представяне, споделяне и празнуване на местни обичаи и представяне на туристическия потенциал на двете побратимени общини.", "date": "2018.12.18", "title": "Ямбол: В града се проведе събитието „Туристически обекти в Одринския регион“"}
{"url": "http://www.focus-news.net/news/2018/12/18/2603181/shumen-izgotven-e-ideen-proekt-za-nov-stadion-v-grada.html", "text": "Изготвен е идеен проект за нов стадион в Шумен. Това съобщи кметът Любомир Христов по време на брифинг, предаде репортер на  Радио „Фокус“ - Шумен . Очаква се през следващата седмица да бъде представен и в 3D формат, след което ще се премине и към изготвяне на работния проект. Спортното съоръжение, което ще бъде построено на мястото на стария стадион, ще бъде с капацитет 10-12 000 души, посочи Любомир Христов.  \r\n„Входът ще бъде откъм булеварда, а от двете страни се предвижда да има магазини за спортни стоки и заведение за бързо хранене. Всичко ще бъде съборено, ще бъде запазена задната част, там където е северната врата. Трибуните ще бъдат от изток, запад и север, а от юг ще бъде подходът към стадиона“, обясни кметът. Той допълни, че за реализацията на проекта ще се търси външно финансиране, тъй като общината няма как да отдели такива средства. Любомир Христов каза още, че за следващата година администрацията си е поставила задача да завърши ремонта на зала „Плиска“- с подмяна на покривната конструкция и подовите настилки. \r\nИвелина ИВАНОВА", "date": "2018.12.18", "title": "Шумен: Изготвен е идеен проект за нов стадион в града"}
{"url": "http://www.focus-news.net/news/2018/12/18/2603185/plovdiv-beybi-bum-se-otchita-v-kraya-na-godinata-v-grada.html", "text": "62 пъти присветнаха лампите в кв. „Капана“ само за един месец, за да оповестят новината, че нов живот се е родил в Пловдив. Това съобщиха за  Радио „Фокус“-Пловдив  от акушеро-гинекологичните отделния на четирите болници, които участват в проекта на италианския художник Алберто Гарути „На родените днес“. При всяко раждане с натискане на специален бутон в клиниките уличното осветление в квартала на творческите индустрии започва да пулсира. \r\nНа 16 ноември 2018 г. официално бе открита светлинната инсталация. Месец по-късно Пловдив вече има над 400 новородени в 4-те болници.", "date": "2018.12.18", "title": "Пловдив: Бейби бум се отчита в края на годината в града"}
{"url": "http://www.focus-news.net/news/2018/12/18/2603180/govoritelyat-na-glavniya-prokuror-rumyana-arnaudova-shte-dade-izyavlenie-v-sadebnata-palata-po-sluchaya-s-tsenko-chokov.html", "text": "Говорителят на главния прокурор Румяна Арнаудова ще даде изявление в Съдебната палата по случая с Ценко Чоков. Това съобщиха от пресцентъра на  Апелативна специализирана прокуратура . Изявлението ще бъде направено в 15.20 часа във фоайето (на партера при главния вход) на столичната Съдебна палата.", "date": "2018.12.18", "title": "Говорителят на главния прокурор Румяна Арнаудова ще даде изявление в Съдебната палата по случая с Ценко Чоков"}
{"url": "http://www.focus-news.net/news/2018/12/18/2603184/burgas-nagrazhdavat-pobeditelite-v-konkursa-rozhdestvo-hristovo.html", "text": "За поредна година Община Бургас и Центърът за подкрепа на личностното развитие организират конкурс за коледна картичка „Рождество Христово“. Това съобщиха от пресцентъра на  Общината . Тази година в конкурсната надпревара се включиха около 400 деца от детските градини и училищата в общината. Техниките и материалите, с които са изработени картичките, са разнообразни и интересни. Всяка една от тях е послание към хората да бъдат по-добри и да съхранят топлината на празника и уюта в домовете си. \r\nЗа втора поредна година се включиха и малките художници от Детската школа по изкуствата от град Ярославл, Русия. С тази школа Община Бургас и Център за подкрепа на личностно развитие (ЦПЛР) – Бургас са в партньорски взаимоотношения по проекта „Културата в детския свят“. \r\nНаграждаването на победителите и откриването на изложбата с избраните творби ще се проведе от 16.30 ч. на 19 декември в храм „Св. Богородица“.", "date": "2018.12.18", "title": "Бургас: Награждават победителите в конкурса „Рождество Христово“"}
{"url": "http://www.focus-news.net/news/2018/12/18/2603174/vitsepremier-na-kosovo-kosovarite-shte-zapomnyat-2018-kato-godinata-v-koyato-sayuzat-ne-izpalni-obeshtanieto-si-za-vizova-liberalizatsiya.html", "text": "Вицепремиерът на Косово Енвер Ходжай заяви след срещата на Съвета за Стабилизация и Асоциация ЕС-Косово във вторник, че Брюксел не е спазил обещанието си за визова либерализация, предава  държавната „Радио и телевизия Косово“ (RTK) . \r\n„На третата среща на Съвета за стабилизация и асоциация аз подчертах, че 2018 година ще бъде запомнена от косоварите като годината, в която Европейския съюз не изпълни обещанието си за визова либерализация. Косово остава единствената изолирана страна от Украйна до Гърция“, написа Ходжай в „Туитър“. \r\nПревод и редакция:", "date": "2018.12.18", "title": "Вицепремиер на Косово: Косоварите ще запомнят 2018 като годината, в която Съюзът не изпълни обещанието си за визова либерализация"}
{"url": "http://www.focus-news.net/news/2018/12/18/2603188/predsedatelyat-na-pg-na-gerb-tsvetan-tsvetanov-se-sreshtna-s-generalniya-sekretar-na-germanskata-obshtestvena-televiziya-ard-suzane-pfab.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с генералния секретар на германската обществена телевизия ARD Сузане Пфаб. Това съобщиха от пресцентъра на  ПП ГЕРБ . В срещата участваха и Хендрик Зитих - директор на Медийната програма за Югоизточна Европа на Фондация \"Конрад Аденауер\" и Владимир Златарски - проектен и финансов координатор към Медийната програма на Фондацията.  \r\nЦветан Цветанов и Сузане Пфаб обсъдиха предизвикателствата и заплахите за демократичните ценности и принципи, както и за медийната среда, произтичащи от фалшивите новини и дезинформацията. Двамата се обединиха около становището, че утвърдените медии следва да предприемат мерки да не попадат в капана на фалшивите новини, като съсредоточат усилията си в обективно и безпристрастно отразяване на истинските новини. „Най-добрият начин за противодействие срещу дезинформацията и пропагандата е чрез работа за повече информираност на гражданите, включително и по отношение на опасността от тенденциозна манипулация на информацията онлайн“, отбеляза Цветанов.  \r\nВ рамките на разговора бе обсъдена политическата и медийната обстановка в България и ЕС, особено с оглед на предстоящите европейски избори. „Медиите и системните политически партии имат отговорната задача да осигурят на европейските граждани реалната възможност да направят един добре информиран избор на европейските избори през 2019 г.“, подчерта Цветанов.", "date": "2018.12.18", "title": "Председателят на ПГ на ГЕРБ Цветан Цветанов се срещна с генералния секретар на германската обществена телевизия ARD Сузане Пфаб"}
{"url": "http://www.focus-news.net/news/2018/12/18/2603189/dimitar-nikolov-kmet-na-burgas-okolo-38-mln-leva-shte-badat-otdeleni-za-detski-nauchen-tsentar-s-planetarium-v-zonata-za-obshtestven-dostap-do-pristanishteto.html", "text": "Около 3,8 млн лева ще бъдат отделени за детски научен център с планетариум в зоната за обществен достъп до пристанището в Бургас. Това каза по време на редовното заседание на Общински съвет – Бургас кметът Димитър Николов, предаде репортер на  Радио „Фокус“ – Бургас . По думите му от тези средства 1,8 лева ще бъдат осигурени от Държавно предприятие „Пристанищна инфраструктура“, а останалият 1 милион ще бъде дарен от верига бензиностанции.  \r\n„Нашето желание беше да се монтират популярни уреди и инсталации със забавна и най-вече научна цел. Няколко пъти коментирахме, че в града трябва да се поощрят децата, които искат да се занимават с изследвания на космоса, като се построи планетариум. Решихме да обединим двете дейности и да изградим една единствена сграда, тъй като корените на научния център и на планетариума са общи, както в управлението, така и във функциите им“, отбеляза Димитър Николов. Според него центърът, освен атракция за децата на Бургас, ще бъде привлекателен и за малчугани от други градове и райони. \r\nМария ПОПЧЕВА", "date": "2018.12.18", "title": "Димитър Николов, кмет на Бургас: Около 3,8 млн лева ще бъдат отделени за детски научен център с планетариум в зоната за обществен достъп до пристанището"}
{"url": "http://www.focus-news.net/news/2018/12/18/2603190/kyustendil-otchita-se-spad-v-broya-na-zaraznite-zabolyavaniya-i-sluchaite-na-grip-i-ostri-respiratorni-zabolyavaniya-v-oblastta.html", "text": "Отчита се спад в броя на заразните заболявания и случаите на грип и остри респираторни заболявания в област Кюстендил. Това съобщи за  Радио „Фокус” – Кюстендил  д-р Илияна Кръстева, директор на на Дирекция „Надзор на заразните болести” към Регионална здравна инспекция – Кюстендил. По думите й седмичната заболяемост от грип и остри респираторни заболявания е 79,54 на десет хиляди души, спрямо 96,94 през предходната седмица. В рамките на изминалите седем дни са установени по два случая на скарлатина и ламблиоза, както и един случай на варицела. Шестима души са заболели от ентероколит. „Като цяло имаме намаление в броя на всички случаи, свързани със заразните заболявания в региона”, каза д-р Илияна Кръстева. \r\nВенцеслав ИЛЧЕВ", "date": "2018.12.18", "title": "Кюстендил: Отчита се спад в броя на заразните заболявания и случаите на грип и остри респираторни заболявания в областта"}
{"url": "http://www.focus-news.net/news/2018/12/18/2603183/korneliya-ninova-bsp-nyamame-doverie-v-resheniyata-na-kevr-da-doydat-na-izslushvane-v-komisiya-po-energetika-i-da-obyasnyat-chii-interesi-obsluzhvat.html", "text": "Нямаме доверие в решенията на КЕВР – да дойдат на изслушване в Комисия по енергетика и да обяснят чии интереси обслужват. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ .  \r\n„На Изпълнително бюро обсъдихме някои важни въпроси и бихме искали да изразим пред вас позиции. Един от най-важните да не кажа и най-важната за нас са растящите цени на ток, парно, газ, вода, а оттам на цените на всички стоки и услуги. Нямаме грам доверие в решенията на КЕВР. Ще ви дам само един пример защо – 25 септември 2018 г. Иван Иванов: „Повишаването на цената за битови и бизнес потребители ще бъде с не повече от 8 %, а не с 14 %“, цитира Нинова и обясни, че три дни по-късно цената е поскъпнала с 14 %.  \r\nНинова изтъкна, че в КЕВР 10-15 души комисари, сътрудници, помощници, затворени на тъмно решават съдбата на милиони, без да отчитат обективните обстоятелства при вземането на решения. „Имаме следните въпроси. Когато отчитате направени инвестиции, подадени от ВиК дружества - проверявате ли ги на място или просто гледате документи и отчитате по документи. Смятаме, че подадените по документи инвестиции не отговарят на реалността“, каза още Нинова. По думите ѝ уж направените инвестиции във водопреносната мрежа не са довели нито до подобряване на нейното състояние, нито на качеството на услугата, нито на качеството на водата.  \r\n„Имаме въпроси  към комисарите и сътрудниците, които вземат решения по тези въпроси, които смятаме да зададем в четвъртък на извънредно изслушване, което внесохме в парламента на Комисията по енергетика, на която сме поканили представители на средния и малкия бизнес, на потребителски организации. Каним ви и вас. Смятаме, че е необходима една открита и прозрачна процедура. Да дойдат и да обяснят на какво основание вземат тези решения, независим орган ли е КЕВР или има някакви зависимости от монополисти. Уважаеми управляващи и „независим“ КЕВР, с тези решения убивате българската икономика, българското производство, фалирате малък и среден бизнес. По-лошото е, че изправяте пред невъзможност българи да използват елементарни услуги. Вие представяте ли си в 21 век хората се отказват от услуга топла вода, защото не могат да си я платят. „Крайно време е да дойдат и да обясняват какво правят, чии интереси обслужват? Имат ли зависимости? Със сигурност тези зависимости не са от народа, който ги е изпратил там, подозираме за други“, каза още Нинова.  \r\nДеница КИТАНОВА", "date": "2018.12.18", "title": "Корнелия Нинова, БСП: Нямаме доверие в решенията на КЕВР – да дойдат на изслушване в Комисия по енергетика и да обяснят чии интереси обслужват"}
{"url": "http://www.focus-news.net/news/2018/12/18/2603193/smolyan-kmetat-nikolay-melemov-shte-dade-preskonferentsiya-na-19-dekemvri.html", "text": "Кметът Николай Мелемов ще даде пресконференция на 19 декември от 10.30 часа в 247 зала на Община Смолян. Това съобщиха от пресцентъра на  Общината . От 14.00 часа в зала №1 на Родопския драматичен театър кметът Мелемов и евродепутатът Владимир Уручев ще подарят театрална постановка и подаръци на децата със специални образователни потребности, децата от приемните семейства и техните приятели.", "date": "2018.12.18", "title": "Смолян: Кметът Николай Мелемов ще даде пресконференция на 19 декември"}
{"url": "http://www.focus-news.net/news/2018/12/18/2603192/plovdiv-edin-chovek-e-otkaran-v-bolnitsa-sled-katastrofa-mezhdu-lek-avtomobil-i-bus-dolna-mahala.html", "text": "Водач на автомобил е откаран в болница след пътнотранспортно произшествие, станало в Долна махала. Това съобщи за  Радио „Фокус“ - Пловдив  говорителят на ОДМВР. Произшествието е станало в 13.00 часа. По първоначални данни са се ударили лек автомобил и бус. Разследват се причините за катастрофата. Движението не е спряно. \r\nЦветана ТОНЧЕВА", "date": "2018.12.18", "title": "Пловдив: Един човек е откаран в болница след катастрофа между лек автомобил и бус Долна махала"}
{"url": "http://www.focus-news.net/news/2018/12/18/2603191/lyubomir-hristov-kmet-na-shumen-shte-vodya-bitka-i-shte-pravya-sreshti-za-da-mozhem-da-zapazim-tsenata-na-vodata.html", "text": "Ще водя битка и ще правя срещи, за да можем да запазим цената на водата и да започнем да изграждаме пречиствателната станция за питейна вода. Това заяви на брифинг кметът на Шумен Любомир Христов, предаде репортер на  Радио „Фокус“ - Шумен . Христов призова темата за водата да не се политизира. „Нека да спрем да заиграваме с темата за водата. Трябва да се обединим и да направим според възможностите всичко, за да запазим цената на водата и да подобрим качеството ѝ, докато построим пречиствателната станция за питейни води“, заяви Любомир Христов. „Ще искам среща в МРРБ, да дойдат експерти и да видят реалното състояние на дружеството. Ще направим анализ на инвестициите, направени до момента, и ако те не са това, което е заложено в плана, ще информирам ВиК асоциацията и ще настоявам те информират КЕВР за несвършеното. Ще направя среща с КЕВР и ако те предложат друг законен вариант, с който можем да повлияем за запазване цената на водата, ще го използваме“, каза още Любомир Христов. Той посочи, че ще предложи на ВиК асоциацията да правят срещи на 3 месеца с всички участници в нея, на които ВиК да отчита извършените инвестиции във всяка от общините. „Подкрепихме бизнес плана на ВиК, защото срокът изтичаше, а без такъв план за управление на ВиК, не можехме да участваме в прединвестиционните програми. Предпочетохме да можем да кандидатстваме и да имаме пречиствателна станция за питейна вода и довеждащ водопровод. Не съм защитник на ВиК, но гледам Шумен да има вода, да има пречиствателна станция“, коментира още Любомир Христов. \r\nИвелина ИВАНОВА", "date": "2018.12.18", "title": "Любомир Христов, кмет на Шумен: Ще водя битка и ще правя срещи, за да можем да запазим цената на водата"}
{"url": "http://www.focus-news.net/news/2018/12/18/2603187/korneliya-ninova-bsp-prizovavam-borisov-kakto-ne-e-iskal-da-se-privatizira-bulgartransgaz-taka-da-spre-i-kontsesiyata-na-letishte-sofiya.html", "text": "Призовавам Борисов както не е искал да се приватизира „Булгартрансгаз“, така да спре и концесията на летище „София“. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Нашата позиция е ясна – ние сме против приватизацията на стратегически за страната обекти, включително и този“, каза още Нинова. „Отправям към Борисов призиви, така както е решил да не се приватизира „Булгартрансгаз“, го призоваваме да последва нашата програма или нашите предложения всички стратегически за националната сигурност обекти да бъдат забранени за приватизации, включително за концесии. Щом така е загрижен, да спре веднага концесията на летище „София“, каза Нинова. Тя призова управляващите да помислят върху предложенията на БСП да не се дават на концесия плажовете, жп инфраструктурата. Лидерът на БСП заяви, че техен евродепутат ще зададе въпроса на еврокомисаря по енергетика дали ЕК е поставяла на българското правителство условие за приватизация на „Булгартрансгаз“. \"От ЕК ние такова нещо не сме чували официално и публично да я заявено. Първо искаме да изясним това. Искала ли е Европа от нас да си приватизираме мрежата“, каза още Нинова. \r\nДеница КИТАНОВА", "date": "2018.12.18", "title": "Корнелия Нинова, БСП: Призовавам Борисов както не е искал да се приватизира „Булгартрансгаз“, така да спре и концесията на летище „София“"}
{"url": "http://www.focus-news.net/news/2018/12/18/2603195/veliko-tarnovo-1-000-leva-i-1-800-shveytsarski-franka-sa-otkradnati-ot-zavedenie-v-grada.html", "text": "1 000 лева и 1 800 швейцарски франка са откраднати от заведение в града, съобщиха от  Областната дирекция на МВР – Велико Търново . Деянието е извършено на 17 декември вечерта, а парите са били оставени в джоб на яке, закачено на закачалка в заведението. По случая е започнато досъдебно  производство.", "date": "2018.12.18", "title": "Велико Търново: 1 000 лева и 1 800 швейцарски франка са откраднати от заведение в града"}
{"url": "http://www.focus-news.net/news/2018/12/18/2603194/veliko-tarnovo-v-svishtov-shte-se-provede-praznichen-kontsert-na-chitalishtni-sastavi-ot-obshtinata.html", "text": "В Свищов ще се проведе празничен концерт на читалищни състави от общината. Той е част от Коледно-новогодишната програма на Община Свищов, съобщиха за  Радио „Фокус“ – Велико Търново  от пресцентъра на Общината. В събитието освен самодейци от културните институции ще се включат и гост-изпълни, които са подготвили много изненади за публиката. Организаторите обещават добро настроение и много веселие за всички гости, които ще станат част от това общоградско тържество. Концертът под надслов „Коледни искри“ ще проведе от 18.00 часа тази вечер на голямата сцена в Първо българско народно читалище „Еленка и Кирил Д. Аврамови“. \r\nПо-рано в Детския отдел на градската библиотека ученици от СУ „Николай Катранов“ майсториха коледни сувенири, играчки и подаръци в специална работилница. \r\nПроявите, част от програмата, продължават до края на декември. \r\nЛуиза ТРАНЧЕВА", "date": "2018.12.18", "title": "Велико Търново: В Свищов ще се проведе празничен концерт на читалищни състави от общината"}
{"url": "http://www.focus-news.net/news/2018/12/18/2603186/1-tv-makedoniya-nominiraha-zoran-zaev-i-aleksis-tsipras-za-nobelova-nagrada-za-mir.html", "text": "Премиерите на Македония и Гърция Зоран Заев и Алексис Ципрас са номинирани за Нобелова награда за мир за 2019 година за Договора от Преспа, с който се разрешава десетилетния спор за името на западната ни съседка, съобщава  скопският телевизионен канал „1 ТВ“ . \r\nНоминацията на двамата лидери бе обявена във вторник в Скопие от нобеловия лауреат за мир през 2015 година Уидед Бушамауи. По нейните думи, Преспанския договор показва, че две държави са способни да седнат заедно, да преговарят и да постигнат договор. Тя заяви, че за нея е чест да номинира Зоран Заев и Алексис Ципрас за Нобеловата награда за мир. \r\n„Номинацията не е само лично за Зоран Заев и Алексис Ципрас, а и за всички граждани. Това е модел за диалог и просперитет. Вярвам силно, че Македония, или трябва да кажа Северна Македония и Гърция ще получат Нобеловата награда и ще бъдат доказателство за света, че може да се постигне договор. След като бъде ратифицирано споразумението, то ще бъде силно послание, че диалогът е възможен“, заяви Бушамауи. \r\nОсвен това нобеловият лауреат отбеляза, че е дошла в Скопие, за да подкрепи този начин за постигане на договор и вярва, че той ще бъде модел за разрешаване на проблемите в бъдеще. \r\n„Трябва да бъдете горди от това, което постигнахте“, заяви тя на обявяването на номинацията в Първия частен македонски университет ФОН. \r\nНа церемонията присъства и европейският депутат от редиците на партия СИРИЗА Стелиос Колуглу, който изрази подкрепата си за номинацията на Заев и Ципрас. \r\nКулоглу заяви, че ако е имало Нобелова награда за война, досега Балканите щяха да са я спечелили много пъти, а Договорът от Преспа е единственото добро и позитивно нещо, което в момента идва от Европа, която, от своя страна, в момента е разделена и се сблъсква с множество проблеми. \r\n„Договорът от Преспа е споразумение, което решава дългогодишният проблем, не само за името, но и осигурява окончателно решение на македонския въпрос. Зоран Заев и Алексис Ципрас постигнаха договор, за който се изискваше смелост и който постави националните интереси над партийните. Договорът го дължим на предишните поколения, но и на нашите деца и следващите поколения, които трябва да живеят в мир и просперитет“, заяви евродепутатът. \r\nКулоглу посочи, че споразумението е имало множество противници и от двете страни, но е нелогично и двамата премиери едновременно да бъдат обвинявани от своите противници, че са предали националните интереси. \r\nРекторът на ФОН Нано Ружин, от своя страна, заяви, че се издигат двама лидери, които са успели да излязат от модела за балканския политик. \r\n„От тук нобелистката Бушамауи ще предложи на Нобеловия комитет в Осло да номинира Алексис Ципрас и Зоран Заев да получат Нобеловата награда за мир. Вярвам, че инициативата ще бъде подкрепена от много други приятели“, заяви Ружин. \r\nСлед церемонията в Скопие, на 19 декември, Бушамауи и Кулоглу заминават за Атина, където ще се срещнат и с гръцкия премиер, за да му съобщят официално за номинацията. \r\nПревод и редакция:", "date": "2018.12.18", "title": "„1 ТВ“ (Македония): Номинираха Зоран Заев и Алексис Ципрас за Нобелова награда за мир"}
{"url": "http://www.focus-news.net/news/2018/12/18/2603197/varna-kvartal-vladislavovo-shte-bade-s-narusheno-vodopodavane-na-20-dekemvri-zaradi-izgrazhdane-na-magistralen-vodoprovod.html", "text": "Квартал „Владиславово“ ще бъде с нарушено водоподаване на 20 декември заради изграждане на магистрален водопровод. Това съобщиха за  Радио „Фокус“ – Варна  от водоснабдителното дружество. От 9.00 до около 21.00 часа вода няма да има в части от IV-ти микрорайон – блокове 401, 402, 403, 404, 405, 406, 407, част от І-ви микрорайон – над Пощата, блокове от 18-ти до 36-ти включително, от 50-ти до 57-ми блок, както и местностите „Жълъдови хълмове“, „Балъм дере“, „Лозята“ и „Ментеше“.  \r\nВодоноски ще бъдат разположени пред блок 22 и пред блок 407.  \r\nПоради реконструкция на бул. „Васил Левски“ и изграждане на нови връзки от фирма „Хидрострой“, без вода на 20 декември, за времето от 9 до около 14 часа ще остане и районът, заключен между бул. „Владислав Варненчик“, ул. „Отец Паисий“, бул. „Цар Освободител“ и ул. „Струга“, както и абонатите около ул. „Георги Сотиров от 9.00 до около 18.00 часа. \r\nДиана СТОЕВА", "date": "2018.12.18", "title": "Варна: Квартал „Владиславово“ ще бъде с нарушено водоподаване на 20 декември заради изграждане на магистрален водопровод"}
{"url": "http://www.focus-news.net/news/2018/12/18/2603199/ognyan-tsenkov-kmet-na-vidin-izlozhbata-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-predizvika-vnimanieto-na-grazhdanite.html", "text": "Изложбата, посветена на 140 години от Учредителното събрание и приемането на Търновската конституция, ще предизвика вниманието на видинчани. Това каза при откриването на изложбата кметът на Общината Огнян Ценков, предаде репортер на  Радио „Фокус“ - Видин . Пътуващата изложба е експонирана в музей „Кръстата казарма“. „Радвам се, че тя гостува и в нашия град, където митрополит е бил Антим Първи, чието име свързваме именно с председателството на първото Учредително събрание, приело Търновската конституция. Факт, с който ние се гордеем. Изложбата е посветена на един знаменателен период от историята на България, когато се поставя началото на изграждането на модерна правова държава“, каза Огнян Ценков. Той благодари на председателя на 44-тото Народно събрание Цвета Караянчева за тази прекрасна инициатива и към останалите институции, съдействали за нейното организиране. Експозицията показва данни и документи за народните представители от състава на Учредителното събрание и за тяхната дейност. Желаещите да разгледат изложбата в музей „Кръстата казарма“ ще имат възможност да я посетят до началото на месец януари, следващата година. \r\nАнна ЛОЗАНОВА", "date": "2018.12.18", "title": "Огнян Ценков, кмет на Видин: Изложбата, посветена на 140 години от Учредителното събрание и приемането на Търновската конституция, ще предизвика вниманието на гражданите"}
{"url": "http://www.focus-news.net/news/2018/12/18/2603198/violeta-ilieva-regionalno-upravlenie-na-obrazovanieto-burgas-podkrepyam-ideyata-za-izrabotvane-na-obshtinska-programa-za-razvitie-na-detsa-i-mladezhi.html", "text": "Подкрепям идеята за изработване на Общинска програма за развитие на деца и младежи. Това каза по време на редовното заседание на Общински съвет – Бургас общинският съветник и началник на Регионалното управление на образованието, предаде репортер на  Радио „Фокус“ – Бургас . По думите ѝ внесената докладна записка, свързана с изработване на Общинска програма за развитие и изграждане на деца и младежи като умели и активни предприемачи  или висококвалифицирани работници и специалисти чрез интерактивно, иновативно  извънкласно обучение и практики, с цел подобряване социалния климат в Община Бургас в полза на дребния и среден бизнес, както и в превръщане на Общината в привлекателна дестинация за големи инвеститори, е подходяща за постигане на желаното. „Самият факт, че записката предизвика толкова много дебати показва, че образованието в Бургас е водеща и основна дейност. Думите „иновативно“, „интерактивно“, дейностите, свързани с предприемачеството и бизнес климата, попълването на паралелки със специфични професии изцяло е в духа на политиките на образованието“, отбеляза Илиева. Тя каза също, че с удоволствие би се включила в екипа, подкрепящ идеята. \r\nМария ПОПЧЕВА", "date": "2018.12.18", "title": "Виолета Илиева, Регионално управление на образованието - Бургас: Подкрепям идеята за изработване на Общинска програма за развитие на деца и младежи"}
{"url": "http://www.focus-news.net/news/2018/12/18/2603196/korneliya-ninova-bsp-zhalko-shte-e-ako-zaradi-otnosheniyata-mezhdu-boyko-borisov-i-sasho-donchev-postrada-natsionalniyat-interes-na-balgariya.html", "text": "Жалко ще е, ако заради отношенията между Бойко Борисов и Сашо Дончев пострада националният интерес на България. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . На въпрос каква е политическата оценка на отношенията между Бойко Борисов и Сашо Дончев, Нинова заяви: „Нали не очаквате да коментирам личните отношения между Борисов и Сашо Дончев. Отношенията между бизнес и правителство първо са си тяхна работа, второ такива отношения намирисват на нещо друго. Какви са отношенията между Борисов и Сашо Данчев не е наша работа. Кой на кого, какво е правил през годините“, коментира Нинова. По думите ѝ обаче жалкото ще е, ако заради такива отношения пострада националния интерес на България и се стигне до глоба от страна на ЕК. „Тези 77 млн. евро ще ги плаща целият български народ“, каза още Нинова.  \r\nДеница КИТАНОВА", "date": "2018.12.18", "title": "Корнелия Нинова, БСП: Жалко ще е, ако заради отношенията между Бойко Борисов и Сашо Дончев пострада националният интерес на България"}
{"url": "http://www.focus-news.net/news/2018/12/18/2603201/ministar-predsedatelyat-boyko-borisov-provede-telefonen-razgovor-s-darzhavniya-sekretar-na-sasht-mayk-pompeo.html", "text": "Министър-председателят Бойко Борисов проведе телефонен разговор с държавния секретар на САЩ Майк Помпео по искане на американския държавник. Това съобщиха от  Правителствената информационна служба . Темите, които двамата обсъдиха, бяха сътрудничество в областта на сигурността и отбраната, както и изминалите успешни военни учения. Дискутирани бяха още енергийната сигурност, диверсификацията и европейския газоразпределителен център „Балкан“. Акцент бе поставен също върху инвестициите и двустранните отношения. \r\nВ разговора Бойко Борисов и Майк Помпео препотвърдиха високата и резултатна визита на заместник-държавния секретар на САЩ Джон Съливан, който бе на двудневно посещение у нас миналата седмица. Българският министър-председател посочи пред американския държавен секретар, че по голяма част от обсъдените с Джон Съливан теми вече има решения.  \r\nПремиерът Бойко Борисов и държавният секретар на САЩ Майк Помпео подчертаха ангажимента си геостратегическото партньорство между България и САЩ да се засили и да се развива с още по-бързи темпове. Министър-председателят Борисов отново увери, че България стриктно изпълнява ангажиментите си към НАТО и препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване.", "date": "2018.12.18", "title": "Министър-председателят Бойко Борисов проведе телефонен разговор с държавния секретар на САЩ Майк Помпео"}
{"url": "http://www.focus-news.net/news/2018/12/18/2603202/georgi-botsev-pss-individualnata-lavinna-ekipirovka-vklyuchva-lavinen-ured-lopatka-i-sonda.html", "text": "Индивидуалната лавинна екипировка включва лавинен уред, лопатка и сонда. Това каза за  Радио „Фокус“ - Пирин  Георги Боцев, планински спасител от отряд Благоевград към ПСС за района на Рила планина. Той уточни, че лавинният уред има 2 режима – единият режим е на излъчване на сигнал, а вторият режим е на търсене. „Когато напуснем хижата, този уред трябва да бъде включен на режим излъчване на сигнал, а когато стане някакъв инцидент, евентуално той продължава да излъчва сигнал, а този, който търси превключва неговия уред на търсене и така може да локализира с точност до 20 см къде се намира излъчващият уред“, отбеляза Боцев. Той подчерта, че има доста модели лавинни уреди, но всички работят много добре. По думите му цената е много различна, но не са много скъпи. Според него е желателно всеки, който практикува някакъв екстремен зимен спорт, да има такъв уред, особено при навлизане в по-тежки терени и при голям сняг. „Когато се локализира затрупан човек в лавина, той може да бъде и на половин метър дълбочина. За да се стигне до него трябва да имаме лавинна лопатка, а с лавинната сонда трябва да открием точно къде се намира. Тук специфичното е, че просто човек трябва да потренира и да работи с такъв уред, тъй като си има начин за копаене с лопатката и начин за сондиране“, посочи планинският спасител. \r\nНатали СТЕФАНОВА", "date": "2018.12.18", "title": "Георги Боцев, ПСС: Индивидуалната лавинна екипировка включва лавинен уред, лопатка и сонда"}
{"url": "http://www.focus-news.net/news/2018/12/18/2603206/plovdiv-vremenna-organizatsiya-na-dvizhenieto-shte-bade-vavedena-za-otkrivaneto-na-initsiativata-plovdiv-evropeyska-stolitsa-na-kulturata-2019.html", "text": "Поради засиления интерес към временната организация на движение във връзка с откриващото събитие на инициативата „Пловдив – Европейска столица на културата 2019“ Общинско предприятие „Организация и контрол на транспорта“ отрано предоставя на гражданите информацията за предвидените промени. Това съобщиха за  Радио „Фокус“ - Пловдив  от общинското предприятие. Официалното откриване с грандиозен спектакъл е на 12 януари 2019 година (събота). Тъй като е необходимо технологично време за изграждането, а след това и за демонтажа на огромната уникална сцена, за периода от 27 декември 2018 г. до 17 януари 2019 г. за движение на пътни превозни средства се затварят двете платна на бул. „Цар Борис III Обединител” в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. Затварянето на булеварда от северната страна на Тунела ще бъде само от ул. „Железарска“, като достъпът на автомобилите до квартал „Капана“, Стария град, както и по ул. „Отец Паисий“ няма да бъде ограничаван. Излизащите моторни превозни средства от ул. „Патриарх Евтимий“ ще могат да се движат направо към ул. „Света гора“ и наляво по източното платно по бул. „Цар Борис III Обединител” в посока север – кръстовището с бул. „Шести септември“. \r\nКръстовището на бул. „Цар Борис III Обединител” с ул. „Цанко Дюстабанов“ и ул. „Граф Игнатиев“ ще се затвори в посока север към Тунела. Циклограмата на светофарната уредба там ще бъде променена, тъй като кръстовището ще работи само в три направления. \r\nКръстовището ул. „Капитан Райчо“ – ул. „Леонардо да Винчи“ в посока бул. „Цар Борис III Обединител” ще се затвори с бариери, като ул. „Леонардо да Винчи“ в посока север към ул. „Света Петка“ временно ще бъде двупосочна – със забрана за спиране и паркиране. В посока юг няма промяна в организацията на движението. \r\nМаршрутите  на автобусни   линии  №1, 4, 7, 9, 11, 20, 26, 27, 37, 44, 93 и 99  от вътрешноградския транспорт   се променят, както следва: \r\nЛиния №1 (АПК „Тракия” – кв. „Коматево”): бул. „Цар Борис III Обединител” – спирка №9, ляв завой по бул. „Шести септември”, спирка №119 – срещу Семинарията, спирка №120 – пл. „Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен” (запад), спирка№437 – бул. „Източен” (срещу „Румекс”), спирка №251 – бул. „Източен” 1 (запад), спирка №232 – бул. „Източен” №51, надясно по бул. „Христо Ботев”– спирки №334, 335, 14, Бетонен мост, и по маршрута, утвърден с общинската транспортна схема. \r\nВ обратна посока: бул. „Македония“ – спирка №41 – бул. „Македония” №55, спирка №42 – срещу магазин „Била 2”,  десен завой  по бул. „Христо Ботев”, спирка №43 – Сточна гара, спирка №338 – срещу Военна болница, наляво по бул. „Източен” – спирка №220 – „Макдоналдс“, спирка №259 – стадион „Христо Ботев”, спирка №292 – бул. „Източен“ 2  (изток), спирка №137 – бул. „Източен” (сервиз “Румекс”), спирка №353 – Бизнесцентър „Микрон”, ляв завой по бул „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември” №193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. \r\nЛиния №4 (ПУ „Паисий Хилендарски” – ЖР „Тракия”): бул. „Цар Борис III Обединител” – спирка №9, ляв завой по бул. „Шести септември”, спирка №119 – срещу Семинарията, спирка №120 – пл .„Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен” (запад), спирка№437 – бул. „Източен” (срещу „Румекс”), спирка №251 – бул. „Източен” (запад), спирка №232 – бул. „Източен” №51, надясно по бул. „Христо Ботев” – спирки №334, 335, надясно по бул. „Найчо Цанов“ –  спирка №375 – надлез „Родопи“, и по маршрута, утвърден с общинската транспортна схема. \r\nВ обратна посока: бул. „Найчо Цанов”– спирка №88 – „Градинката“, надясно по бул. „Христо Ботев“ – спирка №338 – срещу Военна болница, наляво по бул. „Източен” – спирка №220 – „Макдоналдс“, спирка №259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул „Шести септември”, спирка № 138 – магазин „Била 1”, спирка №139 – училище „Любен Каравелов”, спирка №140 – бул. „Шести септември”№193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. \r\nЛиния №7 („Рогошко шосе“ – кв.Беломорски”): бул. „Цар Борис III  „Обединител” – спирка №9, надясно по бул. „Шести септември” – спирка №141, наляво по бул. „Руски” – спирки №167, 168, надясно по бул. „Христо Ботев” – спирка №188, и по маршрута утвърден с общинската транспортна схема. \r\nВ обратна посока: бул. „Христо Ботев“ – спирка №205 – Централна гара, наляво по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, надясно по бул. „Шести септември“, спирка №118 – срещу площад „Съединение“, наляво по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. \r\nЛиния №9 (завод „Гагарин“ – ЖР „Тракия“): бул. „Цар Борис III Обединител” – спирка №9, наляво  по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен”( запад), спирка №437 – бул. „Източен” (срещу  „Румекс”), спирка №251 – бул. „Източен” 1(запад), спирка №232 – бул. „Източен” №51, наляво по бул. „Санкт Петербург” – спирка №233 – Аграрен университет, и по маршрута, утвърден с общинската транспортна схема. \r\nВ обратна посока: бул. „Санкт Петербург“ – спирка №219 – „Чайка фарма”, надясно  по бул. „Източен”– спирка №220 – „Макдоналдс“, спирка №259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември” №193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. \r\nЛиния №11 („Биомашиностроене“ – Митница): бул. „Шести септември” – спирка №118, направо  по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен” (запад), спирка №437 –бул. „Източен” (срещу „Румекс”), спирка №251 – бул. „Източен” 1 (запад), спирка №232 – бул. „Източен” №51, надясно по бул. „Христо Ботев” – спирки №334, 335, 14, Бетонен мост,  и по маршрута, утвърден с общинската транспортна схема. \r\nВ обратна посока: бул. „Христо Ботев” – спирка №43 – Сточна гара,  спирка №338 – срещу Военна болница, наляво по бул. „Източен” – спирка №220 – „Макдоналдс“, спирка № 259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември” №193, и по маршрута, утвърден с общинската транспортна схема. \r\nАвтобусна линия №20 (ПУ „Паисий Хилендарски”– кв. „Коматево”): бул. „Руски” – спирки №274, 167, 168,  надясно по бул. „Христо Ботев” – спирка №188, и по маршрута,  утвърден с общинската транспортна схема. \r\nВ обратна посока: бул. „Христо Ботев“ – спирка №205 – Централна гара, наляво по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, спирка №293 – „Пловдивинвест“, и по маршрута, утвърден с общинската транспортна схема. \r\nЛиния №26 (кв. „Изгрев” – кв. „Христо Смирненски”): бул. „Шести септември” – спирки №140,141 – площад „Съединение”, наляво по бул. „Руски” – спирки №167 – „Бунарджика”, спирка №168 – МОЛ „Марково тепе”, десен завой по бул. „Христо Ботев”, спирка №188 – срещу Централна гара, и по маршрута, утвърден с общинската транспортна схема. \r\nВ обратна посока: бул. „Христо Ботев“ – спирка №205 – Централна гара, наляво по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, надясно по бул. „Шести септември“, спирка №118 – срещу площад „Съединение“, спирка №119 – срещу Семинарията, и по маршрута, утвърден с общинската транспортна схема. \r\nЛиния №27 (ЗХА „Родина” – кв. „Коматево”): бул. „Цар Борис III Обединител” – спирка №9, ляв завой по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен”, спирка №122 – бул. „Източен” (запад), спирка №437 –бул. „Източен” (срещу „Румекс”), спирка №251 – бул. „Източен” 1 (запад), спирка №232 – бул. „Източен” №51, надясно по бул. „Христо Ботев” – спирки №334, 335, 14, Бетонен мост,  и по маршрута, утвърден с общинската транспортна схема. \r\nВ обратна посока: бул. „Христо Ботев” – спирка №43 – Сточна гара,  спирка №338 – срещу Военна болница, наляво по бул. „Източен” – спирка №220 – „Макдоналдс“, спирка №259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември” №193, десен завой по бул. „Цар Борис III Обединител” – спирка №48 – Водна палата, и по маршрута, утвърден с общинската транспортна схема. \r\nЛиния №37 (кв. „Христо Смирненски” – завод „Флавия”): бул. „Шести септември” – спирка №117, надясно по бул. „Руски” – спирки №167, 168, наляво по бул. „Христо Ботев” – спирки №206, 43 , надясно по ул. „Найчо Цанов” – спирка №375, и по маршрута, утвърден с общинската транспортна схема. \r\nВ обратна посока: бул. „Найчо Цанов” – спирка №88 – „Градинката“, наляво по бул. „Христо Ботев“ – спирка №14 – Сточна гара, спирка №187 – Автогара „Юг“, надясно по бул. „Руски“, спирка №309 – Военно окръжие, спирка №155 – срещу Търговската гимназия, спирка №156 – „Пианото“, наляво по бул. „Шести септември“, спирка №142 – сладкарница „Неделя”,  и  по  маршрута, утвърден с общинската транспортна схема. \r\nЛиния №44 (ПУ „Паисий Хилендарски” – ЖР „Тракия”): бул. „Шести септември” – спирка №118, направо  по бул. „Шести септември”, спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов”, десен завой по бул. „Източен” – спирка №122 – бул. „Източен” (запад), спирка№437 – бул. „Източен” (срещу „Румекс”), спирка №251 – бул. „Източен” 1 (запад), спирка №232 – бул. „Източен” №51, наляво по бул. „Санкт Петербург”, спирка №233 – Аграрен университет, и по маршрута, утвърден с общинската транспортна схема. \r\nВ обратна посока: бул. „Санкт Петербург“ – спирка №219 – „Чайка фарма”, надясно  по бул. „Източен” – спирка №220 – „Макдоналдс“, спирка № 259 – стадион „Христо Ботев”, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември” №193, спирка №141 – площад „Съединение”, и  по  маршрута, утвърден с общинската транспортна схема. \r\nЛиния №93 (Стъкларски завод – ЖР „Тракия”): бул. „Шести септември” – спирка №118 – площад „Съединение”,  спирка №119 – срещу Семинарията, спирка №120 – площад „Шахбазян”, спирка №121 – срещу училище „Любен Каравелов“, десен завой по бул. „Източен”, спирка №122 – бул. „Източен“ (запад), спирка №437 – бул. „Източен“ (срещу сервиз „Румекс”), наляво по бул. „Княгиня Мария Луиза” – спирка №123 – ТПК „Марица”, и по маршрута, утвърден с общинската транспортна схема. \r\nВ обратна посока: бул. „Княгиня Мария Луиза“ – спирка №136 – Траурен парк „Централен 2“, надясно по бул. „Източен“, спирка №292 – бул. „Източен“ 2 (изток), спирка №137 – бул. „Източен” (сервиз „Румекс”), спирка №353 – Бизнесцентър „Микрон”, ляв завой по бул. „Шести септември”, спирка №138 – магазин „Била 1”, спирка №139 – училище „Любен Каравелов”, спирка №140 – бул. „Шести септември” №193, спирка №141– площад „Съединение”, и  по  маршрута, утвърден с общинската транспортна схема. \r\nЛиния №99 (ТК „Марица” – ЖР „Тракия”): бул. „Шести септември” – спирка №117, надясно по бул. „Руски” – спирки №167, 168, наляво по бул. „Христо Ботев” – спирки №206, 43, 338, и по маршрута, утвърден с общинската транспортна схема. \r\nВ обратна посока: бул. „Христо Ботев“ – спирка  №335 – Военна болница, спирка №14 – срещу Сточна гара, спирка №187 – Автогара Юг, надясно  по бул. „Руски“ – спирка №309 – Военно окръжие, спирка №155 – срещу Търговската гимназия, спирка №156 – „Пианото“, наляво  по бул. „Шести септември“ – спирка №142 – сладкарница „Неделя”,  и по маршрута, утвърден с общинската транспортна схема.", "date": "2018.12.18", "title": "Пловдив: Временна организация на движението ще бъде въведена за откриването на инициативата „Пловдив – Европейска столица на културата 2019“"}
{"url": "http://www.focus-news.net/news/2018/12/18/2603203/balgarskiyat-evrokomisar-mariya-gabriel-postavi-nachaloto-na-rabotna-grupa-za-tsifrova-ikonomika-es-afrika.html", "text": "На днешния Форум на високо равнище Европа-Африка, който се провежда във Виена с участието на председателя на Комисията Жан-Клод Юнкер, канцлера на Австрия Себастиан Курц, премиера на България Бойко Борисов и други политически лидери Европа и Африка, комисарят по цифровата икономика и общество Мария Габриел постави началото на Работна група на ЕС и Африканския съюз за цифрова икономика.  \r\nДоказани експерти и практици от двата континента ще си сътрудничат, за да подкрепят набелязването на конкретни действия и инициативи на Алианса за инвестиции и работни места Европа-Африка в областта на цифровата икономика.  \r\n„Днес правим важна крачка напред в сътрудничеството ЕС-Африка в областта на цифровизацията. Най-важно е партньорството ни да подпомага хората и предприятията в Африка да се развиват у дома си, да намират реализация в своите региони, получавайки възможности за това. Имаме нужда от конкретни проекти и прагматизъм. Малки, добре подбрани проекти, с адекватен ресурс на разположение, но с висока добавена стойност. Действията трябва да бъдат навременни, а не да стартират след години“, заяви комисар Мария Габриел.  \r\nЧетири са ключовите области, по които ще работят членовете на експертната група за изготвянето на препоръки за задълбочаване на партньорството.  \r\nПо отношение на достъпа до широколентова свързаност и цифрова инфраструктура, българският еврокомисар отбеляза, че централен е въпросът за финансовия ресурс. Що се отнася до цифровите умения, тя посочи необходимостта в такива да бъдат обучавани не само младите, но и малките и средни предприятия, хората в селските райони, жените. В този контекст комисарят предлага да се създаде Африканска коалиция за цифрови умения и работни места по модела на европейската, за да имат обучаващите се повече възможности за професионална реализация на място. Третата област включва цифровото предприемачество, като идеята е да се свържат в мрежа създадените в Африка над 400 цифрови иновационни хъба, което ще подпомогне появата на повече местни предприятия, които ще развиват бизнеса си в своя регион. Не на последно място, Мария Габриел отбеляза като приоритет цифровото земеделие и цифровото здравеопазване, имащи важно значение за подобряване на ежедневието на хората.   \r\nРаботната група от днес започва активната си работа, като българският комисар очаква първи междинни резултати да бъдат представени след три месеца, а след шест  - и окончателен доклад по време на Цифровата асамблея в Румъния през юни.  \r\nВ рамките на Срещата на високо равнище във Виена, Мария Габриел председателства също ключовия дебат на тема \"Работните места на 21-ви век: умения, квалификации и цифров потенциал\", в който представи действията на Европейската комисия и своята визия за отговор на предизвикателствата, свързани с липсата на цифрови умения. Заедно с федералния министър на Австрия по цифровите и икономическите въпроси Маргрете Шамброк, политически фигури от африкански държави и главни изпълнителни директори на компании от Европа и Африка бяха очертани нужните бъдещи мерки, за да бъдат подготвени гражданите за цифровите работни места на бъдещето. \r\nОтдел \"Преса и медии\" \r\nПредставителство на ЕК в България", "date": "2018.12.18", "title": "Българският еврокомисар Мария Габриел постави началото на Работна група за цифрова икономика ЕС-Африка"}
{"url": "http://www.focus-news.net/news/2018/12/18/2603210/banka-dsk-poluchi-razreshenie-ot-komisiyata-za-zashtita-na-konkurentsiyata-da-pridobie-societe-generale-ekspresbank.html", "text": "Комисията за защита на конкуренцията с Решение № 1413 от 13 декември 2018 г. разреши на „Банка ДСК“ ЕАД да придобие „Сосиете Женерал Експресбанк“ АД и косвено дъщерните ѝ дружества „Сосиете  Женерал  Факторинг“ ЕООД, „Сожелиз-България“ ЕООД и „Регионален фонд за градско развитие“ АД, както и „Застрахователно акционерно дружество Сожелайф България“ АД. Това съобщиха от пресцентъра на  „Банка ДСК“ ЕАД . Комисията намира, че сделката няма да ограничи ефективната конкуренция на българския банков пазар.  \r\nРешението идва след като през месец август тази година от ОТП Банк АД, Унгария обявиха, че българското им дъщерно дружество „Банка ДСК“ АД е подписало договор за придобиване на 99.74% акционерно участие в „Сосиете Женерал Експресбанк“ АД, българското дъщерно дружество на Societe Generalе, Франция. \r\nБългарска народна банка вече се произнесе положително за сделката. На 14 ноември 2018 г. Управителният съвет на БНБ взе решение за предварително одобрение на прякото придобиване от „Банка ДСК“ ЕАД на акции, представляващи 99.7352% от капитала на „Сосиете Женерал Експресбанк“ АД,  която при реализиране на придобиването ще стане дъщерно дружество на „Банка ДСК“ ЕАД и част от групата на ОТП Банк АД, Унгария.", "date": "2018.12.18", "title": "Банка ДСК получи разрешение от Комисията за защита на конкуренцията да придобие Societe Generale Експресбанк"}
{"url": "http://www.focus-news.net/news/2018/12/18/2603211/blagoevgrad-26-355-proverki-sa-izvarshili-sluzhitelite-v-yuzdp-prez-2018-godina.html", "text": "26 355 проверки са извършили служителите в Югозападното държавно предприятие (ЮЗДП) през 2018 година. Това каза по време на пресконференция Дамян Дамянов, директор на предприятието, предаде репортер на  Радио „Фокус“ - Пирин . Проверени са 10 312 дърводобивни обекта, 4 395 превозни средства, 9 450 ловци, 295 риболовци и 1 906 физически лица. Съставени са 563 акта за административни нарушения, като от 560 от тях са по Закона за горите и 4 - по Закона за лова.  \r\n„Имаме задържани 131 кубика строителна дървесина, 485 кубически метра дърва за огрев, 22 моторни средства, 5 коня, 32 каруци, 17 моторни триони, 2 ловни оръжия. „Най-невралгичните точки са Самоков със 110 акта, Гърмен - 82, Разлог - 69, Ихтиман - 31. Най-честите нарушения в горите са незаконна сеч и транспортиране на дървесина, без превозен билет“, отбеляза Дамянов. По думите му през 2017 година са съставени общо 1 051 акта за административни нарушения. \r\nЛора КАЛЧЕВА", "date": "2018.12.18", "title": "Благоевград: 26 355 проверки са извършили служителите в ЮЗДП през 2018 година"}
{"url": "http://www.focus-news.net/news/2018/12/18/2603208/kiril-dobrev-bsp-vmesto-da-e-pod-domashen-arest-tsenko-chokov-pie-s-averi-v-nyakakva-krachma-ima-li-nuzhda-ot-drug-signal-za-rabotata-na-shefa-na-rpu-byala-slatina.html", "text": "Вместо да е под домашен арест Ценко Чоков си пие с авери в някаква кръчма – има ли нужда от друг сигнал за работата на шефа на РПУ Бяла Слатина. Това каза заместник-председателят на БСП Кирил Добрев по време на пресконференция в централата на партията, предаде репортер на  Агенция „Фокус“ . „Вчера повдигнах въпроса за палежите в село Галиче. В Добрич миналата вечер горяха автомобили на свидетели по делото срещу бивш депутат от ГЕРБ, известен като „Суджукгейт“.  \r\n„Иска ми се заедно да разтълкуваме посланията от всичко това, което се случва - как ги приемат обикновените хора. Всеки, който намери смелостта да каже истината срещу управляващите, бива буквално смачкван. Продължавам да вярвам, че за сигурността на българските граждани отговаря МВР. Особено за свидетели и хора с изразени политически позиции. Разбрах вчера от министър Маринов, че за шефа на РПУ Бяла Слатина няма данни, че не си върши работата. По-скоро въпросът ми е има ли данни, че си върши работата. И г-н Маринов като редови служител на МВР навремето е оценяван по критерий, който се нарича разкриваемост. Какъв е този критерий за шефа на районното управление“, попита още Добрев.  \r\nДеница КИТАНОВА", "date": "2018.12.18", "title": "Кирил Добрев, БСП: Вместо да е под домашен арест Ценко Чоков пие с авери в някаква кръчма – има ли нужда от друг сигнал за работата на шефа на РПУ Бяла Слатина"}
{"url": "http://www.focus-news.net/news/2018/12/18/2603204/valeri-zhablyanov-bsp-obstanovka-po-patishtata-shteshe-da-ostane-kato-losha-ilyustratsiya-na-upravlenieto-ako-ne-zasyagashe-bezopasnostta-na-stotitsi-hilyadi-grazhdani.html", "text": "Обстановка по пътищата  щеше да остане като лоша илюстрация на сегашното управление, ако не засягаше живота и безопасността на стотици хиляди граждани. Това каза народният представител от ПГ на „БСП за България“ Валери Жаблянов по време на пресконференция в централата на партията, предаде репортер на  Агенция „Фокус“.   Жаблянов обърна внимание на правителството, на контролните органи и Агенция „Пътна инфраструктура“ да предприемат всичко необходимо, за да се чувстват българските граждани сигурни по пътищата на републиката. „За нас това, което възникна като обстановка по пътищата, няма никакво съмнение, че е резултат от ниската степен на организация, която беше призната и от представителите на правителството и от АПИ. Лошата степен на координация, отсъствието на техника и разбира се, лошо проведените търгове за поддържка на пътната инфраструктура през зимата“, изброи още Жаблянов. Той обърна внимание на оправданието на АПИ, че пътищата се затварят и в САЩ. „Това по накакъв начин не може да даде отговор на въпроса за липсата на техника, на координация, за липсата на ред по време на почистването на пътните участъци, които бяха засегнати и да напомним на правителството, че българските граждани не се движат само по магистралите. Българските общини живеят и съществуват в условията на зимата, където често пътищата са свързани с доставка на жизнено необходими стоки и услуги на населението, междуселските пътища, където картината с почистването е още по-трагична“, каза Жаблянов. \r\nДеница КИТАНОВА", "date": "2018.12.18", "title": "Валери Жаблянов, БСП: Обстановка по пътищата щеше да остане като лоша илюстрация на управлението, ако не засягаше безопасността на стотици хиляди граждани"}
{"url": "http://www.focus-news.net/news/2018/12/18/2603215/ivaylo-iliev-rayonna-prokuratura-kyustendil-petima-prokurori-ot-kyustendil-sa-uchastvali-v-spetsializirano-obuchenie-v-italiya.html", "text": "Петима прокурори от Кюстендил са участвали в специализирано обучение в Италия. Това съобщи пред журналисти Ивайло Илиев, административен ръководител на Районната прокуратура, предаде репортер на  Радио „Фокус” – Кюстендил . Прокурорите от града са посетели италиански съд и прокуратура, където са провели специализирано обучение. Посещението в град Торино е било по линия Европейската мрежа за съдебно обучение и двустранен обмен на прокуратурите. „В рамките на посещението се запознахме с работата на прокуратурата в Торино на съда в двете му инстанции, както и на полицейските органи. За нас беше полезно да установим разликите между нашата и тяхната работа, на организацията на работа, успехите които имат там. Както и техните добри практики които въвеждат и да сравним с тукашната реалност”, каза Ивайло Илиев. По думите му допирните точки са много. Той добави, че Европейската мрежа за съдебно обучение е основната платформа и организатор на обучение и обмен на знания по въпросите на европейското правосъдие. \r\nВенцеслав ИЛЧЕВ", "date": "2018.12.18", "title": "Ивайло Илиев, Районна прокуратура – Кюстендил: Петима прокурори от Кюстендил са участвали в специализирано обучение в Италия"}
{"url": "http://www.focus-news.net/news/2018/12/18/2603213/sliven-okrazhnata-prokuratura-predade-na-sad-mazh-podsadim-za-prichinyavane-na-katastrofa-pri-koyato-e-zaginal-mazh-a-dve-zheni-sa-postradali.html", "text": "Окръжната прокуратура предаде на съд мъж, подсъдим за причиняване на катастрофа, при която е загинал мъж, а две жени са пострадали. Това съобщиха от пресцентъра на   Окръжна прокуратура - Сливен . Димитър Д. е подсъдим за това, че на 24 февруари 2018 г. на път в близост до разклона за село Драгоданово, община Сливен, при управление на лек автомобил е нарушил правилата за движение по пътищата, като се е движил със скорост 113 км/ч, при допустима скорост за движение от 90 км/ч, и по непредпазливост причинил смъртта на 59-годишен мъж и средни телесни повреди на две жени. \r\nПодсъдимият управлявал товарен автомобил в посока към с. Градец, общ. Котел. С превозното средство се придвижвали още 8 души (включително тримата пострадали). Подсъдимият се движил по път I – 6, в посока към пътен възел „Петолъчката“, платното за движение е двупосочно, с по една лента за движение във всяка посока, разделени с непрекъсната и прекъсната разделителна линии, като прекъснатата линия е отляво на посоката за движение на автомобила. Времето било ясно, движението се е осъществявало в светлата част на денонощието, при суха пътна настилка, без дупки и неравности с нормално износено асфалтово покритие. Движейки се по описания път, в близост до разклона за с. Драгоданово, със скорост около 113 км/ч, при ограничение от 90 км/ч,  Димитър Д. изгубил управлението над автомобила, в резултат на което превозното средство напуснало платното за движение и преминало в насрещната лента за движение. По същото време в обратна посока се движил Н.Х., управлявайки товарен автомобил „Мерцедес Спринтер 208“. В резултат на отклоняването на автомобила на подсъдимия, пресичането на разделителната линия, той навлязъл в лявата за него пътна лента – лентата за движение на т.а. „Мерцедес“, при което подсъдимият виждайки насрещно движещия се микробус рязко завъртял волана на дясно. Вследствие на така предприетата маневра от Димитър Д., автомобилът се завъртял надясно, след което въпреки предприетото спиране от водача на насрещно движещото се превозно средство настъпил удар с т.а. „Мерцедес“.  \r\nВ резултат на настъпилото произшествие починал 59-годишен мъж, а неговата съпруга и друга жена, която също  пътувала в управлявания от Димитър Д. автомобил, получили средни телесни повреди. \r\nОкръжен съд – Сливен е насрочил заседанието си за 19 декември 2018г.", "date": "2018.12.18", "title": "Сливен: Окръжната прокуратура предаде на съд мъж, подсъдим за причиняване на катастрофа, при която е загинал мъж, а две жени са пострадали"}
{"url": "http://www.focus-news.net/news/2018/12/18/2603214/sport-lionel-mesi-poluchi-zlatnata-obuvka-za-golmaystor-na-evropa.html", "text": "Футболистът на Барселона Лионел Меси получи днес „Златната обувка“ за голмайстор на Европа. Аржентинецът заслужи отличието за рекорден пети път, след като вкара 34 гола през изминалия сезон в испанската Примера дивисион. 31-годишният Меси заяви, че не си е представял да стигне до тук и че наградата е плод на усилията на всички негови съотборници.", "date": "2018.12.18", "title": "Спорт: Лионел Меси получи „Златната обувка“ за голмайстор на Европа"}
{"url": "http://www.focus-news.net/news/2018/12/18/2603216/vidin-deputatat-ot-gerb-vladimir-toshev-otkri-izlozhba-posvetena-na-uchreditelnoto-sabranie-i-tarnovskata-konstitutsiya.html", "text": "Народният представител от ГЕРБ-Видин и областен координатор на партията Владимир Тошев откри във Видин пътуваща изложба, посветена на 140 години от Учредителното събрание и приемането на Търновската конституция. Това съобщиха от пресцентъра на  ПП ГЕРБ . Изложбата е под патронажа на председателя на Народното събрание Цвета Караянчева и се организира със съдействието на Държавна агенция „Архиви“ и областните управители в страната. Експозицията е подредена в музей \"Кръстата казарма\" и представя исторически и биографични данни за народните представители от състава на Учредителното събрание, приело Търновската конституция.  \r\n\"Видин е първият град, в който е представена изложбата. Всички видинчани се гордеем, че под Търновската конституция пръв се подписва председателят на Учредителното събрание Екзарх Антим Първи, Митрополит Видински. Търновската конституция дава широки демократични граждански права. Ние трябва да познаваме делото на тези българи, които са ни дали правото да се чувстваме свободни и достойни хора”, каза при откриването на изложбата народният представител Владимир Тошев. Той допълни, че през април 2019 г. във Велико Търново ще бъде тържествено отбелязана 140-годишнината от приемането на Търновската конституция. \r\n На откриването на експозицията присъстваха кметът на Видин Огнян Ценков, евродепутатът от ГЕРБ/ЕНП Владимир Уручев, областният управител Албена Георгиева, директорът на РИМ Фионера Филипова, представители на институции и граждански организации, ученици от видинските училища.", "date": "2018.12.18", "title": "Видин: Депутатът от ГЕРБ Владимир Тошев откри изложба, посветена на Учредителното събрание и Търновската конституция"}
{"url": "http://www.focus-news.net/news/2018/12/18/2603217/ministar-rumen-porozhanov-shte-dade-preskonferentsiya-na-koyato-shte-predstavi-rezultatite-ot-rabotata-na-ministerstvoto-prez-godinata.html", "text": "На 19 декември 2018 г. министърът на земеделието, храните и горите Румен Порожанов и екипът му ще дадат пресконференция, на която ще представят резултатите от работата в сектора през годината. Това съобщиха от пресцентъра на  Министерството на земеделието, храните и горите . Събитието ще се състои от 14.00 часа в Големия колегиум на МЗХГ.", "date": "2018.12.18", "title": "Министър Румен Порожанов ще даде пресконференция, на която ще представи резултатите от работата на Министерството през годината"}
{"url": "http://www.focus-news.net/news/2018/12/18/2603209/poslanikat-na-rusiya-v-belgrad-vuchich-predstavlyavashe-sarbiya-tachi-predstavlyavashe-tachi.html", "text": "Руският посланик в Белград Александър Чепурин коментира в „Туитър“ един детайл от заседанието на Съвета за сигурност на ООН, посветено на Армията на Косово, предава  белградското радио „Б92“ . \r\n„Забелязахме, че Александър Вучич говореше до табелката (на която пише) „Сърбия“, както и представителите на членовете на СС на ООН Русия, Китай, САЩ и т.н., докато Хашим Тачи беше до табелка „Хашим Тачи“. Всичко беше направено правилно. Генералният секретар на ООН прие президентът на Сърбия, но отказа среща с Тачи“, гласи съобщението на Чепурин, написано на сръбски. \r\nВ понеделник бе проведена сесия на СС на ООН в Ню Йорк по искане на Сърбия и Русия, след като миналия петък Прищина реши да формира армия, на което Белград се противопоставя категорично. Сесията беше открита за публиката. \r\nВъв вторник сутринта външният министър на Сърбия Ивица Дачич също говори за разликите в представянето на Сърбия и Косово. Той посочи, че към Вучич се обръщат с „президент“, а към Тачи с „господине“. \r\nПревод и редакция:", "date": "2018.12.18", "title": "Посланикът на Русия в Белград: Вучич представляваше Сърбия, Тачи представляваше Тачи"}
{"url": "http://www.focus-news.net/news/2018/12/18/2603200/krum-zarkov-bsp-iskame-vsichko-na-masata-za-sobstvenika-na-yulen.html", "text": "Подигравката с българските граждани достигна своя апогей. Това каза заместник-председателят на ПГ на „БСП за България“ Крум Зарков по време на пресконференция в централата на партията, предаде репортер на  Агенция „Фокус“.   „Ски шампионът Марк Жирардели се оказа собственик на дружеството, концесионер на най-големия ни ски курорт. Миналата година по това време Гинка Върбакова се оказа купувач на ЧЕЗ – днес Марк Жирардели купува „Юлен“ – само може да се питаме какво ще се случи оттук нататък. Може би лятото концесионирането на Черноморието ще отиде при Майкъл Фелпс“, каза още Зарков. По думите му това е абсурд. „Има и нещо друго. Български граждани се изправят едни срещу други“, допълни Зарков. Заместник-председателят на ПГ на „БСП за България“ припомни за протестите на хората от Пиринско за изграждане на втори лифт, за да се развива регионът им, а други протестираха, за да запазят планината. „И двете искания са легитимни и те могат да бъдат съчетани. Напълно възможно е да се осигури едно развитие на туризма ни в това число зимния, в това число чрез строеж на лифтове при спазване и опазване на природните ни паркове. За това трябва честност от страна на държавата и от страна на концесионерите“, коментира той. \r\n„Настояваме за пълна информация относно собственика на „Юлен“, кога го е придобил, срещу колко пари, какво е отношението му към концесията, към евентуални нарушения по тази концесия, за които се говори - всичко на масата“, каза Зарков и подчерта, че въпросът е много важен. „Това, че българската икономика последователно и сигурно минава в ръцете на подставени лица, е факт очевиден за всички с изключение на правителството“, допълни заместник-председателят на ПГ на „БСП за Бълагрия“. По думите му докато истинските контрагенти се крият зад подставени лица и офшорки и държавата се прави, че не го вижда, няма да имаме лифтове, а скоро няма да имаме и планина. \r\nДеница КИТАНОВА", "date": "2018.12.18", "title": "Крум Зарков, БСП: Искаме всичко на масата за собственика на „Юлен“"}
{"url": "http://www.focus-news.net/news/2018/12/18/2603212/kom-nedelcho-rachev-odmvr-burgas-planirali-sme-zasileno-politseysko-prisastvie-po-vreme-na-praznitsite.html", "text": "Планирали сме засилено полицейско присъствие по време на празниците. Това каза за  Радио „Фокус“ – Бургас  комисар Неделчо Рачев, началник на сектор „Охранителна полиция и КАТ” към ОДМВР – Бургас. По думите му полицейското присъствие ще е концентрирано на местата, където се очаква да има повече струпвания на хора, като това са търговските центрове и заведенията, където ще се празнува. Рачев добави, че ще има засилено полицейско присъствие на „Пътна полиция\", също така е предвидено и засилено полицейско присъствие в малките населени места из цялата област. „Ще се работи много строго по линия на спазването на закона за движение по пътищата, основно водачи употребили алкохол или наркотици и редица други превантивни и охранителни мерки, които следва да осигурят едни спокойни празници на гражданите на Бургас“, допълни ком. Неделчо Рачев. \r\nМария КУРТЕВА", "date": "2018.12.18", "title": "Ком. Неделчо Рачев, ОДМВР – Бургас: Планирали сме засилено полицейско присъствие по време на празниците"}
{"url": "http://www.focus-news.net/news/2018/12/18/2603207/burgas-koledniyat-fest-tvortsi-i-fermeri-shte-se-provede-v-dom-na-neftohimika.html", "text": "Коледен фест „Творци и фермери“ ще се проведе от 20 до 22 декември 2018 г. в Дом на Нефтохимика. Това съобщиха от пресцентъра на  Община Бургас . На Коледния Фест жителите и гостите на града ще открият арт зона с разнообразни ръчни изработки и творчески работилници, а при фермерите – чиста и биосертифицирана продукция от производители от цялата страна. \r\nВ изложението участие ще вземат майстори плъстари от камарата на занаятчиите, които ще предложат плъстени шалове и шапки. Български производители на млечни, месни, биологични пчелни продукти, био гъби Шийтаке, здравословни сладки и солени изкушения с квас, вина, билкови сиропи, ръчни сапуни, козметика с етерични и растителни масла. Изобилие от ръчни творби – уникати от филц, еко принт, сувенири, декорации, коледни украси, картини, плетива, бижута, аксесоари за деца, ръчно изработени свещи и др. Специални участници на Коледния фест ще са социално предприятие „Нарисувай ми усмивка“. \r\nНа 22 декември 2018 г. в 15.30 часа Дядо Коледа ще очаква най-малките посетители на фестивала. \r\nНа 20 декември 2018 г. Коледният фест ще стартира от 11.30 часа, а през останалите дни работното време е от 10.00 часа до 20.00 часа.", "date": "2018.12.18", "title": "Бургас: Коледният фест „Творци и фермери“ ще се проведе в Дом на Нефтохимика"}
{"url": "http://www.focus-news.net/news/2018/12/18/2603205/burgas-parvata-dvoyka-koyato-kmetat-dimitar-nikolov-vencha-v-denya-na-vlyubenite-veche-ima-bebe.html", "text": "Първата от общо трите двойки, които кметът на Бургас Димитър Николов венча в Деня на влюбените – Димитър и Назифе Начкови, вече се радва на първородна рожба. Това съобщиха от пресцентъра на  Общината . \r\nМладоженците се врекоха във вярност на 14 февруари на тържествена открита церемония, част от инициативата #ОсмелиСеДаКажешДа! на площад „Атанас Сиреков“ в пищно украсена пергола пред сградата на Общината. \r\nЕдва десет месеца след сватбата им, броят на младото семейство Начкови нарасна с появата на бял свят на прекрасният им син. \r\nКметът Николов поздравява най-сърдечно щастливото семейство в един от най-вълнуващите моменти от съвместния им живот и пожелава на тримата му членове здраве, късмет и още много поводи за радост.", "date": "2018.12.18", "title": "Бургас: Първата двойка, която кметът Димитър Николов венча в Деня на влюбените, вече има бебе"}
{"url": "http://www.focus-news.net/news/2018/12/18/2603219/kyustendil-oblastniyat-savet-po-zhivotnovadstvo-provede-posledno-za-godinata-zasedanie.html", "text": "Областният съвет по животновъдство проведе последно за годината заседание, предаде репортер на  Радио „Фокус” – Кюстендил . Заседанието се състоя в залата на читалище „Братство”. На него присъстваха представители на Областна дирекция земеделие – Кюстендил, председателят и членове на Областния съвет по животновъдство, както и представители на Областна дирекция по безопасност на храните в Кюстендил. В рамките на заседанието беше обсъден проект на наредба за изменение и допълнение на Наредба №3 за създаване и поддържане на регистър на земеделските стопани. Участниците в заседанието получиха разяснение по Наредба №26, касаеща специфичните изисквания за директни доставки на малки количества суровини и храни от животински произход. Последната точка в дневния ред беше свързана с предоставяне на актуална информация за сектор „Животновъдство“. \r\nВенцеслав ИЛЧЕВ", "date": "2018.12.18", "title": "Кюстендил: Областният съвет по животновъдство проведе последно за годината заседание"}
{"url": "http://www.focus-news.net/news/2018/12/18/2603220/alsat-m-makedoniya-saglasuvaha-zakona-za-amnistiya-razbra-se-kak-shte-pomilvat-ottsepnitsite-ot-vmro-dpmne.html", "text": "Междупартийният орган за помирение във вторник прие законопроекта за амнистия, с който трябва да бъдат помилвани участниците в събитията в македонския парламент от 27 април 2017 година (и най-вече отцепниците от ВМРО-ДПМНЕ, които поставиха това като условие, за да подкрепят конституционните промени – бел. „Фокус“), предава  излъчващият на албански скопски телевизионен канал „Алсат – М“ . \r\nСпоред него, лицата, които при нападението в парламента на 27 април са носили оръжие и маски, които са извършили насилие срещу служебни лица и които са превишили правомощията си, няма да може да бъдат амнистирани. \r\nСъпредседателят на органа Фросина Ременски заяви, че всеки обвинен ще може да внесе искане до съответния прокурор и съд, след получено мнение от Специализираната прокуратура и тогава ще бъде взето решение дали изпълнява условията за амнистия. \r\nОще един интересен момент от Закона е, че той ще важи само 5 дни, т.е., тези, които искат да бъдат амнистирани и които ще трябва да внесат искане за амнистия в срок от 5 дни след приемането на Закона. \r\nПревод и редакция:", "date": "2018.12.18", "title": "„Алсат – М“ (Македония): Съгласуваха Закона за амнистия: Разбра се как ще помилват отцепниците от ВМРО-ДПМНЕ"}
{"url": "http://www.focus-news.net/news/2018/12/18/2603221/burgas-mazh-poluchi-16-mesetsa-zatvor-za-pritezhanie-na-falshivi-pari.html", "text": "По внесен обвинителен акт на Окръжна прокуратура – Бургас и след постигнато споразумение в съдебно заседание, съдът наложи ефективно наказание от 16 месеца „Лишаване от свобода“ на Николай М., подсъдим за държане на неистински парични знаци. Това съобщиха от пресцентъра на  Окръжна прокуратура – Бургас . Мъжът е приел всички факти от обвинителния акт и е признал вината си за това, че на 21 август 2017 г. в к.к. Слънчев бряг пред хотел „Шумен“ е държал в себе си неистински парични знаци  в големи количества – 36 броя банкноти с номинал от по 20 лева. \r\nСпоразумението, което е одобрено от Окръжен съд – Бургас, има стойността на влязла в законова сила осъдителна присъда.", "date": "2018.12.18", "title": "Бургас: Мъж получи 16 месеца затвор за притежание на фалшиви пари"}
{"url": "http://www.focus-news.net/news/2018/12/18/2603223/kyustendil-do-21-dekemvri-obshtinite-v-oblastta-tryabva-da-proveryat-sastoyanieto-na-avtobusnite-spirki-i-avtogarite.html", "text": "До 21 декември общините в областта трябва да проверят състоянието на автобусните спирки и автогарите. Това стана ясно в рамките на провелото се заседание в Областна администрация, предаде репортер на  Радио „Фокус” – Кюстендил . Общините трябва да предоставят отчет и обобщение от самите проверки. В рамките на заседанието беше разгледано предложение за изменение на транспортните схеми за обществен превоз на пътници от Областната транспортна схема и нови маршрутни разписания по автобусната линия Кюстендил - Дупница - Кюстендил. От 1 ноември до 31 март по посочената автобусна линия няма да се движи автобусът в 17.00 часа. Причината е липса на достатъчно пътници. В рамките на срещата беше дискутиран и въпросът с броя на таксиметровите автомобили. \r\nВенцеслав ИЛЧЕВ", "date": "2018.12.18", "title": "Кюстендил: До 21 декември общините в областта трябва да проверят състоянието на автобусните спирки и автогарите"}
{"url": "http://www.focus-news.net/news/2018/12/18/2603225/veliko-tarnovo-zapochnaha-probite-na-peshehodniya-svetofar-v-selo-sheremetya.html", "text": "Започната пробите на светофара, монтиран във великотърновското село Шереметя. Това съобщиха от пресцентъра на  Община Велико Търново . Съоръжението е поставено над пешеходната пътека, пресичаща главния път Велико Търново – Варна и вече работи в режим на мигаща жълта светлина. Целта е да бъде проверено електрозахранването в различните части от денонощието, както и да бъде тествана системата към контролера.  \r\nДокато траят тестовете, няма да бъдат активни бутоните, чрез които пешеходците ще активират светофарната уредба. Мигащата жълта светлина също предупреждава водачите за пешеходната пътека. Община Велико Търново допълнително ще уведоми местните жители кога ще светофарът ще бъде изцяло функционален.  \r\nУредбата бе поставена по искане на хората от село Шереметя заради натоварения трафик, който преминава през селото. Общината подкрепи исканията и внесе проект до Агенция „Пътна инфраструктура“ за закупуване и монтиране на съоръжението. Със средства от общинския бюджет бяха осигурени нови камери, които са поставени в района на пешеходната пътека.", "date": "2018.12.18", "title": "Велико Търново: Започнаха пробите на пешеходния светофар в село Шереметя"}
{"url": "http://www.focus-news.net/news/2018/12/18/2603224/dobrich-riboloven-korab-se-e-blasnal-v-pristanishtno-saorazhenie-v-balchik.html", "text": "Риболовен кораб се е блъснал в пристанищно съоръжение на \"Порт Балчик\". Това съобщиха от  ОДМВР- Добрич . Сигналът за инцидента е подаден в 8.15 часа на 17 декември. Осигуряващото въже е срязано и корабът е бил освободен от пристанищния пирс. В следствие на удара няма видими следи от увреждания по корпуса, но в машинното отделение е постъпила морска вода. До момента не е известна стойността на плавателния съд и дали е застрахован. Образувано е досъдебно производство.", "date": "2018.12.18", "title": "Добрич: Риболовен кораб се е блъснал в пристанищно съоръжение в Балчик"}
{"url": "http://www.focus-news.net/news/2018/12/18/2603227/yens-stoltenberg-nyama-opredeleni-dati-za-izteglyane-na-aliansa-ot-afganistan-i-kosovo.html", "text": "НАТО не е установило точна дата за завършване на своите мисии в Афганистан и Косово, заяви във вторник генералният секретар на Алианса Йенс Столтенберг в интервю пред естонския вестник Postimees, предава  ТАСС . \r\n„Да се определя дата за излизане (от страна) винаги е много опасно“, заяви той. „Тъй като тези, които желаят нашето изтегляне, ще бъдат облекчени в своето чакане. Ако те знаят, че просто трябва да дочакат определен ден, те печелят“. \r\n„Затова ми е приятно, че съюзниците по НАТО решиха, че нашето присъствие в Афганистан и Косово зависи от условията там“, добави Столтенберг. „Няма да останем там повече, отколкото е нужно“. \r\nВ случая на Афганистан той призова да „се сравни цената на пребиваването, с цената на изтеглянето“. „Ако се изтеглим, трябва да бъдем готови в Афганистан, където „Талибан“ отново ще се окаже на власт, отново да възникне платформа за международния тероризъм – за „Ал Кайда и „Ислямска държава“, заяви Столтенберг. \r\n„А в Косово ние трябва да останем, тъй като КФОР играят важна роля при обезпечаването на стабилността в този регион“, добави генералният-секретар на Алианса. \r\nПревод и редакция:", "date": "2018.12.18", "title": "Йенс Столтенберг: Няма определени дати за изтегляне на Алианса от Афганистан и Косово"}
{"url": "http://www.focus-news.net/news/2018/12/18/2603228/albena-georgieva-oblasten-upravitel-na-vidin-initsiativite-prez-evropeyskata-godina-na-kulturnoto-nasledstvo-predstavyat-myastoto-na-balgarskata-kultura-na-evropeyska-stsena.html", "text": "Инициативите през Европейската година на културното наследство представят мястото, което българската култура заема на европейска сцена. Това каза Албена Георгиева, областен управител на Видин, при откриване на информационни събития в три видински села, предаде репортер на  Радио „Фокус“ – Видин . Информационни събития, свързани с популяризиране на европейското културно многообразие, се проведоха в селата Покрайна, Слана бара и Тополовец. „Европейска година на културното наследство е обявена 2018 г. и приоритетът е насочен към прояви, свързани с честване на богатото и разнообразно културно наследство на Европа и запознаване на широката общественост с културното многообразие в Европейския съюз. Инициативите имат за цел да представят съвременното европейско изкуство и мястото, което българската култура заема на европейската сцена, както и да стимулират участието на гражданското общество в дебата относно ролята на културното многообразие“, каза Албена Георгиева. Народно читалище „Просвета 1927“ - с. Покрайна, Народно читалище „Съгласие 1936“ - с. Слана бара и Народно читалище „Светлина 1932“ - с. Тополовец представиха изложби на традиционни носии, кулинарна изложба с местни ястия и фолклорна програма. \r\nТеатрален състав към Народно читалище „Просвета 1927“ - с. Покрайна, представи сценка „Бъдника“. Около трапеза с традиционни местни ястия, баба и нейните внучета, облечени в национални носии, пресъздадоха обичаи, свързани с християнския празник Бъдни вечер. \r\nТанцовите състави „Веселие“ и „Тополовче“ към Народно читалище „Светлина 1932“ - с. Тополовец, представиха кратката програма. Пенка и Райчо Ясенови, жители на селото, показаха автентични местни народни носии. \r\nВ село Слана бара бяха представени рецитали на деца и фолклорна програма от състав към Народно читалище „Съгласие 1936“. \r\nПроведените информационни срещи се организират от Областна администрация - Видин. Те са част от работната програма на Комуникационната стратегия на Република България за Европейския съюз за 2018 г.", "date": "2018.12.18", "title": "Албена Георгиева, областен управител на Видин: Инициативите през Европейската година на културното наследство представят мястото на българската култура на европейска сцена"}
{"url": "http://www.focus-news.net/news/2018/12/18/2603222/prokuror-rumyana-arnaudova-tsenko-chokov-e-imal-razreshenie-da-se-otkloni-ot-domashniya-arest-no-za-da-poseti-stomatolog.html", "text": "Вчера Ценко Чоков е имал разрешение да се отклони от мярката „домашен арест“, но за да посети стоматолог. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „Днес Апелативната специализирана прокуратура поиска от Апелативния специализиран наказателен съд изменение на мярката за неотклонение на Ценко Чоков. На 10 май беше произнесена първата присъда срещу това лица, което получи 4 години и 6 месеца лишаване от свобода за общо три престъпления – причиняване на средна телесна повреда, отвличане и палежи. Първоначално съдът потвърди мярката за неотклонение „задържане под страна“ и тя беше в сила до 26 септември“, припомни Арнаудова. Тя посочи, че след това заради влошено здравословно състояние Чоков е пуснат под домашен арест. \r\n„Вчера беше разпространена информация, че около 19.30 ч. Ценко Чоков се е намирал в столично заведение. Тази информация беше потвърдена и с докладна записка от СДВР. Според сигнала лицето е установено в заведение в кв. „Драгалевци“ във видимо отлично здравословно състояние. Това, което можем да кажем към този момент, е, че след като извършихме проверка, установихме, че Апелативният специализиран съд за вчерашния ден е дал разрешение на Ценко Чоков да се отклони от мярката за неотклонение „домашен арест“, за да посети стоматолог. А със сигурност заведението, в което е установено лицето, не е стоматологичен кабинет“, заяви Арнаудова. Тя обясни, че е налице неизпълнение на мярка за неотклонение, което е основание за прокуратурата да поиска от съда промяна на мярката за неотклонение в по-тежка. \r\nЦветилена СИМЕОНОВА", "date": "2018.12.18", "title": "Прокурор Румяна Арнаудова: Ценко Чоков е имал разрешение да се отклони от домашния арест, но за да посети стоматолог"}
{"url": "http://www.focus-news.net/news/2018/12/18/2603230/damyan-damyanov-yuzdp-osnovnata-prichina-za-namalyavane-broya-na-aktovete-sa-predprietite-prevantivni-merki-po-opazvane-na-gorskite-teritorii.html", "text": "Основната причина за намаляване броя на актовете са предприетите превантивни мерки по опазване на горските територии. Това каза по време на пресконференция Дамян Дамянов, директор на предприятието, предаде репортер на  Радио „Фокус“ - Пирин . Според Дамянов от голямо значение е въвеждането на електронен превозен билет и въвеждане на GPS устройства на автомобилите, транспортиращи дървесина. От значение е и откриването на мобилни контролни звена към държавното предприятие, както и издаване на разрешения за достъп на лица, извършващи дейности, както за товарни до горски територии. „От значение е и въвеждане на шестмесечни контролни ревизии на проверените със заповеди охранителни участъци на горските стражари“, каза още Дамянов. Във всички териториални поделения за опазване на горите от посегателства се изготвят графици за дежурства, включително и през почивни и празнични дни. Служителите са снабдени с високопроходими автомобили, със специален режим на движение. От страна на ЮЗДП се изготвят графици за проверки от мобилни контролни звена, които освен, че осъществяват вътрешен контрол, извършват проверки по транспортирането и подпомагат опазването на горите в критични райони. В районите с висока концентрация на нарушения - Самоков, Ихтиман, Разлог, Тетевен се провеждат съвместни дежурства с представители на жандармерия, регионални дирекции. \r\nЛора КАЛЧЕВА", "date": "2018.12.18", "title": "Дамян Дамянов, ЮЗДП: Основната причина за намаляване броя на актовете са предприетите превантивни мерки по опазване на горските територии"}
{"url": "http://www.focus-news.net/news/2018/12/18/2603229/zam-ministar-zheni-nacheva-nyama-da-ima-limiti-za-onkolekarstvata-v-bolnichnoto-lechenie.html", "text": "Няма да има лимити за онколекарствата в болничното лечение. Това заяви председателят на Надзорния съвет на здравната каса Жени Начева след заседание, предаде  БНР . В анекса към Националния рамков договор за догодина имаше текст, според който Здравната каса нямаше да заплаща лекарства, ако стойността им надвишава месечните стойности, определени в бюджета: „Няма да има лимити за онколекарства за болниците, категорично го заявявам. Лекарствата, знаете, че ще се плащат по друг различен ред. Текстът, който е отразен, в момента ще бъде коригиран, така, както е в настоящата година“, заяви Начева. \r\nЗдравната каса приключва годината без неразплатени разходи, посочи още Начева, защото преразходите от 30 млн. лв. за лекарства за домашно лечение, 47 млн. лв. за онколекарства са разплатени от резерва на Здравната каса и от насъбраните 65 млн. лева в повече здравни вноски", "date": "2018.12.18", "title": "Зам.-министър Жени Начева: Няма да има лимити за онколекарствата в болничното лечение"}
{"url": "http://www.focus-news.net/news/2018/12/18/2603231/kiril-dobrev-bsp-obsazhdahme-promeni-za-vrashtane-na-samochuvstvieto-i-silata-na-mvr-za-da-ne-se-yavyava-skapo-platena-ohranitelna-firma.html", "text": "Обсъждахме какви промени са необходими, за да върнем самочувствието и силата на МВР, защото в много от случаите се явява скъпо платена охранителна фирма. Това каза заместник-председателят на БСП Кирил Добрев по време на пресконференция в централата на партията във връзка с МВР и „Визия за България“, предаде репортер на  Агенция „Фокус“.   Кирил Добрев заяви, че БСП много активно се готви със своята концепция за националната сигурност и МВР. „И днес имахме възможност в Изпълнителното бюро повече от половин час да обсъждаме откъде тръгна МВР, къде стигна и какви промени са необходими, за да върнем силата и самочувствието на МВР, защото в много от случаите тя се явява просто като една скъпо-платена охранителна фирма. Функциите на МВР са коренно различни. Всичко това обаче ще стане ясно в нашата визия и управленска програма, която ще имаме да представим на конгреса“, каза още Добрев по повод четвъртото заседание на 49-тия конгрес, свикано на 27 януари в НДК. Според него министър Младен Маринов е бил далеч по-отзивчив, когато не е бил министър. „Днес на неговите плещи тежат други управленски решения“, коментира Добрев.  \r\nТой отчете още, че 11 762 редови членове на БСП са изпратили предложения по „Визия за България“ до Комисията  в партията, която обобщава идеите на партията по проекта.  \r\nДеница КИТАНОВА", "date": "2018.12.18", "title": "Кирил Добрев, БСП: Обсъждахме промени за връщане на самочувствието и силата на МВР, за да не се явява скъпо платена охранителна фирма"}
{"url": "http://www.focus-news.net/news/2018/12/18/2603218/stoyan-blagov-olimpiya-trans-paket-mobilnost-1-e-absolyutna-diskriminatsiya-tselta-e-da-ni-smachkat-zashtoto-gi-konkurirame.html", "text": "Пакет „Мобилност“ 1 е абсолютна дискриминация - целта е да ни смачкат, защото ги конкурираме. Това каза за  Агенция \"Фокус\"  Стоян Благов, управител на фирма „Олимпия транс, във връзка с предстоящото гласуване на новите мерки от пакета „Мобилност“ в Европейския парламент, които пряко засягат интересите на българските превозвачи и обещават да се отразят негативно върху икономическите резултати на транспортния бранш. По думите на Стоян Благов приемането на текстовете, предвиждащи задължително връщане на автомобилите в страната на регистрацията им на всеки 4 седмици, ще се пагубни за българските фирми и ще доведат до масови фалити. „Просто ще стане страшно – ще фалират фирми, ще повличат банките. Да не говорим за сервизи, магазини за авточасти, всичко, което е около нас и е ангажирано да обслужва този автомобилен парк. Всичко на 70-80% ще падне. Ще останат руските и турските релации. Просто не ми се мисли“, коментира Стоян Благов. По думите му много от шофьорите ще отидат да работят за западни фирми, което ще доведе до свиване на заплатите. „Като се изсипят тези шофьори там, цените на труда ще паднат. Това е целта всъщност – да вземат шофьорите и да направят заплатите ниски“, допълни той. \r\nПо отношение на идеята за дерогация, позволяваща ползването на седмичната почивка в автомобила, като се поощри изграждането на сигурни и удобни паркинги, той коментира, че осъществяването й би отнело години. „Поне 2-3-4 години ще са необходими, за да се направи. Трябва да се даде някакъв срок, гратисен период, в който шофьорите да могат да спат в кабините“, допълни Благов, като уточни, че кабините на камионите са изключително добре оборудвани. „Те са идеални за почивка, с климатици, печки, телевизори, котлони. Така че трябва да се даде някакъв гратисен период“, каза още той.", "date": "2018.12.18", "title": "Стоян Благов, „Олимпия транс“: Пакет „Мобилност“ 1 е абсолютна дискриминация - целта е да ни смачкат, защото ги конкурираме"}
{"url": "http://www.focus-news.net/news/2018/12/18/2603233/stara-zagora-kmetat-zhivko-todorov-shte-se-sreshtne-s-denislav-zlatev-koyto-stana-vitseshampion-po-boyno-sambo-na-svetovnoto-parvenstvo-v-rumaniya.html", "text": "Кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния на 19 декември 2018 г. от 11.00 часа в зала 203 на Община Стара Загора. Това съобщиха от пресцентъра на  Общината . Златев е състезател на старозагорския СК „Сандев файт тийм“. Тази година той завоюва и републиканска титла от Държавното първенство в Панагюрище, както и 2-ро място на Държавния личен шампионат за мъже по класическа борба.", "date": "2018.12.18", "title": "Стара Загора: Кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния"}
{"url": "http://www.focus-news.net/news/2018/12/18/2603236/kyustendil-patishtata-v-oblastta-sa-prohodimi-pri-zimni-usloviya-izvarshva-se-periodichno-tretiraneto-na-patnite-nastilki-sreshtu-zaledyavane.html", "text": "Пътищата в областта са проходими при зимни условия. Това съобщи за  Радио „Фокус” – Кюстендил  дежурният в Областно пътно управление. Пътните настилки на места са заледени, във високопланинските райони пътищата са заснежени и хлъзгави, но проходими. Извършва се периодично третирането на пътните настилки с пясък и луга. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми, но в условия на зимна обстановка. Нормално се извършва преминаването през българо-македонския пункт. \r\nВенцеслав ИЛЧЕВ", "date": "2018.12.18", "title": "Кюстендил: Пътищата в областта са проходими при зимни условия, извършва се периодично третирането на пътните настилки срещу заледяване"}
{"url": "http://www.focus-news.net/news/2018/12/18/2603235/kristiana-dimcheva-rb-pencho-slaveykov-varna-otkrivaneto-na-izlozhbata-na-kakvo-uhae-zimata-oglasi-bibliotekata-s-pesen-detski-smyah-i-uhanieto-na-zimata.html", "text": "Понякога да се гмурнеш между рафтовете на библиотеката е приключение, носещо емоции и преживявания в нови светове, извиращи от страниците на книгите. Днес библиотеките са и много повече. Това каза в интервю за  Радио „Фокус“ – Варна  Кристиана Димчева от Регионална библиотека „Пенчо Славейков“ – Варна. По думите ѝ за най-малките посещението на пълното с книги здание, е едно ново вълшебство, което библиотекарите разкриват пред тях. „С тази цел те подготвиха изложбата под надслов „На какво ухае зимата“. Тя съчетава рисунките на деца от Варна, с представяне на най-любимите книги на малките и големи читатели\", обясни Кристиана Димчева. Изложбата се помещава във фоайето на библиотеката до края на годината. „Ние накарахме децата да нарисуват „на какво ухае зимата“ и заедно с това да направят едно писмо-съчинение до дядо Коледа. Всички тези текстове, които стоят до рисунките са изцяло техни, истински и детски. Всяко от тях е намерило своята пътечка за това как да ни разкаже на какво на тях им ухае зимата“, обясни Кристиана Димчева. Стихотворения, пожелания и писма до дядо Коледа са само част от артистичните послания на малките читатели. Според Кристиана Димчева такива инициативи и занимания за децата ги мотивират да търсят повече знания. „Детето започва да иска да прави повече, да учи повече и да се весели и играе повече. Децата да бъдат заедно. Това е нашият стремеж на тази изложба“, обясни още тя. По думите ѝ Регионалната библиотека подготвя още много инициативи през новата година. \r\nБояна АТАНАСОВА", "date": "2018.12.18", "title": "Кристиана Димчева, РБ „Пенчо Славейков“ – Варна: Откриването на изложбата „На какво ухае зимата“ огласи библиотеката с песен, детски смях и уханието на зимата"}
{"url": "http://www.focus-news.net/news/2018/12/18/2603238/burgas-okrazhnata-prokuratura-predade-na-sad-mazh-obvinen-za-prichinyavane-na-katastrofa-pri-koyato-e-zaginal-velosipedist.html", "text": "Окръжната прокуратура предаде на съд мъж, обвинен за причиняване на катастрофа, при която е загинал велосипедист. Това съобщиха от пресцентъра на  Окръжна прокуратура – Бургас . Владимир К. Той е подсъдим за това, че на 03 декември 2017 г. в град Приморско на ул. „Трети март“, непосредствено след кръстовище в посока изхода на гр. Приморско, при управление на лек автомобил е нарушил правилата за движение, като управлявайки превозното средство с превишена скорост (94 км/час), навлязъл в средната пътна лента, предназначена за насрещно движещи се превозни средства, и допуснал пътнотранспортно произшествие с насрещно движещият се по пътното платно велосипедист с инициали Е.Д., като по непредпазливост причинил смъртта му,. Деянието е извършено в пияно състояние – 2.70 промила на алкохол в кръвта, деецът е избягал от местопроизшествието и деянието представлява особено тежък случай. \r\nОкръжен съд – Бургас е насрочил заседанието си за 20. декември 2018 г.", "date": "2018.12.18", "title": "Бургас: Окръжната прокуратура предаде на съд мъж, обвинен за причиняване на катастрофа, при която е загинал велосипедист"}
{"url": "http://www.focus-news.net/news/2018/12/18/2603234/prokuror-rumyana-arnaudova-smyatam-che-domashniyat-arest-ne-postiga-tselite-na-merkite-za-neotklonenie.html", "text": "Смятам, че мярката „домашен арест“ не постига каквито и да е цели на мерките за неотклонение. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . \r\nНа въпрос дали има смисъл от мярката за неотклонение „домашен арест“, Арнаудова отговори: „Аз съм малко пристрастна в това отношение и смятам, че мярката за неотклонение „домашен арест“ не постига каквито и да е цели на мерките за неотклонение. Но така или иначе съществува в Наказателния кодекс. Основно се използва в случаите, в които лицата наистина са със здравословни проблеми. Но категорично считам, че тази мярка за неотклонение не постига мерките за процесуална принуда. И случаят с Цеко Чоков е много силно показателен за това.“ \r\nАрнаудова посочи, че е имало много други такива примери, при които лицата са влизали в съда в инвалидна количка, с патерици или в болнична носилка, но в момента, в който бъдат освободени с по-лека мярка за неотклонение, всички болести изчезват. „Но се надявам да се засили този контрол, който е регламентиран в закона, защото лицата под домашен арест реално се възползват от възможността, която им предоставя законът - два дни домашен арест да се зачита за един ден лишаване от свобода. Тоест, ако твърде дълго време лицето е под домашен арест, реално то може да изтърпи наказанието си, докато е вкъщи. А дали си е вкъщи, вече е друг въпрос“, заяви тя. \r\nЦветилена СИМЕОНОВА", "date": "2018.12.18", "title": "Прокурор Румяна Арнаудова: Смятам, че  домашният арест не постига целите на мерките за неотклонение"}
{"url": "http://www.focus-news.net/news/2018/12/18/2603226/korneliya-ninova-bsp-protestat-na-kamarata-na-stroitelite-pokaza-istinskoto-litse-na-neshtata-i-che-nie-sme-gotovi-da-se-borim-ne-samo-na-dumi-s-problemite-v-ikonomikata.html", "text": "Протестът на Камарата на строителите показа истинското лице на нещата и че ние сме готови да се борим не само на думи с проблемите в икономиката. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.    Попитана дали протестът на Камарата на строителите e бил добра реклама на БСП, Нинова заяви: „Не, показа истинското лице на нещата. Показа, че не само на думи сме готови да се борим с подобни проблеми в българската икономика и държавност, но че сме готови с действия, че не се страхуваме от това, че можем да носим отговорност“. По думите й те са си показали лицето още, когато са казали, че искат оставките на четиримата депутати от БСП, които бяха внесли искането до АПИ. „Създадоха прецедент в българската политическа история. Мисля, че за пръв път има протест на едрия капитал, на едрия бизнес срещу опозиция за искана проверка, не за друго“, коментира Нинова. Според нея тези фирми не разбират, че това, което БСП прави е в тяхна полза. По думите й това ще ги освободи от рекета, на който са подложени. „Това ще им даде повече възможност да работят при свободна конкуренция. Това ще им остави повече пари, за да си плащат заплатите на подизпълнителите и работниците. Вярвам, че ще разберат лека-полека, че това, което правим е в техен интерес, на икономиката и на борбата с корупцията. Ние ще продължим с тези усилия“, подчерта Корнелия Нинова. „Може ли да излезеш на стачка срещу опозицията, да идеш при управляващите, да си стиснете ръцете в деня на тази стачка и управляващите с постановление на МС да ти отпуснат 1 млрд. и нещо за строителство, извън бюджет, извън решение на парламент. За кой средномислещ интелигентен човек не става ясно за какво става дума. Излизате с камионите срещу БСП и Елена Йончева и опозицията. Идвате при нас и се разбираме. Стискаме си ръцете и ето ви 1 млрд. и нещо да строите магистрали. Кой с кого се е съюзил?“, каза още Нинова.  \r\nВъв връзка с проекта „Визия за България и дали ще има заседание на Националния съвет преди конгрес, Нинова заяви, че не може да има конгрес, преди да има Пленум преди това. По думите й той трябва да приеме документите на конгреса. „Визия за България“ няма идеологическа част. Ами да, защото имаме идеологическа програма, приета от партията на конгрес. Нямаме намерение да си променяме идеологията. Тя е заложена в наши стратегически документи, приемани от конгреси преди ние да сме ръководство. Нямаме намерение да променяме автентичната лява идеология на БСП. „Визия за България“ е стратегия за управление на България, а не за идеологическа основа на БСП. Който иска обаче да прави предложения и препоръки  - да заповяда. На никого не е забранено. Ако е член на Национален съвет, на основна партийна организация, където е член да отиде да си каже мнението, да го даде писмено“, заяви още Нинова.  \r\nДеница КИТАНОВА", "date": "2018.12.18", "title": "Корнелия Нинова, БСП: Протестът на Камарата на строителите показа истинското лице на нещата и че ние сме готови да се борим не само на думи с проблемите в икономиката"}
{"url": "http://www.focus-news.net/news/2018/12/18/2603232/prokuror-rumyana-arnaudova-shte-bade-napravena-proverka-i-na-predhodnite-meditsinski-ekspertizi-na-tsenko-chokov.html", "text": "Ще бъде направена проверка и на предходните медицински експертизи на Ценко Чоков. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . \r\n„Столичните полицаи, които лично са установили Ценко Чоков в заведение вчера, са установили и неговото здравословно състояние – той не се придвижва с инвалидна количка или с болнична носилка, употребявал е напитки и се е хранил в заведение в отлично здравословно състояние. Тоест, категорични доказателства за това, че лицето се отклонява умишлено от взета мярка за неотклонение са събрани и ние ще настояваме съдът да я измени в най-тежката такава. Очевидно пречката, която е съществувала преди това – влошено здравословно състояние, отсъства и той се чувства достатъчно добре, за да изтърпи най-тежката мярка за неотклонение“, обясни Арнаудова. \r\nТя посочи, че Апелативният специализиран съд, когато е изменил мярката в „домашен арест“, е установил, че Ценко Чоков страда от захарен диабет, диабетна полиневропатия, дискова болест, язви на стомаха, урологични заболявания. „Тогава са представени документи за извършени вече интервенции и предстоящи операции. И точно заради тези обстоятелства съдът е взел това решение. Но очевидно към днешна дата тези основания не съществуват“, коментира говорителят на главния прокурор. \r\nАрнаудова обясни, че след представената през септември експертиза е имало и други заседания срещу Ценко Чоков. „И на 2 ноември беше изготвена комплексна медицинска експертиза и според нея здравословното състояние на Ценко Чоков към тази дата е било толкова тежко, че дори вещите лица са предложили на съда спиране на наказателното производство, докато той се излекува. Това са вещи лица към Софийски градски съд“, обясни тя, но не посочи от кое лечебно заведение са били те.  \r\n„Това според нас са много сигурни индикации за съзнателно даване на невярно заключение, което се наказва от Наказателния кодекс като престъпление против правосъдието с лишаване от свобода от 1 до 5 години и лишаване от права“, обясни Арнаудова и посочи, че става дума за едно вещо лице. „То е участвало в предходната експертиза като едно от всички вещи лица, което е посочило, че е налице много тежко здравословно състояние. Така че ще се направи проверка и на предходните съдебно-медицински заключения“, каза Арнаудова. \r\nЦветилена СИМЕОНОВА", "date": "2018.12.18", "title": "Прокурор Румяна Арнаудова: Ще бъде направена проверка и на предходните медицински експертизи на Ценко Чоков"}
{"url": "http://www.focus-news.net/news/2018/12/18/2603239/uchastnitsite-v-obshtestveniya-savet-po-fizichesko-vazpitanie-i-sport-kam-darzhavniya-glava-obsadiha-provezhdaneto-na-kragla-masa-po-problemite-na-fizicheskata-aktivnost-i-sporta.html", "text": "В президентската институция се състоя редовно заседание на учредения по-рано през годината Обществен съвет по физическо възпитание и спорт към държавния глава. Това съобщиха от  Прессекретариата на държавния глава . Съветът работи за усъвършенстване на системата на българския спорт и за насърчаване на физическото възпитание и физическата активност в българските училища. \r\nПредседател на съвета е съветникът на президента по въпросите на младежта и спорта Георги Александров, заместник-председател е проф. Даниела Дашева, а сред членовете са: Йорданка Благоева, проф. Пенчо Гешев, Христо Меранзов, проф. Бисер Цолов, параатлетът Денислав Коджабашев, проф. Светослав Иванов.  \r\nКато външни експерти на заседанието присъстваха учители по физическо възпитание от различни български училища, сред които и Павлина Филипова, европейски шампион по биатлон. \r\nОрганизирането и провеждането на кръгла маса-дебат под патронажа на държавния глава, на която да бъде изготвен подробен системно-структурен  анализ и набелязани възможни решения за усъвършенстване на системата на физическото възпитание и спорта, обсъдиха в хода на срещата президентът Румен Радев и участниците в съвета. \r\nДържавният глава Румен Радев подчерта, че на кръглата маса ще бъдат поканени представители на изпълнителната, законодателната и местната власт, на спортната общественост, както и на училищни настоятелства. „Ще направим необходимото моделът за физическо възпитание и спорт да гарантира активното участие на младите хора и да се ползва с подкрепата на обществото“, каза президентът. \r\nПо време на разговора гостите благодариха на Румен Радев за ангажираността му към проблемите на спорта в училище и масовия спорт  и изразиха надежда, че президентската институция ще бъде координатор за една по-успешна и ползотворна комуникация между институциите в държавата, пряко ангажирани по темата.  \r\nНеобходима е много сериозна работа с подрастващите и отдаденост на каузата, както и изграждането на работещ модел, който да регламентира участието на държавата, спортните организации и самото общество във формирането и провеждането на политики в масовия спорт, бе общата позиция на участниците в срещата.  \r\nОт своя страна проф. Симеон Йорданов от Българската асоциация на спортните педагози изтъкна същественото значение от създаването и внедряването в българските училища на единен тест за оценка на физическата годност на младите хора. \r\nБившата световна рекордьорка в скока на височина и двукратна медалистка от Олимпийските игри през 1972 и 1976 година, Йорданка Благоева подари на държавния глава новоиздадената си автобиографична книга „Босоногата кралица – Йорданка Благоева и седемте крачки към върха”. Легендарната атлетка посочи колко важно е младите хора да се трудят упорито, за да достигнат върха, към който се стремят в своя живот.", "date": "2018.12.18", "title": "Участниците в Обществения съвет по физическо възпитание и спорт към държавния глава обсъдиха провеждането на кръгла маса по проблемите на физическата активност и спорта"}
{"url": "http://www.focus-news.net/news/2018/12/18/2603241/v-ministerstvoto-na-obrazovanieto-i-naukata-shte-bade-predstavena-deynostta-na-komisiyata-za-nablyudenie-i-otsenka-na-nauchnoizsledovatelskata-deynost.html", "text": "Заместник-министърът на образованието и науката Карина Ангелиева ще представи първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г. Това съобщиха от пресцентъра на  Министерството . Събитието ще се проведе на 19 декември от 10.30 часа в залата на 7 етаж в Министерството на образованието и науката.", "date": "2018.12.18", "title": "В Министерството на образованието и науката ще бъде представена дейността на Комисията за наблюдение и оценка на научноизследователската дейност"}
{"url": "http://www.focus-news.net/news/2018/12/18/2603244/blagoevgrad-rayonna-prokuratura-petrich-predade-na-sad-zhena-obvinena-za-predstavyane-na-falshivi-dokumenti-pred-agentsiyata-po-vpisvaniyata.html", "text": "Районна прокуратура – Петрич е предала на съд жена с инициали В.К. за съзнателно ползване на неистински официални и частни документи. Това съобщиха от пресцентъра на  Апелативна прокуратура - София . В периода от месец януари 2012 г. до месец април 2013 г., обвиняемата К. 104 пъти представила по електронен път, чрез интернет портала на търговския регистър, пред служители на Агенция по вписване при Министерство на правосъдието платежни нареждания за платени парични такси. За целта тя използвала както електронния си подпис, така и такъв на адвокат В.Г., като на въпросните вносни бележки бил придаден вид, че са издадени от офис на банкова институция. По този начин било удостоверявано действителното плащане на такси за обявяване на Годишен финансов отчет на различни фирми. Размерите им варирали от 15 до 80 лева.  \r\nОсвен тези случаи обвиняемата В.К., отново чрез интернет портала на търговския регистър, представяла Съгласия с образец от подписа, по чл. 141, ал. 3 от Търговския закон, с положени върху тях нотариални заверки. На тези документи бил придаден вид, че са извършени от нотариус с район на действие гр. Петрич. Със заверките се удостоверявало полагането на подписи на различни лица от Македония, Сърбия, Германия, както и от населени места в Благоевградска област, в качеството им на управители на фирми, че са съгласни да бъдат избрани като такива и да ръководят дейността на съответните дружества. По подобен начин пред Агенцията по вписванията се удостоверявали и промени в обстоятелствата по партидите на фирмите – положена нотариална заверка върху договор за продажба на дружествен дял.  \r\nВ двадесет и седем случая обвиняемата К., чрез използване на електронни подписи, съзнателно се ползвала с неистински частни документи – пълномощни от собственици на различни фирми. С тях се доказвало, че те упълномощили адвокат В.К. да ги представлява пред Търговския регистър при Агенцията по вписване.  \r\nПо електронен път пред компетентен орган обвиняемата използвала неистински документи, с които собственици на фирми доказвали истинността на заявените от тях обстоятелства и приемането на представените за обявяване актове. С протоколите на собственици на капитала и от общи събрания на фирми се доказвало приемането на финансовите отчети и да не се разпределя натрупаната печалба.  \r\nПрестъпленията били извършени от обвиняемата В.К. през различни периоди от месец януари 2012 г. до месец юни 2015 г.  \r\nПредстои делото да продължи в съда.", "date": "2018.12.18", "title": "Благоевград: Районна прокуратура – Петрич предаде на съд жена, обвинена за представяне на фалшиви документи пред Агенцията по вписванията"}
{"url": "http://www.focus-news.net/news/2018/12/18/2603237/plyus-info-makedoniya-talat-dzhaferi-nasrochi-zasedanie-na-parlamenta-za-amnistiya-v-17-chasa.html", "text": "Председателят на македонския парламент Талат Джафери насрочи за 17 часа българско време пленарно заседание с единствена точка в дневния ред – законопроекта за амнистия по кратка процедура, предава  скопското електронно издание „Плюс инфо“ . \r\nПо-рано Междупарламентарният орган за помирение съгласува проектозакона за амнистия. Според него, тя няма да засегне организаторите на инцидента, лицата, които са извършили физическо насилие, които са носили оръжие и експлозиви, както и служебни лица, които са превишили своите правомощия. \r\nСъщо така от амнистията ще бъдат изключени лицата, които са следствени за сдружаване с цел неприятелска дейност и убийство. \r\nПревод и редакция:", "date": "2018.12.18", "title": "„Плюс инфо“ (Македония): Талат Джафери насрочи заседание на парламента за амнистия в 17 часа"}
{"url": "http://www.focus-news.net/news/2018/12/18/2603240/kamarata-na-avtomobilnite-prevozvachi-v-balgariya-iska-speshna-mezhduinstitutsionalna-i-nadpartiyna-sreshta-za-paketa-mobilnost-1.html", "text": "Камарата на автомобилните превозвачи в България иска спешна междуинституционална и надпартийна среща за пакета „Мобилност“ 1. Това става ясно от отворено писмо на  Камарата на автомобилните превозвачи в България . В него се посочва, че очакват провеждането на такава среща в най-кратък срок, тъй като разглеждането на промените в транспортната комисия към Европейския парламент е предвидено за 10 януари 2019 година. \r\nВ писмото превозвачите заявяват, че ясно се вижда желанието на Европа да изолира българските превозвачи, като отбелязват, че след приемането на най-тежките до сега текстове от Съвета на Европа, последната информация свързана с развитието по Пакет за мобилност (I част) утежнява допълнително нещата, тъй като отново изважда на преден план изискването за връщане на моторните превозни средства. „Както неведнъж сме споменавали това би било изискване, което е непосилно за нас превозвачите. Празните курсове и финансовата загуба ще доведат до цени на навлото много под себестойност и съответно това ще доведе до закриване на много от фирмите. Дали малките ще оцелеят за сметка на големите, защото са по-гъвкави или големите ще оцелеят за сметка на малките, няма значение, щом говорим за оцеляване, значи условията не само ще са непосилни за бизнеса, те ще се отразят на цялата икономика. В допълнение ще се увеличат опашките по границите и часовете чакане, които няма да имат само финансовата тежест за предприятията, те ще доведат и до меко казано капан на граничните пунктове“, се посочва в писмото. Според превозвачите дори и при отпадане на изискването за прибиране на превозното средство в страната на установяване на превозвача, ситуацията не се променя значително и от дванадесетте хиляди транспортни фирми, притежаващи Лиценз на Общността за международен автомобилен превоз на товари, регистрирани в България ще останал малцина. Те посочват още, че в тази ситуация има нужда от обединение на всички сили. \r\n„Лесно е да си регистрираме фирмите си в чужбина и още по-лесно е да си плащаме данъците там и го заявяваме категорично. Но питаме тогава, какво става с българския бюджет, питаме какво става с пенсиите на хората, питаме какво става с хора с увреждания, какво става със здравеопазването. Питаме се къде остава държавата? Не желаем да напуснем родните си места и да изнесем бизнеса си в чужбина, където да сме емигранти, затова апелираме за спешна междуинституционална и надпартийна среща, на която да се обсъди държавата с какви средства може да осъществи необходимото съдействие за защита на националния ни интерес“, заявяват от Камарата на автомобилните превозвачи в България.", "date": "2018.12.18", "title": "Камарата на автомобилните превозвачи в България иска спешна междуинституционална и надпартийна среща за пакета „Мобилност“ 1"}
{"url": "http://www.focus-news.net/news/2018/12/18/2603242/prezidentat-rumen-radev-shte-pozdravi-uchastnitsite-v-osmata-godishna-sreshta-na-olimpiyskite-otbori-po-prirodni-nauki.html", "text": "На 19 декември от 14.00 часа президентът Румен Радев ще поздрави участниците в Осмата годишна среща на олимпийските отбори по природни науки. Това съобщиха от  Прессекретариата на държавния глава . Събитието ще се състои в Националния археологически институт с музей при Българска академия на науките.", "date": "2018.12.18", "title": "Президентът Румен Радев ще поздрави участниците в Осмата годишна среща на олимпийските отбори по природни науки"}
{"url": "http://www.focus-news.net/news/2018/12/18/2603243/sport-ilka-shtuhets-specheli-spuskaneto-vav-val-gardena.html", "text": "Илка Щухец от Словения спечели спускането от Световната купа за жени в италианския зимен център Вал Гардена. Това е първата победа на световната шампионка в същата дисциплина от 2017 година след завръщането й от тежка контузия в коляното, заради която пропусна целия минал сезон и Олимпийските игри в Пьончан през февруари. Втора остана италианката Никол Делаго с 14 стотни изоставане, а трета се нареди Рамона Зибенхофер от Австрия на 51 стотни.", "date": "2018.12.18", "title": "Спорт: Илка Щухец спечели спускането във Вал Гардена"}
{"url": "http://www.focus-news.net/news/2018/12/18/2603245/plovdiv-blagotvoritelen-koleden-bazar-se-provezhda-v-krichim.html", "text": "Благотворителен коледен базар се провежда в Кричим. Това съобщиха за  Радио „Фокус“ - Пловдив  от Общината, които са организатори. Базарът се провежда в сградата на Общински младежки дом за трета поредна година под мотото „Да донесем надежда“. Красиви ръчно изработени коледни украси, сувенири, свещници, играчки и картички са подредили майсторите от Общински младежки дом, Център за обществена подкрепа и детските градини „Незабравка“ и „Ралица“.", "date": "2018.12.18", "title": "Пловдив: Благотворителен коледен базар се провежда в Кричим"}
{"url": "http://www.focus-news.net/news/2018/12/18/2603246/burgas-na-ofitsialna-tseremoniya-shte-badat-vracheni-nagradite-za-sportist-na-godinata-v-obshtinata.html", "text": "На официална церемония ще бъдат връчени наградите за спортист на годината в общината. Това съобщиха от пресцентъра на  Община Бургас . Събитието ще се проведе в Плувен комплекс Парк „Арена ОЗК“ на 20 декември от 19.00 часа. Входът е свободен. 10-те най-заслужили спортисти на Бургас ще получат своите призове, стъпвайки по вода. За целта в момента се изгражда внушителна сцена с площ 120 кв. метра от над 240 понтонни куба. За безопасността на спортисти и гости по време на събитието превантивно ще бдят професионални водолази от ОД „Гранична полиция“ - Бургас. \r\nЗа празничната атмосфера ще помогнат артистите от Fireter с впечатляваща въздушна акробатика и огнено шоу, което ще остави гостите без дъх. Сцената ще нажежи и рап дуото СкандаУ, които ще изпълнят големите си хитове. \r\nВодещи на официалната церемония ще бъдат бургаският журналист Красимир Калудов, а негова сценична половинка ще бъде чаровната телевизионна водеща Натали Аведисян.", "date": "2018.12.18", "title": "Бургас: На официална церемония ще бъдат връчени наградите за спортист на годината в общината"}
{"url": "http://www.focus-news.net/news/2018/12/18/2603248/targovishte-dvizhenieto-po-pat-iii-409-popovo-konak-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Движението по път III-409 Попово - Конак се осъществява в една лента поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки указанията на „Пътна полиция\".", "date": "2018.12.18", "title": "Търговище: Движението по път III-409 Попово - Конак се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/12/18/2603249/denislav-zahariev-zam-kmet-na-obshtina-pernik-predstoi-izgrazhdaneto-na-chetiri-novi-multifunktsionalni-ploshtadki-za-sport-v-obshtinata.html", "text": "Предстои изграждането на четири нови мултифункционални площадки за спорт в Община Перник. Това каза в интервю за предаването „Перничани – потомците на Кракра“ на  Радио „Фокус“  Денислав Захариев, зам.-кмет на Община Перник по „Икономическа политика и евроинтеграция“. Той добави, че всяка година се строят или се реконструират повече от 4 спортни съоръжения, за да може да се развива инфраструктурата в района. Захариев уточни, че по проект от Министерството на спорта са успели да санират и да гарантират енергийна ефективност на спортната зала на Стадион „Миньор“, освен това ремонтираната волейболна зала, намиращи се в Комплекс „Дружба“, ще бъде превърната в мултифункционален салон, който ще е подходящ и за волейбол, и за баскетбол, и за други спортове като гимнастика, поясни Денислав Захариев. „В началото на годината ние открихме три паркови зони за отдих в най-младия квартал на Перник „Тева“ по ОП „Региони в растеж“. Може би най-добрият ни проект за тази година е „Паркът на предизвикателствата“. Това е един проект, който отново благодарение на Европа е в Перник. Той дава друг вид и възможности за отдих и спорт на перничани, а аз се надявам, че и на всички гости на града. По европейско финансиране правим проект за енергийна ефективност на сградата на Община Перник и на Областна администрация, което ще позволи драстично да намалим разходите за електрическа енергия и да изградим по-нормална и по-добра среда на работа на служителите в институцията“, поясни той. Денислав Захариев каза още, че вече са в ход два стратегически проекта. Единият е за интегриран градски транспорт на град Перник, по който вече ще бъдат закупени нови модерни автобуси на метан, а във втория е заложено да се следи движението на автобусите на всички линии на градския транспорт. Зам.-кметът допълни, че през следващата година ще бъде реализиран и проект, с който ще бъдат построени социални жилища в квартал „Тева“.", "date": "2018.12.18", "title": "Денислав Захариев, зам.-кмет на Община Перник: Предстои изграждането на четири нови мултифункционални площадки за спорт в общината"}
{"url": "http://www.focus-news.net/news/2018/12/18/2603250/anna-nikolova-fondatsiya-sos-semeystva-v-risk-varna-nyama-konkreten-profil-na-zhertvite-na-domashno-nasilie-obshtiyat-element-v-povecheto-sluchai-e-vrazkata-s-nasilnika.html", "text": "Няма конкретен профил на жертвите на домашно насилие. Това каза в интервю за  Радио „Фокус“ – Варна  Анна Николова, председател на структурата на Фондация „SOS – семейства в риск” във Варна. Тя обясни, че фондацията е помогнала на над 300 души, обърнали се за помощ към тях. „Работата на организацията показва, че жертва на домашно насилие могат да станат представители от различни етнически общности, с различен образователен статус, и на различна възраст\", обясни още тя. Все пак жертвите на домашно насилие споделят един общ елемент – връзката със своя насилник. „Това е проблем, че са обвързани с партньор, който упражнява домашно насилие над тях, и са във ситуация на контрол и зависимост“, каза още Анна Николова. Целта на фондацията е да покаже на пострадалите, че могат да се откъснат от тази ситуация и да вземат решение за бъдещето си. „Стремим се да покажем пътищата на жертвата и мерките, които може да вземе, за да спре насилието, което е упражнявано над нея“, каза още тя. Фондация „SOS – семейства в риск“ - Варна работи и с хора, пострадали при пътни инциденти. Анна Николова апелира всеки, когото има нужда, да се обърне за помощ на телефона на фондацията. \r\nБояна АТАНАСОВА", "date": "2018.12.18", "title": "Анна Николова, Фондация „SOS – семейства в риск“ – Варна: Няма конкретен профил на жертвите на домашно насилие, общият елемент в повечето случаи е връзката с насилника"}
{"url": "http://www.focus-news.net/news/2018/12/18/2603247/sds-problemite-po-vik-sistemata-shte-se-zadalbochavat-i-nyama-da-badat-resheni-s-povishavane-tsenata-na-vodata-zashtoto-v-sektora-tsari-palen-haos.html", "text": "Проблемите по ВИК системата ще се задълбочават и няма да бъдат решени с повишаване цената на водата, защото в сектора цари пълен хаос, а управляващите не изпълняват собствената си Национална стратегия за управление и развитие на водния сектор. Това се казва в позиция на СДС относно предстоящото повишаване на цената на водата, съобщиха от пресцентъра на  партията . \r\n„Във връзка с предстоящото поредно повишаване на цената на водата, СДС пита на какво основание ще се случи това? Дали качеството на питейната вода се е подобрило? Дали е решен проблемът с безводието, който от години тормози хората в значителен брой населени места? Дали са подменени старите водопроводни тръби, които са опасни за здравето и водят до постоянни аварии? Отговорът на всички тези въпроси е отрицателен\", съобщиха още от СДС. \r\nСпоред партията в голяма част от страната водата не става за пиене, въпреки твърденията на ВИК дружествата. СДС посочват, че не всички потребители могат да си позволят да купуват минерална вода, нямат избор и консумират чешмяна.  \r\n„Какви са последствията, можем само да предполагаме, но определено не са безобидни, както беше в случая с радиоактивната вода в Хасково. Проблемът с безводието не просто не е решен, а се е превърнал в начин на живот, присъщ на Средновековието, но не и на европейска държава от ХХI век. Старите тръби не се подменят, а течовете са за сметка на потребителите.   \r\nПрипомняме, че по официални данни, загубите на вода по ВИК системата са средно 60%, а на места със стари етернитови тръби - доста над тези проценти\", посочват от СДС. Според тях водните дружества прехвърлят загубите си на гърба на гражданите, но не влагат пари за подобряване качеството на водата, застрашават здравето им и затрудняват бита им. \r\n„Тези проблеми ще се задълбочават и няма да бъдат решени с повишаване цената на водата, защото в сектора цари пълен хаос, а управляващите не изпълняват собствената си Национална стратегия за управление и развитие на водния сектор. Затова от СДС им предлагаме да подходят изключително сериозно и да намерят правилните решения, като анализират рисковете за водоснабдяването и предложат мерки както за спиране на разхищението на този най-ценен природен ресурс, така и за превенция на бъдещи кризи. \r\nПроблемите във водния сектор вече се стовариха с голяма сила както върху държавата и общините, така и върху гражданите. Ако продължават да се подценяват, сме убедени, че ще доведат до сериозни социални и икономически последици през следващите години\", се казва още в позицията на СДС.", "date": "2018.12.18", "title": "СДС: Проблемите по ВИК системата ще се задълбочават и няма да бъдат решени с повишаване цената на водата, защото в сектора цари пълен хаос"}
{"url": "http://www.focus-news.net/news/2018/12/18/2603251/valya-angelova-dnevniyat-dom-za-detsa-s-uvrezhdaniya-v-gr-pernik-e-nagraden-sas-znak-az-garantiram-shtastlivo-detstvo.html", "text": "Дневният дом за деца с увреждания в гр. Перник „Добро сърце“ е награден с отличителен знак „Аз гарантирам щастливо детство“ в категория „ Устойчиво развитие“. Това каза в интервю за предаването „Перничани – потомците на Кракра“ на  Радио „Фокус“  Валя Ангелова, директор на центъра. Тя добави, че решението за участие в конкурса е било екипно и главната цел е била да се покаже, че този дом съществува, че тези деца ги има и те трябва да бъдат приобщени към обществото. Валя Ангелова каза още, че не винаги е било лесно да се намират хора, които да работят и да се грижат за деца с увреждания, но това е призвание, поясни тя. Директорът на дома допълни, че както всички деца и тези от дома очакват Коледа с нетърпение. „И тази година на 20 декември в Дневния център ще чакаме Дядо Коледа и ще му покажем онова, което всяко едно от децата е успяло да развие като възможности през годината. Някои са казали първия звук, други са казали първите думи, трети са се научили да седят и да наблюдават останалите, които правят куклен етюд. Всяко дете има стъпчица, с която е развило възможността да бъде част от нашата общност“, поясни тя. Валя Ангелова каза още, че Дневният център всяка година увеличава капацитета си и се стреми да работи с децата, съобразно индивидуалния им потенциал, за да развият възможностите си, за да бъде максимално полезни за себе си и семействата си.", "date": "2018.12.18", "title": "Валя Ангелова: Дневният дом за деца с увреждания в гр. Перник е награден със знак „Аз гарантирам щастливо детство“"}
{"url": "http://www.focus-news.net/news/2018/12/18/2603252/ombudsmanat-maya-manolova-200-dushi-ochakvam-da-posetyat-priemnite-organizirani-v-11-te-obshtini-na-oblast-vidin.html", "text": "200 души очаквам да посетят приемните организирани в 11-те общини на област Видин,. Това каза на пресконференция омбудсманът Мая Манолова, предаде репортер на  Радио „Фокус“ - Видин . Тя посочи, че приемния ден започнал тази сутрин във влака от София за Видин, където са били приети 15 души. Днес и утре омбудсманът Мая Манолова, заедно със своя екип, ще посети всички общини на областта, включителнои кметство Дунавци. „Сред жалбите, които приехме, преобладават тези, които са свързани с решения на ТЕЛК, решения на частни съдебни изпълнители както и на работници, които не са получили заплатите си от фирмата за сметосъбиране, с която Община Видин вече е прекратила договорните си взаимоотношения“, каза Манолова. Предстои среща на омбудсмана с тези работници, на която са поканени да участват представители на НАП, на Инспекцията по труда и Общината. На пресконференцията присъстваха и пациенти, които са на хемодиализа и които продължават да пътуват до Монтана заради липсата на нова апаратура в Центъра за хемодиализа във Видин. \r\nМая Манолова посочи, че предстои да посети и болницата във Враца, където от Министерството на здравеопазването са обещали да извършат ремонт на родилното отделение, но местните лекари са посочили, че все още такъв не е извършен. \r\nАнна ЛОЗАНОВА", "date": "2018.12.18", "title": "Омбудсманът Мая Манолова: 200 души очаквам да посетят приемните организирани в 11-те общини на област Видин"}
{"url": "http://www.focus-news.net/news/2018/12/18/2603253/ivanka-deleva-istoricheski-muzey-burgas-tseliyat-zhivot-na-petko-voyvoda-e-posveten-na-tova-da-brani-balgarite-i-da-postigne-tyahnata-svoboda-ot-osmanskite-vladeteli.html", "text": "Ако изобщо можем да наречен някого герой, то това е Петко войвода. Това каза за  Радио „Фокус“ – Бургас  Иванка Делева от Исторически музей – Бургас по повод днешния ден, в който отбелязваме годишнина от рождението на капитан Петко войвода. По думите ѝ Петко Кирков е роден през 1844 година в село Доганхисар, беломорска Тракия, което днес се намира в Гърция. Тя добави, че целия му живот е поредица от подвизи и геройства, като на 20 години създава чета, чиято основна цел е да отмъщава на турците и да се опитва по всякакъв начин да защити населението, целият му живот е посветен на това да брани българите и да постигне тяхната свобода от османските владетели. „В Родопите има множество легенди и песни, които са посветени на Петко войвода, защото той съчетава такива качества и всеки народ има нужда да следва такива личности“, заяви Делева. По думите ѝ по време на Руско-турската война Петко войвода организира отряд от 300 души, които водят сражения в Родопите, като основната им грижа е да пазят населението в Беломорието и постига много успешни сражения спрямо турската войска. Делева добави, че след Освобождението Петко войвода отива в Русия, където е представен на император Александър II. Тя посочи още, че е награден с орден „За храброст“ и въпреки, че там са му предоставени земя и имот, той решава да се върне в България. „Това е съвсем обяснимо за такъв идеалист като него, той непременно иска да продължи да участва и в живота на Нова България с всички идеи за бъдещето на своя народ. Той се включва активно в политиката и в обществения живот, но както много хора като него, честни и почтени, е изключително разочарован от цялата ситуация, която се оказва политическият живот в Нова България след Освобождението“, допълни Делева. По думите ѝ той отново е подложен на тормоз, пращан е в затвора и здравето му се разклаща. Умира през 1900 година и е погребан във Варна. „Изключително тежко преживява разочарованието, което има за всички идеали, които е имал той в борбата за свобода“, посочи още Иванка Делева. Тя каза още, че днес в България има много паметници, които са посветени на Петко войвода, в много селища на България, както и улици и квартали носят неговото име, както и граничният пункт към Гърция през Свиленград. \r\nМария КУРТЕВА", "date": "2018.12.18", "title": "Иванка Делева, Исторически музей – Бургас: Целият живот на Петко войвода е посветен на това да брани българите и да постигне тяхната свобода от османските владетели"}
{"url": "http://www.focus-news.net/news/2018/12/18/2603256/stolichnata-politsiya-izdirva-73-godishniya-stefan-manchev-v-neizvestnost-ot-20-septemvri-2018-g.html", "text": "02 РУ – СДВР издирва 73-годишния Стефан Стоянов Манчев от София, съобщиха от  пресцентъра на МВР . Мъжът е в неизвестност от 20 септември 2018 година, когато е напуснал дома си в столицата. Стефан Манчев е висок 170 см, с кафяви очи, нормално телосложение и прошарена коса. Данни за облеклото му няма. Липсва и личният автомобил на възрастния човек. Колата е марка „Ford-Fiesta“ и също е обявена за издирване.  \r\nГражданите, които имат информация за мъжа могат да сигнализират на тел.112, 02/ 9820820, 02/ 9820838 или в най-близкото районно поделение на МВР.", "date": "2018.12.18", "title": "Столичната полиция издирва 73-годишния Стефан Манчев, в неизвестност от 20 септември 2018 г."}
{"url": "http://www.focus-news.net/news/2018/12/18/2603255/vidin-dvizhenieto-po-glaven-pat-e-79-e-ogranicheno-za-avtomobili-nad-12-tona-ot-krastovishteto-za-dunavtsi-do-selo-ruzhintsi.html", "text": "Движението по главен път E-79 е ограничено за автомобили над 12 тона от кръстовището за Дунавци до село Ружинци, съобщиха за  Радио „Фокус“ – Видин  от Областно пътно управление. Ограничението е във връзка с изпълнението на авариен ремонт на дилатационна фуга на открит тип на съоръжение. Мокри са пътните настилки в област Видин. Трафикът е натоварен в посока за Дунав мост 2, пътуват предимно тежкотоварни автомобили \r\nТрафикът във Видин е спокоен, най-много автомобили се движат на кръговото край жп гарата, по бул. „Панония“ и в централната градска част. \r\nАнна ЛОЗАНОВА", "date": "2018.12.18", "title": "Видин: Движението по главен път E-79 е ограничено за автомобили над 12 тона от кръстовището за Дунавци до село Ружинци"}
{"url": "http://www.focus-news.net/news/2018/12/18/2603257/veliko-tarnovo-patnite-nastilki-v-oblastta-sa-mokri-i-hlazgavi-na-mesta-ima-zasnezheni-uchastatsi.html", "text": "Мокри и на места заснежени са настилките в града. Пътищата са обработени и опесъчени. Снеговалежът в града вече спря, а обработката на главните и второстепенни улици продължава, предаде репортер на  Радио „Фокус“ – Велико Търново . Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ (при отбивката за стадион „Ивайло“) и пред пощата. В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец\" трафикът се пренасочва в едното платно със светофар. Полицейски екипи има на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nУсловията за пътуване в останалата част от областта са нормални. Времето е предимно облачно и на места все още има слаби превалявания от сняг. Настилките са мокри и хлъзгави, има и заснежени участъци. Екипи на ОПУ почистват основните пътища и извършват опесъчаване. Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. Настилката там също е мокра. \r\nЛуиза ТРАНЧЕВА", "date": "2018.12.18", "title": "Велико Търново: Пътните настилки в областта са мокри и хлъзгави, на места има заснежени участъци"}
{"url": "http://www.focus-news.net/news/2018/12/18/2603259/babh-proveryava-sluchaya-s-hranitelno-natravyane-na-uchenitsi-ot-varna.html", "text": "На 17 декември е подаден сигнал от родител до РЗИ-Варна за случай с ученици със симптоми на хранително отравяне след коледно тържество на гимназия с преподаване на чужди езици „Йоан Екзарх“ – гр. Варна. Спешно е сформирана комисия от инспектори от Областна дирекция по безопасност на храните – Варна (ОДБХ-Варна) и Регионална здравна инспекция – Варна (РЗИ-Варна). Това съобщиха от пресцентъра на Българската агенция по безопасност на храните (БАБХ).   \r\nОбластната структура на БАБХ извършва същия ден проверка на мястото, на което е проведено училищното събитие – заведение във Варна, регистрирано като кафе-аперитив. Инспекторите на областната дирекция обследват пътя на доставка на кулинарната продукция и предполагаемото заразяване. Взети са проби от работната среда и персонала на заведението. \r\nУчилищното коледно тържество се е провело на 15 декември, събота вечерта, и на него са присъствали около 90 ученици на възраст 16 години. Храната е приготвена и доставена от външна фирма (кетъринг фирма). Тя е включвала солени тарталети и солени хапки с кашкавал и колбас, и сладки. В неделя, в късния следобед, част от децата (по данни на РЗИ-Варна – 58) се оплакват от стомашен дискомфорт, съпроводен с повръщане. Две от децата посещават лечебно заведение, като едното, след преглед, е освободено за домашно лечение, а второто е оставено за наблюдение в МБАЛ „Св. Марина“. В понеделник, 17 декември, още ученици проявяват същите симптоми на стомашно неразположение.  \r\nИзвършена е инспекция и на обекта, в който е приготвена храната – проверени са всички суровини, които се използват за приготвянето на кулинарната продукция, доставчиците, начините на съхранение на храните, наличната документация. Инспекторите на ОДБХ-Варна са взели проби за изследване от работната среда и персонала. \r\nПървите резултати от изследванията се очакват най-рано на 19 декември, сряда, в края на работния ден, а окончателно заключение ще бъде направено в края на тази седмица.", "date": "2018.12.18", "title": "БАБХ проверява случая с хранително натравяне на ученици от Варна"}
{"url": "http://www.focus-news.net/news/2018/12/18/2603262/ministarat-na-okolnata-sreda-i-vodite-neno-dimov-i-kmetat-na-oryahovo-rosen-dobrev-podpisaha-dogovori-za-preventsiya-i-upravlenie-na-riska-ot-svlachishta-v-obshtinata.html", "text": "Министърът на околната среда и водите Нено Димов и кметът на Оряхово Росен Добрев подписаха договори за превенция и управление на риска от свлачища в общината. Това съобщиха от пресцентъра на  Министерството на околната среда и водите . Проектите се финансират по Оперативна програма „Околна среда“ 2014-2020 г. (ОПОС) и ще подпомогнат община Оряхово в реализирането на геозащитни мерки в четири свлачищни района с цел опазване живота и здравето на населението, инфраструктурата и околната среда. Общо 5000 жители ще бъдат пряко защитени след изпълнението на превантивните мерки. \r\nВ проекта за свлачището в местността „Зелена бара” е предвидено изграждане на контролно-измервателни системи чрез опорна мрежа за геодезическо наблюдение на деформациите на свлачищните участъци. Целта е да се въздейства върху водонасищането на земната основа и да се предприемат действия за въздействие върху снижението на хидростатичния напор на подземните води. \r\nВторият проект е за превенция на риска от три свлачища в община Оряхово – в с. Остров, десния склон на р. Дунав („Болнично дере“) и главния свлачищен отстъп над „Централно дере“ в града. Проектът предвижда укрепителни конструкции, както и почистване, ремонт и доизграждане на отводнителни съоръжения. \r\nДвата проекта са на обща стойност 1,67 млн. лв., осигурени от ОПОС. Срокът за изпълнение е 24 месеца. \r\nМинистър Димов подписа и договор за изграждане на инсталации за преработка на отпадъците с общините Дупница, Бобов дол и Сапарева баня. Проектът предвижда инсталация за предварително третиране на смесените битови отпадъци с капацитет 14 342 тона годишно и инсталация за компостиране на зелени и/или биоразградими отпадъци, с капацитет 4173 тона годишно. Съоръженията ще обслужват близо 52 000 жители. Проектът е на стойност 11,3 млн. лв., като по оперативната програма се осигуряват над 7,7 млн. лв. Срокът за приключване на дейностите е 24 месеца. \r\nС тези проекти договорите по приоритетна ос 2 „Отпадъци“ на ОПОС 2014-2020 г. стават 32. Те са  на обща стойност на безвъзмездната помощ почти 780 млн. лв., което представлява 83,8% от бюджета на тази ос.", "date": "2018.12.18", "title": "Министърът на околната среда и водите Нено Димов и кметът на Оряхово Росен Добрев подписаха договори за превенция и управление на риска от свлачища в общината"}
{"url": "http://www.focus-news.net/news/2018/12/18/2603260/stara-zagora-mazhat-napadnal-politseyski-sluzhiteli-e-postradal-pri-opit-da-izbyaga-ot-pregled-za-osvidetelstvane-ot-psihiatar.html", "text": "Мъжът, нападнал полицейски служители, е пострадал при опит да избяга от преглед за освидетелстване от психиатър. Това съобщиха от пресцентъра на  Прокуратура на Република България . Районна прокуратура – Стара Загора наблюдава досъдебното производство срещу него по описа на 01 РУ на МВР – гр. Стара Загора.  \r\nНа 17 декември 2018 г. 25-годишният мъж с инициали Н.М.Ф. е задържан за нанасяне на телесни повреди на полицейски служители. Същия е отведен в  ЦСМП - Стара Загора за преглед и освидетелстване от психиатър. Днес при провеждане на изследвания задържаният се опитал да избяга, като счупил прозорец и скочил от втория етаж на болничното заведение. Същия е получил множество травми и е настанен за лечение в УМБАЛ “Проф. д-р Стоян Киркович“ - Стара Загора.  \r\nПод ръководството на Районна прокуратура – Стара Загора се извършват необходимите процесуално-следствени действия.", "date": "2018.12.18", "title": "Стара Загора: Мъжът, нападнал полицейски служители, е пострадал при опит да избяга от преглед за освидетелстване от психиатър"}
{"url": "http://www.focus-news.net/news/2018/12/18/2603261/montana-vremenno-e-ogranicheno-dvizhenieto-po-pat-iii-818-dolno-tserovene-yakimovo-na-vhoda-na-yakimovo-poradi-patnotransportno-proizshestvie.html", "text": "Временно е ограничено движението по път III-818 Долно Церовене - Якимово на входа на Якимово поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание по обходен маршрут по улиците на Якимово.", "date": "2018.12.18", "title": "Монтана: Временно е ограничено движението по път III-818 Долно Церовене - Якимово на входа на Якимово поради пътнотранспортно произшествие"}
{"url": "http://www.focus-news.net/news/2018/12/18/2603264/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-na-motorni-prevozni-prez-granitsata.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са заснежени и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.18", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването на моторни превозни през границата"}
{"url": "http://www.focus-news.net/news/2018/12/18/2603265/burgas-do-50-metra-e-namalena-vidimostta-v-obzorski-prohod-i-v-rayona-na-malko-tarnovo-i-bosna-zaradi-magla.html", "text": "До 50 метра е намалена видимостта в Обзорски проход и в района на Малко Търново и Босна заради мъгла. Това съобщи за  Радио „Фокус“ – Бургас  дежурният от Областно пътно управление. Пътищата са заледени, но има машини, които почистват на място. Шофьорите трябва да се движат внимателно със съобразена скорост. \r\nВ град Бургас движението е интензивно по бул. „Одрин“ и бул. „Тодор Александров“. Натоварено е и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ по пътя към жк. „Меден Рудник“. \r\nМария КУРТЕВА", "date": "2018.12.18", "title": "Бургас: До 50 метра е намалена видимостта в Обзорски проход и в района на Малко Търново и Босна заради мъгла"}
{"url": "http://www.focus-news.net/news/2018/12/18/2603267/smolyan-slab-snyag-vali-po-prohodite-v-oblastta-patnite-nastilki-sa-mokri-i-hlazgavi.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето облачно и мъгливо, със слаби валежи от сняг по проходите в областта. Пътните настилки са мокри, няма въведени ограничения по републиканските направления. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nДо 28 декември движението при км 64 на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и входно-изходните артерии на града. \r\nНели ГЕРГЬОВСКА", "date": "2018.12.18", "title": "Смолян: Слаб сняг вали по проходите в областта, пътните настилки са мокри и хлъзгави"}
{"url": "http://www.focus-news.net/news/2018/12/18/2603266/todor-chobanov-zam-kmet-na-sofiya-kolednata-elha-darena-ot-pravitelstvoto-na-moskva-e-dobar-nachin-da-pokazhem-dobrite-otnosheniya-mezhdu-gradovete.html", "text": "Коледната  елха, дарена от правителството на Москва, е добър начин да покажем добрите отношения между градове.  Това каза доц. д-р Тодор Чобанов, заместник-кмет на София по направление „Култура, образование, спорт и превенция на зависимости”, по време на даряването на коледна елха от правителството на Москва пред храм \"Св. Неделя\", предаде репортер на  Агенция \"Фокус\" . \"Едно от най-дългогодишните партньорства и изпълнени с най-много дейности е това между София и Москва, в рамките на което ние редовно организираме Дни на София в Москва и те организират Дни на Москва в София. Вече по двугодишна традиция в сърцето на София се организира това скромно, но много интересно и красиво коледно празненство с една красива елха. Това е един добър начин да покажем добрите отношения между градовете\", каза той. \"Рождество Христово е фундаментален, важен празник за хората в нашите два града. Това са празниците, които заемат и много специално място в историята на София. Знаете, че на Коледа по стар стил градът е освободен от 5 века робство. Тук, на метри от нас в тогавашната митрополитска и катедрална църква е обслужена празнична коледна служба в радост и признателност от това, което се е случило точно на връх Рождество. Затова сме толкова щастливи, че точно тук на площад \"Св. Неделя\" елхата грее с тези прекрасни цветове и радва софиянци и гостите на града\", заяви Тодор Чобанов. \"Действително годината, която измина, беше изпълнена с много полезни и добри дейности. Убеден съм, че през следващата можем да постигнем още\", допълни той. \r\nПо думите му коледната украса на София тази година е по-красива от миналогодишната. \"Много граждани тази година направиха невероятна коледна украса. Във \"Фейсбук\" дирекция “Култура” е отличила особено умело украсени къщи и места. Виждате и по бул. \"Витоша\" и на други места много интересни решения. То си зависи и от нас”, допълни Чобанов.  \r\nВ  тържеството взеха  участие ученици от училището към Посолството и СОУ №33 „А. Пушкин“, които рецитираха коледни стихове на руски. Посланикът на Русия в България Анатолий Макаров пожела весела и свята Коледа и щастлива Нова година на всички софиянци.", "date": "2018.12.18", "title": "Тодор Чобанов, зам.-кмет на София: Коледната елха, дарена от правителството на Москва, е добър начин да покажем добрите отношения между градовете"}
{"url": "http://www.focus-news.net/news/2018/12/18/2603254/yeni-safak-okolo-24-hilyadi-boytsi-ot-vs-na-turtsiya-i-ssa-shte-uchastvat-v-operatsiyata-iztochno-ot-efrat.html", "text": "Докато предстоящата военна операция на Турция източно от река Ефрат за изчистване на района от терористите (от сирийските кюрдски „Отряди за народна самоотбрана“ (ОНС) се подготвя, все повече детайли относно третата трансгранична операция на Анкара в Сирия продължават да излизат, пише  онлайн изданието на турския консервативен ежедневник Yeni Safak . \r\nСила от 24 хиляди души, съставена от военнослужещи от Турските въоръжени сили (ТВС) и „Свободната сирийска армия“ (ССА) се готви да вземе участие в операцията, съобщава изданието. \r\nВ понеделник турският президент Реджеп Таийп Ердоган заяви, че операцията може да започне „всеки момент“, като подчерта, че Турция никога няма да допусне създаването на „терористичен коридор“ по южната си граница. \r\nПървата фаза от операцията, както пише вестникът, чиято цел е да бъдат ликвидирани десет различни гарнизона на терористите, трябва да бъде завършена в рамките на два месеца. \r\nКомандирът на 2-а бригада генерал Исмаил Метин, който беше начело на операция „Маслинова клонка“ в Африн, ще бъде главнокомандващ на предстоящата турска операция. Първата цел са тунелите \r\nПървата цел на операцията ще бъдат тунелите, принадлежащи на сирийската издънка на „Работническата партия на Кюрдистан“ (ПКК) – „Партията Демократическо единство“ (ПДЕ), в които са заложени капани, благодарение на помощта на американските военни съветници, пише „Йени Шафак“. \r\nСтотици тунели са прокопани от ПКК/ПДЕ в близост до границата, които имат изходи в градовете Тал Абаяд, Рас ал Айн, Айн ал Араб, Дербасиех и Миликиех. \r\nРазузнавателни полети, инфилтрация и мисии за идентификация на бойното поле ще послужат за унищожаването на тунелите, докато предварително посочените цели ще бъдат подложени на интензивни артилерийски и въздушни удари, което трябва да разчисти района за навлизането на сухоземните части, посочва изданието. \r\n„Йени Шафак“ припомня, че миналата седмица терористите от ПКК ускориха действията си за прехвърляне на получените от САЩ оръжия, под претекста, че се сражават с „Ислямска държава“ в североизточния сирийски град Тал Абаяд. Доставките се ускориха значително, особено, след като Турция започна да обстрелва позициите на ПКК/ОНС в града и като цяло, на изток от река Ефрат. \r\nВъзможната мисия в района на изток от Ефрат, за която турското ръководство настоява от месеци, идва след две успешни трансгранични турски операции в Сирия след 2016 година – Операция „Щита на Ефрат“ и Операция „Маслинова клонка“ – като и двете имаха за цел да ликвидират присъствието на терористите от ПКК/ОНС и „Ислямска държава“ в близост до границите на Турция. \r\nОчаква се по време на първата фаза от операцията от сирийските кюрди да бъдат изчистени общо 17 хил. кв. км. \r\nОкончателната фаза на операцията в Сирия обаче ще остане под прикритие до нулевия час, отбелязва вестникът. Подкрепленията са на път \r\nСпоред съобщение на командира на базираната в Идлиб „Бригада Тувар“, която е част от ССА, пред „Йени Шафак“, допълнителни резервни части от 8 до 15 хиляди души ще бъдат изпратени, за да се присъединят към основните сили преди началото на операцията. \r\nИзданието припомня, че Сирия едва сега започна да излиза от разрушителния конфликт, започнал през 2011 г., когато режимът на Асад се разправи с демонстранти с неочаквана жестокост. \r\nСпоред данните на ООН стотици хиляди хора са били убити във войната досега. \r\nПревод и редакция:", "date": "2018.12.18", "title": "Yeni Safak: Около 24 хиляди бойци от ВС на Турция и ССА ще участват в операцията източно от Ефрат"}
{"url": "http://www.focus-news.net/news/2018/12/18/2603268/kmetat-na-sofiya-yordanka-fandakova-shte-inspektira-stroitelstvoto-na-dve-metrostantsii-ot-tretata-liniya-na-metroto.html", "text": "На 19 декември от 12.00 часа кметът на София Йорданка Фандъкова ще инспектира строителството на две от метростанциите от Линия 3 на метрото. Това съобщиха от пресцентъра на  Столична община . На инспекцията ще присъства и министърът на транспорта, информационните технологии и съобщенията Росен Желязков и изпълнителният директор на „Метрополитен“ проф. Стоян Братоев.    \r\nИнспекцията ще започне от метростанцията на кръстовището на бул. „България“ и бул. „Ив. Гешов“, която е част от първия участък с готов релсов път. Трасето по двете метростанции ще бъде инспектирано с работна дрезина.", "date": "2018.12.18", "title": "Кметът на София Йорданка Фандъкова ще инспектира строителството на две метростанции от третата линия на метрото"}
{"url": "http://www.focus-news.net/news/2018/12/18/2603269/stara-zagora-uchenitsi-ot-pg-po-leka-promishlenost-i-turizam-organizirat-blagotvoritelni-proyavi-za-bolno-dete-ot-kyustendil.html", "text": "В навечерието на наближаващите празници ученици от Професионалната гимназия по лека промишленост и туризъм организират благотворителен коледен турнир по „Не се сърди човече”, предаде кореспондент на  Радио „Фокус” . Всеки един от участниците внесе такса от 2 лева за участието си в турнира, които ще бъдат прибавени към набраните средства от обща благотворителна кауза на училището. От 17 до 19 декември в учебното заведение е организиран и благотворителен базар, средствата от който ще бъдат дарени на нуждаещо се едногодишно дете от Кюстендил с тежко заболяване. \r\nПървата лепта на училището в благотворителната кауза бяха средствата, които гимназията получи като награда в обявения от Община Казанлък конкурс за най-впечатляваща украса. \r\nСлавяна ГАЙДАРОВА", "date": "2018.12.18", "title": "Стара Загора: Ученици от ПГ по лека промишленост и туризъм организират благотворителни прояви за болно дете от Кюстендил"}
{"url": "http://www.focus-news.net/news/2018/12/18/2603270/sport-aleksandar-lazarov-se-klasira-za-vtoriya-krag-na-turnir-v-doha.html", "text": "Българинът Александър Лазаров се класира за втория кръг на турнира по тенис на твърди кортове в Доха, Катар. Той победи холандеца Гуй ден Хейер с 2:0 сета за 2 часа игра. За място на четвъртфиналите Лазаров ще играе с номер 8 в схемата Мик Лексюр от Франция. Миналата седмица българинът достигна полуфиналите на друг турнир в Доха.", "date": "2018.12.18", "title": "Спорт: Александър Лазаров се класира за втория кръг на турнир в Доха"}
{"url": "http://www.focus-news.net/news/2018/12/18/2603272/varna-patishtata-v-oblastta-sa-prohodimi-pri-zimni-usloviya-avtomagistrala-hemus-e-obrabotena-sas-smesi-sreshtu-zaledyavane.html", "text": "Проходими при зимни условия са пътищата от републиканската пътна мрежа на територията на Варненска област. Това каза за  Радио „Фокус“ – Варна  Румен Илиев, директор на Областно пътно управление – Варна. Във връзка със снеговалежа в областта Румен Илиев допълни, че към момента няма въведени ограничения за леки и тежкотоварни автомобили или затворени пътища. Пътните настилки са почистени до асфалт и се обработват със смеси срещу заледяване заради ниските температури. Движението в посока София, Добрич и Бургас се осъществява нормално. Румен Илиев отбеляза, че машините са в готовност за работа и при евентуално влошаване на времето. Фирмите са осигурили 100 машини за почистване на републиканската пътна мрежа в областта, а други 26 имат готовност за обработка на автомагистрала „Хемус“. По опорните пунктове са осигурени и инертни материали. \r\nМарияна ВАЛЕНТИНОВА", "date": "2018.12.18", "title": "Варна: Пътищата в областта са проходими при зимни условия, автомагистрала „Хемус“ е обработена със смеси срещу заледяване"}
{"url": "http://www.focus-news.net/news/2018/12/18/2603271/novata-kontseptsiya-za-nakazatelna-politika-shte-se-izraboti-na-bazata-na-zadalbochen-analiz-na-prilaganeto-na-nakazatelniya-kodek.html", "text": "Необходимо е да се оцени прилагането на действащия Наказателен кодекс (НК), за да се идентифицират силните и слабите му страни, както и съответствието му с европейските тенденции. Това заяви заместник-министърът на правосъдието Евгени Стоянов днес при откриването на националната конференция на тема „Наказателната политика в България: динамика и предизвикателства“, съобщиха от пресцентъра на  Министерството на правосъдието . Стоянов допълни, че променените обществено-политическите и социално-икономически условия, включително в световен мащаб, извеждат нови предизвикателства за справяне с престъпността, като например борбата срещу тероризма, радикализацията, незаконната миграция. Той подчерта, че изработването на новата концепцията за наказателна политика ще се базира на обективни данни, които дават реална представа за актуалната криминогенна среда. \r\nПо време на форума доц. Ива Пушкарова представи анализ на прилагането на Наказателния кодекс в България и на ефективността на наказателната политика в страната. Изследването е реализирано по инициатива на Министерството на правосъдието по проект „Нова концепция за наказателната политика“ финансиран по Оперативна програма „Добро управление“. \r\n„За постигане на резултатите от това изследване са използвани данни от Единната информационна система за противодействие на престъпността, статистиката на МВР, доклади на Прокуратурата,  данни от Националния статистически институт и други официални източници на информация“, уточни зам.-министър Стоянов. \r\nПо думите на доц. Пушкарова през последните 4-5 години неизползваните текстове от Наказателния кодекс са 220. \r\nДанните показват, че от 1968 г. НК е променян с общо 107 закона за изменение и допълнение, като особената част на кодекса е съществено увеличена от 317 на близо 450 текста за последните 50 години, обясни доц. Пушкарова. Тя допълни, че най-чести са промените, отнасящи се до икономическите престъпления, убийствата, телесните повреди, кражбите. Едва 16% от текстовете в особената част не са изменяни и допълвани изобщо. Това са престъпни състави с много рядко приложение, каквито са противодържавни престъпления, престъпления против мира и човечеството, военни международни престъпления. \r\nДо края на месец януари 2019 г. ще бъде сформирана работна група от представители на прокуратурата, Върховния касационен съд, Министерството на правосъдието и МВР, която ще бъде ангажирана с изработването на новата концепция за наказателна политика, каза директорът на „Съвета по законодателство“ в министерството на правосъдието Любомир Талев. Данните от анализа за прилагането на Наказателния кодекс, както и изготвената оценка на криминогенната обстановка в страната, изготвена по проекта на Министерството на правосъдието, ще бъдат използвани в изготвянето на концепцията.", "date": "2018.12.18", "title": "Новата концепция за наказателна политика ще се изработи на базата на задълбочен анализ на прилагането на Наказателния кодек"}
{"url": "http://www.focus-news.net/news/2018/12/18/2603273/veliko-tarnovo-blagotvoritelen-kokteyl-za-nabirane-na-sredstva-za-pametnik-na-gen-sava-mutkurov-shte-se-provede-v-grada.html", "text": "Благотворителен коктейл за набиране на средства за паметник на ген. Сава Муткуров ще се проведе в града. Идеята е на инициативния комитет, кръстен на великия българин и е подкрепена от Община Велико Търново, съобщи за  Радио „Фокус“ – Велико Търново  проф. Милко Палангурски, историк и член на комитета. Вече има изготвен идеен проект, който ще бъде представен по време на събитието от скулптора Денислав Сираков. Инициатори, освен проф. Палангурски са и зам.-кмета проф. Георги Камарашев, общинският съветник проф. Михаил Харалампиев, преподавателят от НВУ доц. Марко Златев, майор Иванка Георгиева, адвокат Николай Илчев и Венелин Иванов. До момента са събрани около 1200 лв., а нужната сума е около 15 000 лв. \r\nКоктейлът ще е тази вечер, в Ритуалната зала на Община Велико Тъ6рново и ще започне в 18.00 часа, Банковата сметка на „Инициативен комитет за изграждане на паметник на Генерал Сава Муткуров” е: BG12UNCR70001523451299 в „УниКредит Булбанк“ АД. \r\nЛуиза ТРАНЧЕВА", "date": "2018.12.18", "title": "Велико Търново: Благотворителен коктейл за набиране на средства за паметник на ген. Сава Муткуров ще се проведе в града"}
{"url": "http://www.focus-news.net/news/2018/12/18/2603258/tass-frenskite-politsai-shte-vzimat-po-300-evro-v-dnite-na-protesti-na-zhaltite-zhiletki.html", "text": "Правителството на Франция е излязло с предложение във вторник да плаща еднократни прибавки в размер на 300 евро към заплатата на полицаите, мобилизирани във връзка с демонстрациите на „жълтите жилетки“, съобщи „Франс прес“, предава  ТАСС . \r\nЗаявлението на правителството е направено в ден, когато двата профсъюза на полицаите във Франция призоваха своите активисти да проведат двудневна стачка, изпълнявайки минималните си задължения, докато техните представители не бъдат приети от президента Еманюел Макрон. Служителите на органите на реда искат подобрение на условията на труда и увеличаване на работната заплата. Както призна във вторник министърът на вътрешните работи на страната Кристоф Кастанер, държавата е задлъжняла към полицаите с 275 милиона евро за заплащане на извънреден труд. Този дълг се е натрупал в течение на 10 години, уточни министърът. \r\nПо данни на радио France Info, позоваващо се на сведения, получени от профсъюзите, средно извънредният труд за много полицаи се плаща много ниско – по-малко от 1 евро за един час. За някои подразделения и конкретно за ударните групи на полицията за борба с организираната престъпност допълнителните часове въобще не се заплащат, независимо от голямата степен на опасност за стражите на реда. \r\nПревод и редакция:", "date": "2018.12.18", "title": "ТАСС: Френските полицаи ще взимат по 300 евро в дните на протести на „жълтите жилетки“"}
{"url": "http://www.focus-news.net/news/2018/12/18/2603274/shumen-patishtata-v-oblastta-sa-mokri-nastilkite-sa-obraboteni-sreshtu-zaledyavane.html", "text": "Пътищата в областта са мокри, настилките са обработени срещу заледяване. Това съобщи за  Радио „Фокус“ - Шумен  дежурният в Областно пътно управление. Слаб сняг превалява в района на Шумен. Температурата на въздуха е от минус 1 - 2 градуса до 2 градуса. Започнало е заледяване на настилките в Ришки проход. Движението в областта се извършва при зимни условия. \r\nИвелина ИВАНОВА", "date": "2018.12.18", "title": "Шумен: Пътищата в областта са мокри, настилките са обработени срещу заледяване"}
{"url": "http://www.focus-news.net/news/2018/12/18/2603275/sliven-v-politsiyata-sa-registrirani-novi-opiti-za-telefonni-izmami-na-teritoriyata-na-oblastta.html", "text": "В полицията са регистрирани нови опити за телефонни измами на територията на областта. Това съобщиха от  ОДМВР - Сливен . Поради постъпили обаждания в РУ - Сливен и Нова Загора за опити за телефонни измами ОДМВР предупреждава гражданите да се свържат със свои близки, които живеят сами и разполагат със стационарен телефон, да очакват евентуално обаждане с цел измама. Схемата е „оказване на съдействие на органите на реда при задържането на телефонни измамници, чрез предоставянето на наличните парични суми и ценни вещи, които впоследствие да бъдат върнати”. В този случай измамниците се представят за следователи и първо питат за адресите на хората, едва след това започва измамната схема. Обаждането е придружено с обиди и  заплахи, като  в повечето случаи хората, дори и да са информирани, се плашат и изпълняват исканията. Полицията съветва при получаване на такова обаждане телефонната връзка да бъде незабавно прекратена.  \r\nВъзможно е схемата да бъде променена, но искането на пари и ценности остава.", "date": "2018.12.18", "title": "Сливен: В полицията са регистрирани нови опити за телефонни измами на територията на областта"}
{"url": "http://www.focus-news.net/news/2018/12/18/2603276/blagoevgrad-trafikat-v-oblastta-e-normalno-natovaren-na-mesta-patnite-nastilki-sa-mokri.html", "text": "Трафикът в Благоевградска област е нормално натоварен и на места пътните настилки са мокри. Това съобщиха за  Радио „Фокус“ – Пирин  от Областно пътно управление – Благоевград. В момента няма превалявания от дъжд или сняг в областта. На по усойните места е възможно пътните настилки да са заледени и хлъзгави. Не се наблюдава намалена видимост поради мъгла. Няма въведени ограничения, поради ремонтни дейности в Благоевградска област. Повишена опасност от падащи камъни има в Кресненското дефиле и в района на Предел. До този момент няма тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.12.18", "title": "Благоевград: Трафикът в областта е нормално натоварен, на места пътните настилки са мокри"}
{"url": "http://www.focus-news.net/news/2018/12/18/2603278/anna-nikolova-fondatsiya-sos-semeystva-v-risk-varna-tsentrovete-za-vremenno-nastanyavane-za-zhertvi-na-domashno-nasilie-rabotyat-na-palen-kapatsitet.html", "text": "Центровете за временно настаняване във Варна работят на пълен капацитет. Това каза в интервю за  Радио „Фокус“ – Варна  Анна Николова, председател на структурата на Фондация „SOS – семейства в риск” във Варна. Тя обясни, че фондацията предлага 4 услуги на територията на града. Три от тях предполагат настаняване на жертвите на домашно насилие. „Фондацията реализира и активна дейност в областта на превенцията. В голяма част от времето центровете работят на пълен капацитет, което показва потребността тежките случаи на домашно насилие да бъдат овладени и да не се стигне до предприемането на крайни мерки. Това са напускане на мястото, където живее жертвата, за да се укрива на защитено място, извеждане на деца от семейството и други“, обясни Анна Николова. „Настаняването в центровете на фондацията е 6 месеца\", каза още тя. Тя обясни, че фондацията ще работи за разширяване на дейността си в областта на превенцията и обучението на специалисти. \r\nБояна АТАНАСОВА", "date": "2018.12.18", "title": "Анна Николова, Фондация „SOS – семейства в риск“ – Варна: Центровете за временно настаняване за жертви на домашно насилие работят на пълен капацитет"}
{"url": "http://www.focus-news.net/news/2018/12/18/2603277/poslanitsite-ot-es-pozdraviha-ministar-lilyana-pavlova-za-rabotata-v-trioto.html", "text": "Извънредните и пълномощни посланици на държавите членки на Европейски съюз, акредитирани в Република България, поздравиха министъра за Българското председателство на Съвета на ЕС Лиляна Павлова за отличната работа на страната в рамките на Триото. Това съобщиха от пресцентъра на  министерството . Първите дипломати на страните от ЕС и министър Павлова се срещнаха в Зала 6 на НДК, за да отчетат резултатите и постиженията по досиетата от програмата на Триото Естония – България - Австрия, държавите, които председателстваха Съвета на Европейския съюз през последните 18 месеца (от 1 юли 2017 г. до 31 декември 2018 г.). Министърът за Българското председателство представи добрите практики, научените уроци и напредъка, постигнат през шестте месеца, през които страната ни ръководи заседанията на Съвета на ЕС (1 януари – 30 юни 2018 г.). „Показахме как можем да постигнем наистина силно сътрудничество и диалог на различни нива, бяхме прозрачни и отворени и това беше ключа към успеха. Заедно успяхме да изпратим силни послания, които избрахме и за девизи на нашите страни, започвайки от \"Единство чрез баланс\", показахме как „Съединението прави силата“ и че всички заедно работим за \"Европа, която защитава\", каза министър Лиляна Павлова пред посланиците от държавите членки на Европейски съюз, акредитирани у нас. Тя подчерта, че през този период на предизвикателства и изпитания за Европа, страната ни е трябвало да защитава националните интереси и в същото време да бъде честен и балансиран посредник между различните позиции на държавите членки. Натрупахме опит, контакти и приятелства, научихме своите уроци и установихме добри практики, отчете още министърът и предостави подробна презентация с конкретните постижения на Трио председателството за гражданите, за бизнеса и за бъдещето на Европа. Министърът за Българското председателство благодари на посланиците и на служителите на дипломатическите представителства за сътрудничеството през целия период на работата на Тройката. Първите дипломати на Естония и Австрия също представиха резултатите от техните ротационни председателства, а заместник-посланикът на Румъния – приоритетите на неговата страна в навечерието на първото за неговата страна председателство, което започва на 1 януари 2019 година. В срещата участваха и заместник-министрите за Българското председателство на Съвета на ЕС 2018 Моника Панайотова и Олег Петков, заместник-министърът на външните работи Емилия Кралева и експерти, представители на Министерския съвет и ръководителят на Представителството на Европейската комисия в България Огнян Златев.", "date": "2018.12.18", "title": "Посланиците от ЕС поздравиха министър Лиляна Павлова за работата в Триото"}
{"url": "http://www.focus-news.net/news/2018/12/18/2603263/rtk-kosovo-haradinay-tvard-kam-mogerini-mitata-shte-ostanat-v-sila.html", "text": "На пресконференция във вторник  след среща на кабинета премиерът на Косово Рамуш Харадинай заяви, че очаква визовата либерализация да е факт в близко бъдеще и че този процес не е свързан с вносните мита върху стоките от Сърбия и Босна и Херцеговина, предава  държавната „Радио и телевизия Косово“ (RTK) . \r\n„ЕС не е казал не, това е ясно. Правим усилия това да се случи след Нова година, в близко и не много далечно бъдеще“, каза Харадинай. \r\nЩо се отнася до митата, той бе категоричен, че решението няма да бъде отменено, докато Сърбия не признае Косово. \r\n„Митата няма да бъдат отменени и това решение ще бъде консолидирана позиция на Косово, независимо кой е премиер“, отбеляза министър-председателят. \r\nХарадинай посочи, че Прищина иска две неща от ЕС: нормализация на диалога със Сърбия, за който той каза, че е „дерайлирал“ и визова либерализация. \r\nПревод и редакция:", "date": "2018.12.18", "title": "RTK (Косово): Харадинай твърд към Могерини: Митата ще останат в сила"}
{"url": "http://www.focus-news.net/news/2018/12/18/2603279/targovishte-vazstanoveno-e-dvizhenieto-po-pat-409-popovo-konak.html", "text": "Възстановено е движението по път III-409 Попово – Конак. Това съобщиха от пресцентъра на  Агенция „Пътна инфраструктура“ .", "date": "2018.12.18", "title": "Търговище: Възстановено е движението по път III-409 Попово – Конак"}
{"url": "http://www.focus-news.net/news/2018/12/18/2603281/aktsenti-v-sutreshniya-blok-dobro-utro-balgariya-na-radio-fokus-na-19-dekemvri.html", "text": "Предстоящите празници предполагат много уют, добро настроение, веселие и вкусна храна. За злоупотребите при храненето по време на празници, какви грешки допускаме, кои са актуалните аспекти при храненето, по тези и други въпроси ще разговаряме в сутрешния блок „Добро утро, България“ на  Радио „Фокус“  с проф. Божидар Попов, председател на Българското дружество по хранене и диететика. След 8 часа проф. Боян Дуранкев ще напраши икономическа оценка на 2018 година. Ще повдигнем отново темата за пакета „Мобилност“ в интервю на колегата Деница Китанова евродепутата Момчил Неков, член на Европейския парламент от Групата на прогресивния алианс на социалистите и демократите ще коментира съществува ли  вероятност изискването за задължителното връщане на автомобилите в страната на регистрацията им на всеки 4 седмици отново да бъде поставено за разглеждане и приемане в Европейския парламент, въпреки че отпадна в решението на Съвета. Какво се изисква да бъдеш библиотекар днес и какви са част от преживяванията по време на работа ще научим от репортерът ни във Варна – Бояна Атанасова. В навечерието на Коледните празници театърът в Кюстендил остава верен на създадените традиции и отново радва най-малките зрители със своя куклена продукция. Колегата от Радио „Фокус” – Кюстендил Венцеслав Илчев допълва информацията. За първи път Народната библиотека в Пловдив организира фолклорна програма, която е част от инициативата „Аптека за душата“. Подробностите ще чуем от репортажа на колегата Мария Русева от Радио Фокус“ - Пловдив. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 18 декември с водещ Елеонора Чолакова.", "date": "2018.12.18", "title": "Акценти в сутрешния блок „Добро утро, България“ на Радио „Фокус“ на 19 декември"}
{"url": "http://www.focus-news.net/news/2018/12/18/2603284/razgrad-mokri-sa-patishtata-ot-republikanskata-patna-mrezha-v-oblastta.html", "text": "Мокри са пътищата от републиканската пътна мрежа в област Разград. Това съобщи за  Радио „Фокус“ - Шумен  дежурният в Областно пътно управление. Няма валежи и мъгли. Пътищата са проходи при зимни условия. Температурата на въздуха е минус 1 градус. Техниката е готовност при необходимост да излезе за снегопочистване и опесъчаване. \r\nИвелина ИВАНОВА", "date": "2018.12.18", "title": "Разград: Мокри са пътищата от републиканската пътна мрежа в областта"}
{"url": "http://www.focus-news.net/news/2018/12/18/2603288/predstoyashti-mezhdunarodni-sabitiya-za-19-dekemvri-agentsiya-fokus.html", "text": "*** Премиерът Тереза Мей отговаря на въпроси в парламента \r\n*** Неформална среща на министрите на земеделието по повод избухването на епидемия от свински грип \r\n*** Европейската комисия ще публикува проект за сценарий, при който Великобритания ще излезе от Съюза без споразумение \r\n*** Правителството ще публикува предложения за миграцията след Брекзит \r\n*** Посещение на заместник-държавния секретар на САЩ Джон Съливан в Полша \r\n***", "date": "2018.12.18", "title": "Предстоящи международни събития за 19 декември ( Агенция „Фокус“ )"}
{"url": "http://www.focus-news.net/news/2018/12/18/2603282/pregled-na-mezhdunarodnite-novini-do-18-chasa-agentsiya-fokus.html", "text": "На пресконференция във вторник  след среща на кабинета премиерът на Косово Рамуш Харадинай заяви, че очаква визовата либерализация да е факт в близко бъдеще и че този процес не е свързан с вносните мита върху стоките от Сърбия и Босна и Херцеговина, предава  държавната „Радио и телевизия Косово“ (RTK) . \r\n„ЕС не е казал не, това е ясно. Правим усилия това да се случи след Нова година, в близко и не много далечно бъдеще“, каза Харадинай. \r\nЩо се отнася до митата, той бе категоричен, че решението няма да бъде отменено, докато Сърбия не признае Косово. \r\n„Митата няма да бъдат отменени и това решение ще бъде консолидирана позиция на Косово, независимо кой е премиер“, отбеляза министър-председателят. \r\nХарадинай посочи, че Прищина иска две неща от ЕС: нормализация на диалога със Сърбия, за който той каза, че е „дерайлирал“ и визова либерализация. \r\n***  Правителството на Франция е излязло с предложение във вторник да плаща еднократни прибавки в размер на 300 евро към заплатата на полицаите, мобилизирани във връзка с демонстрациите на „жълтите жилетки“, съобщи „Франс прес“, предава  ТАСС . \r\nЗаявлението на правителството е направено в ден, когато двата профсъюза на полицаите във Франция призоваха своите активисти да проведат двудневна стачка, изпълнявайки минималните си задължения, докато техните представители не бъдат приети от президента Еманюел Макрон. Служителите на органите на реда искат подобрение на условията на труда и увеличаване на работната заплата. Както призна във вторник министърът на вътрешните работи на страната Кристоф Кастанер, държавата е задлъжняла към полицаите с 275 милиона евро за заплащане на извънреден труд. Този дълг се е натрупал в течение на 10 години, уточни министърът. \r\nПо данни на радио France Info, позоваващо се на сведения, получени от профсъюзите, средно извънредният труд за много полицаи се плаща много ниско – по-малко от 1 евро за един час. За някои подразделения и конкретно за ударните групи на полицията за борба с организираната престъпност допълнителните часове въобще не се заплащат, независимо от голямата степен на опасност за стражите на реда. \r\n***  Докато предстоящата военна операция на Турция източно от река Ефрат за изчистване на района от терористите (от сирийските кюрдски „Отряди за народна самоотбрана“ (ОНС) се подготвя, все повече детайли относно третата трансгранична операция на Анкара в Сирия продължават да излизат, пише  онлайн изданието на турския консервативен ежедневник Yeni Safak . \r\nСила от 24 хиляди души, съставена от военнослужещи от Турските въоръжени сили (ТВС) и „Свободната сирийска армия“ (ССА) се готви да вземе участие в операцията, съобщава изданието. \r\nВ понеделник турският президент Реджеп Таийп Ердоган заяви, че операцията може да започне „всеки момент“, като подчерта, че Турция никога няма да допусне създаването на „терористичен коридор“ по южната си граница. \r\nПървата фаза от операцията, както пише вестникът, чиято цел е да бъдат ликвидирани десет различни гарнизона на терористите, трябва да бъде завършена в рамките на два месеца. \r\nКомандирът на 2-а бригада генерал Исмаил Метин, който беше начело на операция „Маслинова клонка“ в Африн, ще бъде главнокомандващ на предстоящата турска операция. Първата цел са тунелите \r\nПървата цел на операцията ще бъдат тунелите, принадлежащи на сирийската издънка на „Работническата партия на Кюрдистан“ (ПКК) – „Партията Демократическо единство“ (ПДЕ), в които са заложени капани, благодарение на помощта на американските военни съветници, пише „Йени Шафак“. \r\nСтотици тунели са прокопани от ПКК/ПДЕ в близост до границата, които имат изходи в градовете Тал Абаяд, Рас ал Айн, Айн ал Араб, Дербасиех и Миликиех. \r\nРазузнавателни полети, инфилтрация и мисии за идентификация на бойното поле ще послужат за унищожаването на тунелите, докато предварително посочените цели ще бъдат подложени на интензивни артилерийски и въздушни удари, което трябва да разчисти района за навлизането на сухоземните части, посочва изданието. \r\n„Йени Шафак“ припомня, че миналата седмица терористите от ПКК ускориха действията си за прехвърляне на получените от САЩ оръжия, под претекста, че се сражават с „Ислямска държава“ в североизточния сирийски град Тал Абаяд. Доставките се ускориха значително, особено, след като Турция започна да обстрелва позициите на ПКК/ОНС в града и като цяло, на изток от река Ефрат. \r\nВъзможната мисия в района на изток от Ефрат, за която турското ръководство настоява от месеци, идва след две успешни трансгранични турски операции в Сирия след 2016 година – Операция „Щита на Ефрат“ и Операция „Маслинова клонка“ – като и двете имаха за цел да ликвидират присъствието на терористите от ПКК/ОНС и „Ислямска държава“ в близост до границите на Турция. \r\nОчаква се по време на първата фаза от операцията от сирийските кюрди да бъдат изчистени общо 17 хил. кв. км. \r\nОкончателната фаза на операцията в Сирия обаче ще остане под прикритие до нулевия час, отбелязва вестникът. Подкрепленията са на път \r\nСпоред съобщение на командира на базираната в Идлиб „Бригада Тувар“, която е част от ССА, пред „Йени Шафак“, допълнителни резервни части от 8 до 15 хиляди души ще бъдат изпратени, за да се присъединят към основните сили преди началото на операцията. \r\nИзданието припомня, че Сирия едва сега започна да излиза от разрушителния конфликт, започнал през 2011 г., когато режимът на Асад се разправи с демонстранти с неочаквана жестокост. \r\nСпоред данните на ООН стотици хиляди хора са били убити във войната досега. \r\n***  Председателят на македонския парламент Талат Джафери насрочи за 17 часа българско време пленарно заседание с единствена точка в дневния ред – законопроекта за амнистия по кратка процедура, предава  скопското електронно издание „Плюс инфо“ . \r\nПо-рано Междупарламентарният орган за помирение съгласува проектозакона за амнистия. Според него, тя няма да засегне организаторите на инцидента, лицата, които са извършили физическо насилие, които са носили оръжие и експлозиви, както и служебни лица, които са превишили своите правомощия. \r\nСъщо така от амнистията ще бъдат изключени лицата, които са следствени за сдружаване с цел неприятелска дейност и убийство. \r\n***  НАТО не е установило точна дата за завършване на своите мисии в Афганистан и Косово, заяви във вторник генералният секретар на Алианса Йенс Столтенберг в интервю пред естонския вестник Postimees, предава  ТАСС . \r\n„Да се определя дата за излизане (от страна) винаги е много опасно“, заяви той. „Тъй като тези, които желаят нашето изтегляне, ще бъдат облекчени в своето чакане. Ако те знаят, че просто трябва да дочакат определен ден, те печелят“. \r\n„Затова ми е приятно, че съюзниците по НАТО решиха, че нашето присъствие в Афганистан и Косово зависи от условията там“, добави Столтенберг. „Няма да останем там повече, отколкото е нужно“. \r\nВ случая на Афганистан той призова да „се сравни цената на пребиваването, с цената на изтеглянето“. „Ако се изтеглим, трябва да бъдем готови в Афганистан, където „Талибан“ отново ще се окаже на власт, отново да възникне платформа за международния тероризъм – за „Ал Кайда и „Ислямска държава“, заяви Столтенберг. \r\n„А в Косово ние трябва да останем, тъй като КФОР играят важна роля при обезпечаването на стабилността в този регион“, добави генералният-секретар на Алианса. \r\n*** Междупартийният орган за помирение във вторник прие законопроекта за амнистия, с който трябва да бъдат помилвани участниците в събитията в македонския парламент от 27 април 2017 година (и най-вече отцепниците от ВМРО-ДПМНЕ, които поставиха това като условие, за да подкрепят конституционните промени – бел. „Фокус“), предава  излъчващият на албански скопски телевизионен канал „Алсат – М“ . \r\nСпоред него, лицата, които при нападението в парламента на 27 април са носили оръжие и маски, които са извършили насилие срещу служебни лица и които са превишили правомощията си, няма да може да бъдат амнистирани. \r\nСъпредседателят на органа Фросина Ременски заяви, че всеки обвинен ще може да внесе искане до съответния прокурор и съд, след получено мнение от Специализираната прокуратура и тогава ще бъде взето решение дали изпълнява условията за амнистия. \r\nОще един интересен момент от Закона е, че той ще важи само 5 дни, т.е., тези, които искат да бъдат амнистирани и които ще трябва да внесат искане за амнистия в срок от 5 дни след приемането на Закона. \r\n*** Премиерите на Македония и Гърция Зоран Заев и Алексис Ципрас са номинирани за Нобелова награда за мир за 2019 година за Договора от Преспа, с който се разрешава десетилетния спор за името на западната ни съседка, съобщава  скопският телевизионен канал „1 ТВ“ . \r\nНоминацията на двамата лидери бе обявена във вторник в Скопие от нобеловия лауреат за мир през 2015 година Уидед Бушамауи. По нейните думи, Преспанския договор показва, че две държави са способни да седнат заедно, да преговарят и да постигнат договор. Тя заяви, че за нея е чест да номинира Зоран Заев и Алексис Ципрас за Нобеловата награда за мир. \r\n„Номинацията не е само лично за Зоран Заев и Алексис Ципрас, а и за всички граждани. Това е модел за диалог и просперитет. Вярвам силно, че Македония, или трябва да кажа Северна Македония и Гърция ще получат Нобеловата награда и ще бъдат доказателство за света, че може да се постигне договор. След като бъде ратифицирано споразумението, то ще бъде силно послание, че диалогът е възможен“, заяви Бушамауи. \r\nОсвен това нобеловият лауреат отбеляза, че е дошла в Скопие, за да подкрепи този начин за постигане на договор и вярва, че той ще бъде модел за разрешаване на проблемите в бъдеще. \r\n„Трябва да бъдете горди от това, което постигнахте“, заяви тя на обявяването на номинацията в Първия частен македонски университет ФОН. \r\nНа церемонията присъства и европейският депутат от редиците на партия СИРИЗА Стелиос Колуглу, който изрази подкрепата си за номинацията на Заев и Ципрас. \r\nКулоглу заяви, че ако е имало Нобелова награда за война, досега Балканите щяха да са я спечелили много пъти, а Договорът от Преспа е единственото добро и позитивно нещо, което в момента идва от Европа, която, от своя страна, в момента е разделена и се сблъсква с множество проблеми. \r\n„Договорът от Преспа е споразумение, което решава дългогодишният проблем, не само за името, но и осигурява окончателно решение на македонския въпрос. Зоран Заев и Алексис Ципрас постигнаха договор, за който се изискваше смелост и който постави националните интереси над партийните. Договорът го дължим на предишните поколения, но и на нашите деца и следващите поколения, които трябва да живеят в мир и просперитет“, заяви евродепутатът. \r\nКулоглу посочи, че споразумението е имало множество противници и от двете страни, но е нелогично и двамата премиери едновременно да бъдат обвинявани от своите противници, че са предали националните интереси. \r\nРекторът на ФОН Нано Ружин, от своя страна, заяви, че се издигат двама лидери, които са успели да излязат от модела за балканския политик. \r\n„От тук нобелистката Бушамауи ще предложи на Нобеловия комитет в Осло да номинира Алексис Ципрас и Зоран Заев да получат Нобеловата награда за мир. Вярвам, че инициативата ще бъде подкрепена от много други приятели“, заяви Ружин. \r\nСлед церемонията в Скопие, на 19 декември, Бушамауи и Кулоглу заминават за Атина, където ще се срещнат и с гръцкия премиер, за да му съобщят официално за номинацията. \r\n*** Вицепремиерът на Косово Енвер Ходжай заяви след срещата на Съвета за Стабилизация и Асоциация ЕС-Косово във вторник, че Брюксел не е спазил обещанието си за визова либерализация, предава  държавната „Радио и телевизия Косово“ (RTK) . \r\n„На третата среща на Съвета за стабилизация и асоциация аз подчертах, че 2018 година ще бъде запомнена от косоварите като годината, в която Европейския съюз не изпълни обещанието си за визова либерализация. Косово остава единствената изолирана страна от Украйна до Гърция“, написа Ходжай в „Туитър“. \r\n***  „САЩ стои до Македония, тук съм, за да изразя цялостната подкрепа от името на САЩ за прилагането на Договора от Преспа“, заяви заместник-държавният секретар Джон Съливан след срещата си с македонския премиер Зоран Заев в Скопие, пише  македонският „Фокус“ . \r\nСъливан е най-високопоставеният функционер от Държавния департамент, който отива на официално посещение в западната ни съседка от 2001 година. На пресконференцията той похвали лидерството на Заев и външния министър Никола Димитров, както и това на депутатите, които гласуваха за започване на процеса по промяна на македонската конституция. \r\n„Считаме Македония за лидер в региона заради нейното желание за мир и сътрудничество. Искам да похваля премиера Зоран Заев и министъра Никола Димитров, както и смелото лидерство на онези депутати в парламента, които през октомври направиха нужното, за да осигурят по-светло бъдеще за Македония. Вашите гласове поставиха вашата страна на пътя към по-сигурно и богато бъдеще. Подтикваме още депутати да оставят настрана партийните интереси и да останат фокусирани върху общата стратегия. Няма алтернатива, надеждите ви са на една ръка разстояние“, заяви дипломатът. \r\nВ отговор на въпрос на журналист за руското влияние в региона, заместник-държавния секретар на САЩ заяви, че Москва иска да подкопае Договора между Македония и Гърция и че тя ще направи всичко по силите си да попречи на членството на Скопие в НАТО. \r\n„Горд съм, че стоя тук от името на САЩ, за да дам подкрепа за онова, което правителството и гражданите на Република Македония искат – а това е влизане в ЕС и НАТО. Не сме тук да подпалваме нещо, а да подкрепим легитимните решения и храброто лидерство на премиерите на двете страни. Не е тайна, че Русия се противопоставя на Преспанския договор и никой няма съмнение, че тя ще направи всичко по силите си в собствен интерес и срещу интереса на Македония, за да подкопае процеса на прилагане на Преспанската спогодба. САЩ стои до Македония и не ни изненадва руското влияние на пътя, който Македония е избрала. Това сме го виждали и в други страни от ЕС, а и при тяхната намеса в изборите в САЩ през 2016 година. САЩ има намерение да помогне на другите правителства в разкриването на всички активности, които Русия е предприела, за да подкопае легитимните и демократични процеси в държавите“, посочи Съливан. \r\n***  Най-новото оръжие, което е обезпечило сигурността на Русия за десетилетия напред, ще накара да се замислят тези, които са свикнали с милитаристка риторика, заяви руският президент Владимир Путин, цитиран от  ТАСС . \r\n„Сериозни, пробивни стъпки, бяха направени в развитието на най-новото в света оръжие, което няма аналог и за което говорих в посланието си пред Федералното събрание на 1 март тази година“, заяви държавният глава. „Нашите нови системи, надявам се, ще накарат да се замислят тези, които са свикнали с милитаристка и агресивна риторика“. \r\nПутин добави, че всички видове и родове войски на Русия през 2018 година са се развивали балансирали и по план и ядрената триада на страната е укрепена. \r\n„Всички видове и родове войски се развиваха балансирано, в съответствие с приетите планове и новата Държавна програма за въоръжение бяха снабдени със съвременни образци оръжие и техника“, заяви президентът. „Значително бе укрепена и ядрената триада, която играе ключова роля за запазването на глобалния паритет“. По неговите думи, делът на съвременното въоръжение тук е вече 82%. \r\nПутин, обръщайки се към офицерите от Министерството на отбраната на Русия, подчерта, че укрепването на отбранителната способност, сигурността на Русия и защитата от външни заплахи остава ключова задача. Той подчерта тяхната изключително жизнена важност, която, по думите на президента, добре разбират всички политически сили и цялото общество. \r\nДържавният глава предложи да се подложи на обсъждане, как е вървяло военното строителство през 2018 година и да се определят бъдещите приоритети. Президентът благодари на всички, които са взели участие в системната и последователна работа по модернизацията на армията и флота. Въоръжение, способно да преодолява ПРО \r\nОсвен това, руският президент поиска Въоръжените сили на Русия да бъдат оборудвани по-бързо със съвременни оръжейни системи, способни да преодоляват перспективните системи за Противоракетна отбрана (ПРО). \r\nСред приоритетите за идната година държавният глава назова по-нататъшното укрепване на бойния потенциал на стратегическите ядрени сили. „Трябва да преминем по-бързо към съвременното въоръжение, което има по-големи възможности за преодоляване на перспективните системи за ПРО. На ред е серийното производство и доставка в армията на ракетния комплекс с глобален обсег „Авангард“, заяви Путин. \r\nКато цяло, руският президент посочи необходимостта, предвид съществуващите рискове, да се продължи курса на развитие на армията и флота, както и да се съхранят високите темпове на военното строителство от последните години. \r\nЗа първи път за създаването на хиперзвуковия „Авангард“ Путин разказа на 1 март в своето обръщение пред Федералното събрание. Малко по-късно, по време на „Директната линия“ на 7 юни 2018 година, държавният глава съобщи, че системата все още се намира в промишлено производство и се планира тя да бъде доставена на ВС на РФ през 2019 година. Първоначално носител на стратегическото хиперзвуково оръжие ще бъде ракета УР-100Н УТТХ, а в последствие – най-новата тежка ракета „Сармат“. \r\nКакто съобщи на 17 декември в интервю пред печатния орган на ВС на РФ „Красня звезда“ командващият Ракетните войски със стратегическо назначение Сергей Каракаев, първите ракетни комплекси „Авангард“ с хиперзвуков блок ще застъпят на бойно дежурство през 2019 година в Домбаровското съединение в Оренбургска област. Използване на новите видове оръжие \r\nВъоръжените сили на Русия по време на учения трябва да отработят използването на новите видове оръжия и нестандартните ситуации в боя. Такава задача постави Владимир Путин. \r\n„Програмата на ученията, далечните морски походи, трябва да отчитат нестандартните ситуации, най-съвременните форми и методи за водене на бой, както и отработването на използването на новите видове и типове въоръжение и техника“, заяви държавният глава. Той отбеляза, че понастоящем успехът на бойното поле „се решава буквално за секунди“, във връзка, с което „е важно да се скъси времето за взимане на решения“ във всички звена – от висшите офицери до младшия команден състав, за което е нужно да се усъвършенства системата за управление и връзка, разузнаването и радиоелектронната борба. \r\n***  Европейският съюз изпрати писмо на косовския премиер Рамуш Харадинай, с което му напомни, че президентът на страната Хашим Тачи ще продължи да води диалога на високо равнище със Сърбия в Брюксел. Писмото бе написано, след като парламентът в Прищина одобри новият преговорен екип за преговорите с Белград, пише  електронното издание на прищинския ежедневник Gazeta Express . \r\nДокументът, подписано от върховния представител на ЕС по политиката на сигурност и външните работи Федерика Могерини, комисаря по търговията Сесилия Малстрьом и комисаря по разширяването Йоханес Хан, припомня на Харадинай, че диалога Прищина – Белград с посредничеството на Могерини се оглавява от Тачи. Представителите на Съюза приветстват резолюцията, приета от косовския парламент миналата седмица и посочват, че това е важно развитие, което ще допринесе за „засилването на тежестта на косовските власти“ и „трябва да улесни бързото и конструктивно продължаване в сегашния състав на диалога на високо равнище“. \r\n„Приветстваме това и смятаме, че то има принос към позициите на Косово, които ще бъдат изразени от неговия президент в настоящия диалог, който, за ЕС, е единствената реалистична рамка за постигане на нормализация на отношенията между Белград и Прищина“, пише в документа. \r\nТе обвиняват Харадинай за едностранните му действия, които, както гласи писмото, препятстват прогреса, постигнат по време на диалога. „Категорично сме несъгласни с оценката, че диалога е зациклил. Напротив, диалогът, провеждан между двамата президенти, отбелязва постоянен прогрес. Ние споделихме тази оценка с лидерите на ЕС на Европейския съвет през декември и получихме насърчаващо послание в наша подкрепа“, пишат европейските лидери. Според Могерини, Малстрьом и Хан, едностранните действия и ненавременните изказвания, от всички страни, могат само да подействат възпиращо и да забавят прогреса, който може да бъде осъществен в рамките на диалога Косово – Сърбия.", "date": "2018.12.18", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/12/18/2603280/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от - 7° до + 6°. Времето над страната е облачно. \r\nВятър духа в областите: Бургас, Варна, Пловдив, Сливен и Търговище. \r\nСлаб дъжд вали в района на: Гоце Делчев, Бургас, Кърджали, Пловдив, Смолян, Стара Загора, Хасково и Ямбол.  \r\nСлаб сняг вали в района на: проходите „Предел“ и „Петрохан“, на Котел, Етрополе, Скравена, Тополовград, Ивайловград, Брезник, В областите: Бургас, Варна, Велико Търново, Видин, Враца, Добрич, Кърджали, Ловеч, Пазарджик, Плевен, Смолян и Шумен.    \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м има в района на Обзорски проход, Босна и Петрохан. \r\n- до 100 м има в района на Ловеч и Витиня. \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nОбласт Бургас: \r\nШофьорите да се движат с повишено внимание и съобразена скорост, спазвайки пътната сигнализация в участъка по АМ от км 329+000 до км 330+000 в посока София в участъка Карнобат – Хаджиите, където с еизвършва залесяване и е заета е аварийната лента до 30.12.2018 г. \r\nОбласт Стара Загора: \r\nДо 21.12.2018 г. от 8 ч до 17 ч. движението от км 156 до км 167 в посока София се осъществява в изпреварващата лента поради ремонт на асфалтовата настилка.  \r\nАМ „Хемус“:  \r\nОбласт София: \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 20.12.2018 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДо 23.12.2018 г. движението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка.  \r\nАМ „Люлин“: няма ограничения  \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС \r\n- „Превала“ - отворен за всички МПС; \r\n- „Троянски“ - забранен за МПС над 12 т; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.12.2018 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка Провадия – Айтос се осъществява от дясно по посока на движението поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.12.2018 г. \r\nПът III-795: Движението по път III-795 в участъка Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 в участъка Черница - Сунгурларе - Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nПът III-6072: Движението по път III - 6072 Селище - Стоките при км 11+675 се осъществява с повишено внимание поради пропаднал участък до ръб на асфалтовата настилка. Поставена е необходимата сигнализация. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.12.18", "title": "Актуална пътна обстановка към 17.30 часа"}
{"url": "http://www.focus-news.net/news/2018/12/18/2603283/silistra-mokri-i-chastichno-zaledeni-sa-patishtata-v-oblastta.html", "text": "Мокри и частично заледени са пътищата в област Силистра. Това съобщи за  Радио „Фокус“ - Шумен  дежурният в Областно пътно управление. Настилките са почистени, 32 машини са били на терен - за снегопочистване и опесъчаване. Времето е без валежи и мъгли. Движението се извършва при зимни условия. Към 16.30 часа температурата на въздуха е била минус 3- минус 2 градуса. \r\nИвелина ИВАНОВА", "date": "2018.12.18", "title": "Силистра: Мокри и частично заледени са пътищата в областта"}
{"url": "http://www.focus-news.net/news/2018/12/18/2603285/gabrovo-15-sm-e-snezhnata-pokriva-v-prohoda-shipka-nastilkata-e-obrabotena-i-prohodima-pri-zimni-usloviya.html", "text": "Мокра и обработена е пътната настилка в района на прохода Шипка. Снежната покривка е 15 см, но пътищата са проходими при зимни условия. Това съобщи за  Радио „Фокус“ – Велико Търново  дежурният в Областно пътно управление – Габрово. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, като на места вали слаб сняг. В района на котловините и около водните басейни видимостта е намалена. Пътните настилки са мокри, по усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на октомври. \r\nЛуиза ТРАНЧЕВА", "date": "2018.12.18", "title": "Габрово: 15 см е снежната покрива в прохода Шипка, настилката е обработена и проходима при зимни условия"}
{"url": "http://www.focus-news.net/news/2018/12/18/2603287/ministar-neno-dimov-obsadi-problema-sas-zamarsyavaneto-na-vazduha-s-grazhdani-na-kvartalite-krasna-polyana-i-ovcha-kupel.html", "text": "Министърът на околната среда и водите се срещна с граждани от столичните райони „Красна поляна“ и „Овча купел“ във връзка с проблема със замърсяването на въздуха в тези и други квартали на София. Това съобщиха от пресцентъра на  МОСВ . На срещата жителите на районите поставиха проблема с горенето на отпадъци в кварталите и внесоха предложения за решаването му. Те настояха за конкретни мерки като изнасяне на пунктовете за вторични суровини извън жилищните квартали, забрана и инкриминиране на горенето на отпадъци и засилване на контрола. Също така гражданите поискаха поставяне на измервателни станции в кварталите, които да следят за качеството на атмосферния въздух. \r\nМинистър Димов представи внесените от МОСВ в парламента промени в Закона за чистотата на атмосферния въздух, с които се цели въвеждане на стандарти и спиране от пазара на твърди горива за битово отопление с високо съдържание на сяра и пепел и въвеждане на нови изисквания за качеството на дървесината за огрев. По отношение на горенето на отпадъци министърът подчерта, че и в сегашното законодателство е забранено изгарянето на отпадъци като гуми и стара дограма. Подготвени са промени в Закона за управление на отпадъците, с които се цели обхващане и на текстилните отпадъци от системите за оползотворяване и рециклиране. Министърът пое ангажимент за търсене на нормативно решение за изнасяне на пунктовете за изкупуване на отпадъци извън жилищните райони. Що се отнася до измервателните станции, министър Димов посочи, че общинските власти имат възможност да изградят мрежа от измервателни станции.", "date": "2018.12.18", "title": "Министър Нено Димов обсъди проблема със замърсяването на въздуха с граждани на кварталите „Красна поляна“ и „Овча купел“"}
{"url": "http://www.focus-news.net/news/2018/12/18/2603290/gd-granichna-politsiya-intenziven-e-trafikat-za-tovarni-avtomobili-na-punktovete-kalotina-kulata-i-kapitan-andreevo.html", "text": "Интензивен е трафикът за товарни автомобили на пунктовете „Калотина“, „Кулата“ и  „Капитан Андреево“. Това съобщиха от  ГД „Гранична полиция“ . На „Калотина“ трафикът е интензивен на влизане в страната, а на „Капитан Андреево“ и „Кулата“- на изход. Нормален е трафикът по границите с Македония и Румъния.  \r\nПоради усложнената зимна обстановка, гражданите следва да търсят информация за евентуална промяна на полетите от Летище София.", "date": "2018.12.18", "title": "ГД „Гранична полиция“: Интензивен е трафикът за товарни автомобили на пунктовете „Калотина“, „Кулата“ и  „Капитан Андреево“"}
{"url": "http://www.focus-news.net/news/2018/12/18/2603294/kyustendil-18-shahmatisti-ot-obshtinskite-uchilishta-v-grada-sa-vzeli-uchastie-v-koledniya-turnir-po-shahmat.html", "text": "18 шахматисти от общинските училища в Кюстендил са взели участие в Коледния турнир по шахмат. Това съобщи за  Радио „Фокус” – Кюстендил  Асен Анев, ръководител на школата по шахмат към Обединен детски комплекс – Кюстендил и заслужил майстор на спорта. По думите му състезанието е част от Коледния спортен календар на детския комплекс и е събрало на едно място най-добрите шахматисти в общината, които са се съревновавали по швейцарската система, в 4 кръга. Победител в турнира е Димитър Стоилов от Основно училище „Св. св. Кирил и Методий”. На следващите две места са  Аспарух Ангелов и Богомил Анев. Победителите са получили грамоти и предметни награди, връчени от Бойко Малинов – директор на Обединен детски комплекс – Кюстендил. \r\nВенцеслав ИЛЧЕВ", "date": "2018.12.18", "title": "Кюстендил: 18 шахматисти от общинските училища в града са взели участие в Коледния турнир по шахмат"}
{"url": "http://www.focus-news.net/news/2018/12/18/2603289/targovishte-slab-snyag-prevalyava-v-oblastta.html", "text": "Слаб сняг превалява в област Търговище. Това съобщи за  Радио „Фокус“- Шумен  дежурният в Областно пътно управление. Пътищата са мокри и опесъчени. Работещите машини са 39. Движението се извършва при зимни условия. Видимостта е добра. Температурата на въздуха е минус 2 градуса. Котленският проход е отворен. Опасност от падащи камъни има в прохода „Боаза“ при село Пролаз. \r\nИвелина ИВАНОВА", "date": "2018.12.18", "title": "Търговище: Слаб сняг превалява в областта"}
{"url": "http://www.focus-news.net/news/2018/12/18/2603291/sport-esperans-tunis-specheli-petoto-myasto-na-svetovnoto-klubno-parvenstvo.html", "text": "Тунизийският Есперанс победи Чивас Гуадалахара от Мексико след 1:1 в редовното време и 6:5 при дузпите и зае петото място на Световното клубно първенство, което се провежда в Обединените арабски емирства. Африканците завършиха срещата с 9 души, след като техни футболисти получиха червени картони в 79-ата и 6-ата минута на добавеното време. По-късно днес е полуфиналът между Ал Айн, който е представител на домакините и южноамериканския шампион Ривър Плейт.", "date": "2018.12.18", "title": "Спорт: Есперанс (Тунис) спечели петото място на Световното клубно първенство"}
{"url": "http://www.focus-news.net/news/2018/12/18/2603292/predstoyashti-sabitiya-v-stranata-za-19-dekemvri-agentsiya-fokus.html", "text": "*** \r\nОт 14.00 часа президентът Румен Радев ще поздрави участниците в Осмата годишна среща на олимпийските отбори по природни науки в Националния археологически институт с музей при Българска академия на науките. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 14.00 часа в Големия колегиум на Министерството на земеделието, храните и горите  \r\nРумен Порожанов ще даде пресконференция, на която ще представи резултатите от работата на Министерството през годината. \r\n*** \r\nОт 10.30 часа заместник-министърът на образованието и науката Карина Ангелиева ще представи първите резултати от дейността на Комисията за наблюдение и оценка на научноизследователската дейност и извършената до момента оценка на научната дейност на висшите училища и научните организации в България за 2017 г.  \r\nСъбитието ще се проведе в залата на 7 етаж в МОН. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М.,  Минчо М. и Иво И., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад и документация за провеждане на ангажираща фаза 3 от процедурата Оpen season за „Проект за развитие и разширение на газопреносната система на „Булгартрансгаз“ ЕАД. \r\n*** \r\nОт 10.30 часа пред Министерството на земеделието, храните и горите ще се проведе поредното издание на фермерския фестивал „От нашата ферма – с любов за вас!“. \r\n*** \r\nОт 11.00 часа в двора на Първа САГБАЛ „Света София“ ще бъде открит и осветен православен параклис.  \r\n*** \r\nОт 11.00 часа Българският олимпийски комитет ще връчи своите годишни награди заедно със спортните Икари за 2018 г. в Националната художествена галерия „Двореца“. \r\n*** \r\nОт 11.00 часа Белоградчишкият епископ Поликарп ще освети новия храм „Рождество Христово“ при Първа акушеро-гинекологична болница „Св. София“. \r\n*** \r\nОт 11.00 часа в Националния музикален театър „Стефан Македонски“ главният изпълнителен директор на „Български пощи“ ЕАД Деян Дънешки ще валидира пощенско-филателно издание на тема „100 години професионално оперетно изкуство в България“. В официалната церемония ще вземе участие директорът на Националния музикален театър Марияна Арсенова. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване. \r\n*** \r\nОт 11.30 часа в Клуба на народния представител в Народното събрание ще бъде открита  \r\nблаготворителната изложба, на която ще се разпродават най-добрите творби от Синодалния Национален конкурс „Възкресение Христово“. Инициативата е част от благотворителна кампания на Св. Синод на БПЦ-БП - „Деца рисуват за деца“, която цели да събере средства за онкоболните деца и техните семейства, лекуващи се в Клиниката по детска клинична хематология и онкология при УМБАЛ „Царица Йоанна – ИСУЛ“, гр. София.  \r\n*** \r\nОт 11.30 часа в кулоарите на Народното събрание ще бъде дадено началото на Коледен благотворителен базар в подкрепа на децата с аутизъм в България. \r\n*** \r\nОт 12.00 часа кметът на София Йорданка Фандъкова ще инспектира строителството на две от метростанциите от Линия 3 на метрото. На инспекцията ще присъства и министърът на транспорта, информационните технологии и съобщенията Росен Желязков и изпълнителният директор на „Метрополитен“ проф. Стоян Братоев.    \r\nИнспекцията ще започне от метростанцията на кръстовището на бул. „България“ и бул. „Ив.Гешов“, която е част от първия участък с готов релсов път.  \r\n*** \r\nОт 13.00 часа 6-и състав на Специализирания наказателен съд ще заседава по делото срещу Методи И., на когото са повдигнати обвинения за изнудване. \r\n*** \r\nОт 13.00 часа на ул. „Райко Алексиев“ 40 ще бъде открит магазин от веригата Billa в България. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Недялко Ц., на когото са повдигнати обвинения за изнудване. \r\n*** \r\nОт 13.30 часа 14-и състав на Специализирания наказателен съд ще заседава по делото срещу Десислава И., Биляна П. и Петко Д., на които са повдигнати обвинения за подкуп. \r\n*** \r\nОт 14.00 часа в зала 10 на ВМА Дядо Коледа и Снежанка ще зарадват с подаръци децата, на които през годините са направени кохлеарни имплантации в Клиника „Ушни, носни и гърлени болести”. \r\n*** \r\nОт 15.30 часа в Апелативния специализиран наказателен съд ще се гледа делото по случая на Михаил М., обвинен за поругаване на българското национално знаме. \r\n*** \r\nОт 18.00 часа в изложбената зала на Държавна агенция „Архиви“ ще бъде представена книгата на проф. Венелин Цачевски „радко димитриев. Пълководецът“. \r\n*** \r\nОт 18.30 часа в галерия „Структура“ ще бъде открита изложбата „Natura Naturans / Природата на изкуството“. \r\n*** \r\nОт 19.00 часа в „Електроцентралата“ на НДК ще бъде представен пилотният клип от поредицата „RIDE HARD“. \r\n*** \r\nОт 19.00 часа хористи от старшата формация на Детския радиохор излизат на сцената в Първо студио на БНР за Коледен концерт. \r\n*** \r\nОт 19.30 часа в зала 1 на НДК ще започне концертът „Rock the Operа“.  \r\n*** \r\nОт 19.30 часа в ДНК-пространство за съвременен танц и пърформанс отново ще отворим кутията на срама с Ива Свещарова и Вили Прагер и техният спектакъл „Shamebox“.  \r\n*** \r\nОт 09.30 часа в Зала 1 на Районен съд ще се гледа делото на Петър Н. Той е обвинен в това, че на 02.07.2017 г. в гр. Асеновград е извършил непристойни действия – отправяне на обиди и псувни по адрес на лице с инициали П. Д., агресивно поведение и заплюване на същото лице. Овен това му е нанесъл лека телесна повреда. \r\n*** \r\nОт 10.00 часа в сградата на ОДМВР-Благоевград ще се проведе пресконференция, свързана с дейността на дирекцията. \r\n*** \r\nОт 11.00 часа пред сградата на Община Благоевград ще се проведе благотворителен коледен базар. \r\n*** \r\nОт 18.30 часа в Зала „Яворов“ ще започне концерт на Камерната опера и формация „София“. \r\n*** \r\nОт 10.00 часа в залата на Общинския съвет ще се проведе среща на експерти от институцията на омбудсмана на Р България с граждани. \r\n*** \r\nОт 16.30 часа в храм „Св. Богородица“ ще се състои награждаването на победителите в конкурса за коледна картичка „Рождество Христово“, организиран от Община Бургас и Центърът за подкрепа на личностното развитие. \r\n*** \r\nОт 18.00 часа в Дома на писателя ще се проведе увеселение за членове на писателската общност под надслов „Коледно настроение“. \r\n*** \r\nОт 11.00 часа във Военноморския музей ще бъде открита традиционната годишна изложба „По пътя към морската история“. Тя представя голяма част от дарените вещи, документи и снимки, включени в музейния фонд през 2018 г. \r\n*** \r\nОт 11.00 часа в сградата на бул. „Сливница” № 159 ще бъдат открити фотоизложба и музейна експозиция по повод 140 години от създаването на Варненската пожарна служба. \r\n*** \r\nОт 18.00 часа в зали 5, 6 и 7 на Градска художествена галерия „Борис Георгиев“ ще се открие юбилейна изложба на Дария Василянска по случай 90 години от рождението ѝ. Изложбата ще продължи до 19 февруари 2019 година. \r\n***  \r\nОт 10.00 часа в ритуална зала на Община Велико Търново ще се проведе церемонията „Спортист на Велико Търново за 2018 година“.  \r\n***  \r\nОт 10.30 часа в Детско отделение при МОБАЛ „Д-р Стефан Черкезов“ ще започне Коледно тържество.  \r\n***  \r\nОт 11.00 часа в голяма зала на Община Велико Търново ще се проведе Коледен концерт на учениците от ОУ „Бачо Киро“.  \r\n***  \r\nОт  11.00 часа във фоайето на ОДМВР – Велико Търново директорът ст. комисар Димитър Машов ще връчи грамоти за проявена високохуманна постъпка на три деца, намерили и предали чанта с пари и документи.  \r\n***  \r\nОт  11.30 часа в пресклуба на БТА ще се състои пресконференция на групата общински съветници от БСП във Велико Търново. Сред темите ще бъде увеличението на разходите за поддържане на чистотата в общината и други актуални проблеми, свързани с предстоящата сесия на Общинския съвет.  \r\n***  \r\nОт 12.30 часа в Хуманитарна гимназия ще бъде открит Коледен базар и ще има коледно тържество.  \r\n***  \r\nОт 16.00 часа в Читалище „Надежда – 1869“ ще се проведе среща с поета Петър Пацев.  \r\n***  \r\nОт  17.30 часа в Изложбени зали „Рафаел Михайлов“ ще бъде открита „Никола Пиндиков – между човека и твореца” – Изложба за 120 години от рождението на художника.  \r\n***  \r\nОт 18.00 часа на Коледния базар в парк „Марно поле“  ще започне Коледен концерт на Веселин Маринов.  \r\n***  \r\nОт 18.00 часа в голяма зала на Общината ще се проведе Коледен концерт на формациите на Вокална група „Пеещи камбанки“.  \r\n***  \r\nОт 18.30 часа в Клуб 7 ще се проведе представяне на книгата „Дипломацията срещу свободата“ на Емил Александров. \r\n*** \r\nОт 09.00 часа в Спортна зала „Фестивална” ще се проведе Коледен баскетболен турнир 3х3 - състезание за VІ-VІІ клас. \r\n*** \r\nОт 11.00 часа кметът на Община Видин Огнян Ценков ще посети филиал „Звънче“ на детска градина „Мир“, след приключването на основен ремонт на помещения там. \r\n*** \r\n От 17.30 часа в салона на Народно читалище „Цвят 1870” ще се проведе Коледен концерт на смесен хор Видин към читалището. \r\n*** \r\nОт 18.00 часа в залата на Симфониета – Видин ще започне Коледен концерт на „СУ Св. св. Кирил и Методий” и АНТП „Дунав”. \r\n*** \r\nОт 16.30 часа в Градската концертна зала ще се проведат детски коледни концерти.  \r\n*** \r\nОт 17.30 часа в зала 1 на Общината ще бъде Представяне на биографичен филм за „Никола Петров“ и ще се проведе среща с творческия екип.  \r\nСъбитието е по повод 145-годишнината от рождението на Никола Петров. \r\n*** \r\nОт 18.00 часа в НЧ „Напредък-1869“ ще започне фолклорен Коледен концерт. \r\n*** \r\nОт 18.00 часа в НЧ „ Иван Вазов-1893“ ще започне Коледен концерт с участието на читалищните колективи. \r\n*** \r\nОт 14.00часа в Общински исторически музей ще започне Конкурс за най-красива сурвачка. \r\n*** \r\nОт 10.00 часа в Клуба на пенсионера на пл. „Нико Нинов“ ще се проведе среща на експерти от институцията на омбудсмана на Р България с граждани. \r\n*** \r\nОт 10.30 часа в Младежкия център ще се състои церемонията по връчване на наградите от II Областен конкурс за есе „Защо семейството е важно за всяко дете?“. \r\n*** \r\nОт 10.30 часа в Художествената галерия ще се проведат коледни занимания в „Работилница въображение“.  \r\n*** \r\nОт 11.00 часа в Общностен център за деца и семейства – Добрич ще се състои спектакъл на детски драматичен състав при НЧ „Пробуда - 1939 г.“ \r\n*** \r\nОт 17.00 часа в Художествената галерия ще бъде открита благотворителна изложба за построяването на храм „Свети Лука Кримски“. \r\n*** \r\nОт 18.00 часа в зала „Зорница“ на НЧ „Йордан Йовков - 1870 г.“ ще се състои Коледен концерт на възпитаници на Музикална школа с преподаватели Вела Желева, Светлана Цонева, Красимир Димитров. \r\n*** \r\nОт 18.00 часа в Спортна зала „Добротица“ ще започне „Дарования - 2018“ - коледен концерт с участието на колективи и индивидуални изпълнители - лауреати на национални и международни конкурси и фестивали, носители на престижни награди. \r\n*** \r\nОт 11.00 часа заседателната зала на Община Дупница ще се проведе начална пресконференция по проект „Въвеждане на енергоспестяващи мерки в многофамилни жилищни сгради  в гр. Дупница, Община Дупница“.  \r\n*** \r\nОт 10.00 часа в кметството на град Дунавци ще се проведе среща на експерти от институцията на омбудсмана на Р България с граждани. \r\n*** \r\nОт 18.00 часа в НЧ „Съгласие-1890“ ще започне Коледен концерт. \r\n*** \r\nОт 18.00 часа в Спортната зала ще се проведе Коледен турнир по футбол. \r\n*** \r\nОт 18.00 часа в читалище „Васил Левски“ ще се състои концерт „Коледно настроение“ с участие на колективите за любителско творчество при културната институция. \r\n*** \r\nОт 11.00 часа в пресклуба на ОДМВР-Кърджали ще се проведе брифинг във връзка с опазването на обществения ред, създаване на сигурност за гражданите  и имуществото им по време на предстоящите празници. \r\n*** \r\nОт 10.00 часа в заседателната зала на Община Кюстендил ще се проведе редовно месечно съвещание с кметовете и кметските наместници.   \r\n*** \r\nОт 14.00 часа в залата на Читалище „Пробуда“ ще започне коледен концерт, по време на който ще бъдат обявени резултатите от конкурса „Моята Коледа”. \r\n*** \r\nОт 15.00 часа за девети път колегията на Националния археологически институт с музей на БАН ще направят дарение на неонатологията в монтанската болница.  \r\n*** \r\nОт 18.00 часа в Общинския младежки дом ще се проведе Коледен концерт. \r\n*** \r\nОт 12.00 часа в Регионалния пресклуб на БТА ще се проведе пресконференция на Фондация „Надеждата на Пазарджик“, на която ще бъдат връчени грамоти и финансови стимули на 14 момичета и момчета, постигнали високи резултати през годината в науката и спорта. \r\n*** \r\nОт 18.00 часа в галерия „Георги Машев“ ще бъдат връчени традиционните годишни награди на членовете на Дружеството на пазарджишките художници. \r\n*** \r\nОт 09.30 часа в зала „Панорама“ ще започне заседание на Общински съвет Перник. \r\n*** \r\nОт 17.30 часа в Художествена галерия „Професор Веселин Стайков“ ще бъде открита 49-та годишна изложба на художниците от клуб „Петър Стайков“. \r\n*** \r\nОт 10.30 часа в Заседателната зала на Община Пловдив ще се проведе пресконференция по повод програмата за коледно-новогодишните празници в града. Ще бъдат обявени и резултатите от изпълнението на проект „Ефективно функциониране на областен информационен център в гр. Пловдив“. \r\n*** \r\nОт 11.00 часа дипломантите от випуск-2018 на Медицинския факултет на МУ - Пловдив ще получат магистърските си дипломи за лекари по медицина в Голямата зала на Драматичен театър Пловдив (ул. „Княз Александър I“ №38). \r\n*** \r\nОт 12.30 часа в Колодрума ще се проведе пресконференция, посветена на мача от волейболната Шампионска лига между първенеца на България Марица (Пловдив) и първенеца на Турция, Европа и света ВакъфБанк (Истанбул), който ще се играе на 20 декември. \r\n*** \r\nОт 13.00 часа на ул. „Екзарх Йосиф“ ще се проведе Коледен фермерски пазар. \r\n*** \r\nОт 11.30 часа в Центъра за обществена подкрепа ще се проведе среща-разговор с Мадлен Алгафари и представяне на новата книга на автора – „Поправителен за родители“. \r\n*** \r\nОт 10.30 часа в сградата на Сливенска митрополия Сливенският митрополит Йоаникий ще отправи  Рождественското  си послание до клира и православните християни от Сливенска епархия. \r\n*** \r\nОт 18.30 часа в зала „Сливен“ ще  започне Коледният концерт на Ансамбъл за народни песни и танци – Сливен и на Общинския фолклорен ансамбъл „Загоре“ – Стара Загора. \r\n*** \r\nОт 19.00 часа на сцената на Драматичния театър ще се състои концерт-спектакъл „Коледно пътешествие“ с участието на оркестъра и хора на Държавна опера – Бургас. \r\n*** \r\nОт 10.30 часа кметът Николай Мелемов ще даде пресконференция в 247 зала на Община Смолян.  \r\n*** \r\nОт 11.00 часа пред сградата на ОДМВР-Смолян ще бъде открит Републикански турнир „Купа България“ по стрелба с пистолет за служители на МВР – „Смолян 2018“. \r\n*** \r\nОт 14.00 часа в зала №1 на Родопския драматичен театър кметът Николай Мелемов и евродепутатът Владимир Уручев ще подарят театрална постановка и подаръци на децата със специални образователни потребности, децата от приемните семейства и техните приятели. \r\n*** \r\nОт 18.00 часа в зала „Петър Стайков” на Клуба на дейците на културата ще бъде открита традиционната Коледна и Новогодишна изложба на художниците от Смолян. \r\n*** \r\nОт 11.00 часа в зала 203 на Община Стара Загора кметът Живко Тодоров ще се срещне с Денислав Златев, който стана вицешампион по бойно самбо на Световното първенство в Румъния. \r\n*** \r\nОт 14.00 часа в залата на Центъра за подкрепа за личностно развитие към Община Стара Загора ще бъде открита изложбата „Коледа”  и ще бъдат наградени участниците в конкурса „Сурва весела година“. \r\n*** \r\nОт 18.00 часа в НЧ „Родина - 1860“ ще се проведе коледен концерт на възпитаниците на Музикалната школа при читалището. \r\n*** \r\nОт 19.00 часа в Регионалния исторически музей ще се проведе церемония  по награждаване на най-добрите спортисти за 2018 г. \r\n*** \r\nОт 10.30 часа в зала „Марица“ на Областна администрация Хасково ще се проведе Коледен благотворителен базар. \r\n*** \r\nОт  10.00 часа зала 2 на Областна администрация-Шумен  областният управител проф. Стефан Желев ще проведе традиционната среща с представителите на медиите в навечерието на Коледа.  \r\n*** \r\nОт 17.00 часа в Регионална библиотека „Стилиян Чилингиров” ще се проведе Коледен бал с танци. \r\n*** \r\nОт 09.30 часа в Голямата зала на Община Ямбол ще се проведе Коледарски празник за деца. Представянето на коледарските групи от детски и учебни заведения започва в Зрителната зала на Общината от 11.00 часа.", "date": "2018.12.18", "title": "Предстоящи събития в страната за 19 декември (Агенция „Фокус“)"}
{"url": "http://www.focus-news.net/news/2018/12/18/2603298/stara-zagora-dualnoto-obuchenie-na-uchenitsite-ot-profesionalna-gimnaziya-ivan-hadzhienov-prodalzhava-i-sled-priklyuchvane-na-proekta-domino.html", "text": "Фирмата за производство на хидравлични помпи е една от тези в Казанлък, в които учениците от Професионална гимназия „ Иван Хаджиенов” провеждат своята производствена практика в рамките на своето дуално обучение. Това каза за  Радио „Фокус”  прокуристът Владимир Спасов. Той поясни, че началото е поставено с проекта ДОМИНО подкрепен от швейцарското правителство. В момента в това предприятие има ученици от три поколения на гимназията, които провеждат учебно – производствените си практики, за което получават и трудово възнаграждение. „ Това е инициатива подкрепена с ентусиазъм и от останалите колеги в Казанлък. Работим във всяко едно направление, в което бихме си осигурили по – знаещи, по – можещи кадри – било на средно или висше ниво”, каза Владимир Спасов. \r\nСлавяна ГАЙДАРОВА", "date": "2018.12.18", "title": "Стара Загора: Дуалното обучение на учениците от Професионална гимназия „Иван Хаджиенов” продължава и след приключване на проекта ДОМИНО"}
{"url": "http://www.focus-news.net/news/2018/12/18/2603296/stara-zagora-biznesat-v-kazanlak-podkrepya-dualnoto-obuchenie-v-profesionalnite-uchilishta-i-tehnicheskiya-kolezh-v-grada.html", "text": "Няколко са причините фирмата за производство на хидравлични помпи в Казанлък да подкрепя идеята за Технически колеж в града, който работи вече втора година. Това каза за  Радио „Фокус”  прокуристът на фирмата Владимир Спасов. Той поясни, че бизнесът неведнъж е повдигал въпроса, че в България не по най – добрия начин е застъпено създаването на специализирани кадри за нуждите на различните видове бизнес. През изминалата година има някои опити за промяна в тази посока. „Действително не е логично да бъдат създавани толкова много излишни кадри в определени области при наличие на дефицит в други”, каза Спасов. Фирмата наброява 1235 души, от които пряко заети в производството са 800 и една трета са висшисти, но не по специалността, по която работят. „Това е губене на един ресурс от страна на държавата, на тези хора а и на бизнеса, защото ние губим ресурс да ги преквалифицираме”, поясни Спасов.  Една част от тези хора са студенти в Техническия колеж в Казанлък.  \r\nПрез настоящата година бизнесът в Казанлък Колежа със събирането на суми за ремонт на сградата. Спасов поясни още, че Техническият университет в София ни е дал възможност бизнесът в Казанлък да участва с мнения и предложения по отношение на учебната програма: „ Задължителните дисциплини и хорариуми бяха изпълнени, но в рамките на учебната програма ние успяхме да включм и теми, и квалификации, които ще бъдат нужни на всяка една от фирмите в Казанлък.” Освен в този колеж фирмата има 86 студенти в техническите учебни заведения в България. „ Създаването на Техническия колеж в Казанлък е едно много по – удобно място за преподавателите и за студентите. Като фирма, ние поемаме разходите по обучението на нашите кадри, като първи курс са завършили 13 човека и имаме през втората година други 11, които продължават обучението си в Колежа”, каза още Владимир Спасов. Идеята за получаване на добро образование в Техническия колеж в Казанлък тази фирма подкрепя и по други начини. В края на месец октомври фирмата стартира инвестиционен проект в размер на 1 млн. 200 хил. лв. за изграждане на Научно – изследователски център с лаборатории и учебна, и конферентна зали, които освен за нуждите на предприятието ще бъдат използвани и за нуждите на обучение на студентите в Колежа. \r\nСлавяна ГАЙДАРОВА", "date": "2018.12.18", "title": "Стара Загора: Бизнесът в Казанлък подкрепя дуалното обучение в професионалните училища и Техническия колеж в града"}
{"url": "http://www.focus-news.net/news/2018/12/18/2603297/nimh-zhalt-kod-za-silen-vyatar-i-snegovalezhi-e-obyaven-za-9-oblasti-v-stranata-na-19-dekemvri.html", "text": "Жълт код за силен вятър и снеговалежи е обявен за 9 области в страната на 19 декември. Това сочи справка на сайта на  Националния институт по метеорология и хидрология (НИМХ)  към БАН. \r\nЖълт код за силен вятър и ниски температури е обявен за 6 области в страната. В областите Силистра, Добрич, Разград, Шумен Варна и Търговище ще духа силен северен вятър, който в комбинация с отрицателните дневни температури ще създава усещане за много студено време. Ще има превалявания от сняг и условия за виелици. \r\nЖълт код за бурен вятър, снеговалежи и условия за виелици е обявен за 3 области – Бургас, Ямбол и Сливен. Там ще духа силен и бурен северен вятър с пориви до 22-24 м/сек. Ще има снеговалежи и условия за виелици.", "date": "2018.12.18", "title": "НИМХ: Жълт код за силен вятър и снеговалежи е обявен за 9 области в страната на 19 декември"}
{"url": "http://www.focus-news.net/news/2018/12/18/2603300/sport-real-madrid-e-poiskal-zhoze-mourinyo.html", "text": "Веднага, след като стана ясно, че Жозе Моуриньо е освободен от Манчестър Юнайтед, Реал Мадрид е изявил желание да привлече треньора, съобщава британското издание Independent. Според информацията, президентът на мадридския гранд Флорентино Перес е поискал да привлече португалеца отново в клуба. Договорът на настоящия треньор на европейския клубен шампион Сантяго Солари е до 2021 година, но това не е сериозна пречка за привличането на Моуриньо, който беше начело на Реал в периода от 2010 до 2013 година, когато спечели една шампионска титла.", "date": "2018.12.18", "title": "Спорт: Реал Мадрид е поискал Жозе Моуриньо"}
{"url": "http://www.focus-news.net/news/2018/12/18/2603293/makfaks-makedoniya-vmro-dpmne-shte-boykotira-konstitutsionnite-izmeneniya.html", "text": "Изпълнителният комитет на ВМРО-ДПМНЕ и депутатската група на партията взеха решение да не участват в процеса по изменение на Конституцията на Македония, подчерта на пресконференция депутатът и бивш външен министър Антонио Милошовски, като посочи, че фракцията е против промяната на Основния закон, предава  македонската агенция „Макфакс“ . \r\n„Няма да придаваме легитимност на този фарс. Тези, които решиха да направят това, нарушават Конституцията. Ние няма да участваме“, заяви Милошовски. \r\nПолитикът счита, че процесът противоречи на народната воля, изразена на референдума. \r\n„Ние я зачитаме, това е наше задължение, защото народът ни даде доверието си“, посочи още той. \r\nНа въпрос, какъв е неговият коментар за това, че международната общност подкрепи Договора от Преспа, както и за днешното изявление на американския дипломат Джон Съливан, Милошовски отговори, че трябва да се прави разлика между изявление на представител на международната общност и волята на народа. \r\nДепутатът от ВМРО-ДПМНЕ добави, че същата е била ситуацията и през 2004-а година, когато е трябвало да се направи териториална подялба, но тогава те не са се водили по онова, което са налагали чужденците, а от гражданите. \r\nПартията остава на позицията, че Законът за амнистия е селективен и че ще иска цялостно помилване за събитията в македонския парламент от 27 април 2017 година. \r\nПревод и редакция:", "date": "2018.12.18", "title": "„Макфакс“ (Македония): ВМРО-ДПМНЕ ще бойкотира конституционните изменения"}
{"url": "http://www.focus-news.net/news/2018/12/18/2603301/varna-model-za-zelen-turizam-i-energiyna-efektivnost-v-arhitekturna-sgrada-shte-bade-prilozhen-v-grada.html", "text": "Сградата с архитектурна стойност, построена през 1905 година и понастоящем административен офис на Асоциация на българските черноморски общини (АБЧО), нахождаща се на ул. „Преслав“ ще бъде обновена и превърната в енергийно–ефективна сграда със средства по Съвместна оперативна програма „Черноморски басейн 2014-2020“. Това стана ясно по време на работна среща, организирана от АБЧО в Областна администрация Варна, съобщиха от пресцентъра на  асоциацията . Със срещата бе даден старт на европейския проект „GreeTHIS: Зеленият туризъм и културното наследство – като предпоставка за развитие на Черноморския регион“, в който АБЧО е водещ партньор заедно с още 5 организации, агенции и общини от Гърция, Румъния, Украйна, Молдова и Грузия. По проекта са отпуснати средства за прилагане на специфични мерки за енергийна ефективност, вкл. използване на ВЕИ, като водещо е запазването на архитектурната визия на сградата и превръщането й в демонстрационен обект за предоставяне на туристическа информация, свързана с културно-историческото наследство и развитие на гр. Варна. Сградата се намира в историческата част на гр. Варна в непосредствена близост до основните комуникационни артерии – жп гара, морска гара, откъдето преминава голяма част основния туристически поток към и от града. Затова сградата е заложена като пилотна по проекта и  благодарение да доброто сътрудничество между АБЧО и Областна администрация Варна, собственик на сградата, ще се реализира този модел на зелен туризъм и енергийна ефективност в сграда с архитектурна стойност. Заедно с това в рамките на трансграничния проект ще бъдат разработени високотехнологични дигитални продукти с туристическа насоченост и свързани с културното наследство, като: Пътна карта за културен туризъм и зелени възможности, която ще включва онлайн каталог на продукти, доставчици, иновативни технологии за ЕЕ и опазване на климата; Виртуален гид със списък на обекти на културното наследство в защитени зелени територии на Черноморския регион; Интерактивна игра, насочена към младите хора за опознаване на исторически факти, обекти и забележителност. Ще бъдат направени енергийни одити на три пилотни сгради във всяка от държавите-партньори по проекта, за които ще се търси финансиране.", "date": "2018.12.18", "title": "Варнa: Модел за зелен туризъм и енергийна ефективност в архитектурна сграда ще бъде приложен в града"}
{"url": "http://www.focus-news.net/news/2018/12/18/2603303/anton-ivanov-mladezhka-organizatsiya-na-pp-dvizhenie-balgariya-na-grazhdanite-sredstvata-ot-izlozhbata-dar-ot-sartse-shte-badat-dareni-na-detska-gradina-za-kupuvane-na-narodni-nosii.html", "text": "Тази благотворителна изложба е част от инициативата „Дар от сърце“. Това каза за  Радио „Фокус“ – Бургас  Антон Иванов от ПП „Движение България на гражданите“ по повод благотворителната изложба на фотографии. По думите му целта на изложбата е да се продадат с благотворителна цел, фотографии направени на фестивал на маскарадните игри в художественото и народно творчество. Снимките са правени по време на фестивала. „Целта е парите, които се съберат, да бъдат дарени на детска градина за закупуване на народни носии“, добави Иванов. \r\nМария КУРТЕВА", "date": "2018.12.18", "title": "Антон Иванов, Младежка организация на ПП „Движение България на гражданите“: Средствата от изложбата „Дар от сърце“ ще бъдат дарени на детска градина за купуване на народни носии"}
{"url": "http://www.focus-news.net/news/2018/12/18/2603286/daily-star-lebanon-rusiya-iran-i-turitsya-se-sporazumyaha-za-siriyski-konstitutsionen-komitet.html", "text": "Външните министри на Русия, Иран и Турция заявиха във вторник, че новият Сирийски конституционен комитет трябва да се събере в началото на новата година, с което ще се постави началото на жизнеспособен политически мирен процес, пише  електронното издание Daily Star Lebanon . \r\nВ съвместно изявление, прочетено от руския външен министър Сергей Лавров, след като тройката се срещна със специалния представител на ООН за Сирия Стефан де Мистура, те заявиха, че работата по новия орган „трябва да се ръководи от чувство за компромис и конструктивно сътрудничество“. \r\nДе Мистура се обърна пред журналистите отделно, казвайки, че „има да се измине още една миля в тези маратонски усилия“, които трябва да осигурят надеждна и балансирана комисия. \r\nВъншните министри на трите държави, които подкрепят различни страни в продължаващата близо 8 години сирийска война, започнаха разговори в Женева, за да се договорят за съвместно предложение и да искат благословията на ООН за него. \r\nДе Мистура, който на 31 декември отстъпва поста си, се опитва от януари се договори за идентичността на 150 членове на нов конституционен комитет, за да съживи застоялия мирен процес. \r\nПравителството на президента Башар Асад и опозицията, която се бори да го свали, предложиха по 50 имена. Но Русия, Иран и Турция все още спорят за последните 50 члена на гражданството общество с „независим“ произход, казват дипломати. \r\nПравителството  в Дамаск преди отхвърляше усилията под егидата на ООН да се създаде конституционен комитет. \r\nПрез почивните дни де Мистура заяви, че конституционният комитет ще бъде изходна точка за политическия напредък. \r\n„Той засяга, например, президентските правомощия, може и трябва да засяга това,  как се правят избори, разделението на властите, с други думи – това е голям въпрос“, заяви той. \r\nПревод и редакция:", "date": "2018.12.18", "title": "Daily Star Lebanon: Русия, Иран и Туриця се споразумяха за Сирийски конституционен комитет"}
{"url": "http://www.focus-news.net/news/2018/12/18/2603304/otide-si-bivshiyat-predsedatel-na-tsska-polkovnik-georgi-hristov.html", "text": "С прискърбие ви съобщавам тъжна вест – днес сутринта в дома си е починал един от основоположниците и строител на много от съществуващите бази на ЦСКА, дългогодишен началник на Армейския клуб – полковник Георги Христов. Това обяви председателят на УС на ОСК ЦСКА Георги Калчев в  съобщение до медиите . „Като председател на ЦСКА и по-късно като председател на БСФС, Георги Христов има огромен принос за големите успехи на българския спорт, постигнати през 70-те и 80-те години“, заявява той и допълва, че при управлението на Георги Христов спортистите на ЦСКА са спечелили стотици медали от европейски, световни и олимпийски игри. „Георги Христов е в основата на инициативите и реализирането на огромните за времето си (а и към днешна дата) спортни комплекси – „Червено знаме“ (4-ти км) и спортен комплекс „КЪРА“, където бе Армейската Школа за Високо Спортно Майсторство(АШВСМ –ЦСКА). По негова инициатива бе построен Морски Спортен Комплекс „КИТЕН“ с условия за целогодишна спортна подготовка. Поддържаше и развиваше стадион Българска Армия, футболния комплекс и гребната база на Панчарево“, пише Георги Калчев. „При него ЦСКА  бе гръбнакът на националните ни отбори и в основата  на международните спортни успехи на България. С неговата кончина България и червената армейска общност губи един велик българин, който бе отдал живота си на развитието на родния спорт!“, се казва още в съобщението. \r\nПоклонението ще се състои в ритуалната зала на Централните Софийски гробища на 21 декември от 13.30 часа.", "date": "2018.12.18", "title": "Отиде си бившият председател на ЦСКА полковник Георги Христов"}
{"url": "http://www.focus-news.net/news/2018/12/18/2603308/sport-adrien-rabio-se-e-sporazumyal-s-barselona.html", "text": "Ръководството на Барселона и футболистът на Пари Сен Жермен Адриен Рабио са постигнали споразумение за трансфер на френския халф на „Камп Ноу“, твърди френското издание „Льо Паризиен“. Не става ясно обаче дали преминаването ще се случи през зимния трансферен прозорец, или през лятото на 2019 година, когато договорът на футболиста с френския отбор изтича. Рабио бе сред основните цели на Барселона през лятото на 2019 година, но до трансфер така и не се стигна.", "date": "2018.12.18", "title": "Спорт: Адриен Рабио се е споразумял с Барселона"}
{"url": "http://www.focus-news.net/news/2018/12/18/2603305/gen-chavdar-chervenkov-otnosheniyata-sasht-rusiya-sa-opredelyashti-za-tova-kakvo-se-sluchva-v-sveta.html", "text": "Отношенията САЩ - Русия са определящи за това какво се случва в света. През 2018-та продължи тенденцията на напрежение от 2014-та година след анексирането на Крим.  Това каза в предаването „Това е България“ на  Радио „Фокус“  бившият ръководител на военното разузнаване и бивш министър на вътрешните работи ген. Чавдар Червенков. Той поясни, че и САЩ, и ЕС не разбират с каква Русия си имат работа днес. Анализите сочат, че САЩ не могат да спечелят война с Русия, която вече измества Великобритания по износ на оръжие и е на второ място след САЩ, уточни ген. Червенков и добави, че напрежението между НАТО и Русия ще продължи. „Противниците на Русия днес трябва да се съобразяват и с още една страна – Турция. Засега тя все още се води номинален член на НАТО, но предстои развитие и напрежение около енергийните проекти. САЩ са се заели много сериозно да ликвидират Северен поток 2 и Южен поток. По отношение на Южен поток Турция е силно заинтересована и това няма да стане толкова лесно. Така че, съвсем близо до нас престоят интересни събития, които би трябвало да наблюдаваме.“ Ген. Червенков каза още, че на сцената на геополитиката вече има нов играч в лицето на Китай. САЩ разбраха, че с търговската война, която водеха, тласкаха Китай в прегръдките на Русия и затова американският президент Доналд Тръмп е спрял увеличението на митата и санкциите за азиатската страна.", "date": "2018.12.18", "title": "Ген. Чавдар Червенков: Отношенията САЩ - Русия са определящи за това какво се случва в света"}
{"url": "http://www.focus-news.net/news/2018/12/18/2603295/realniyat-gratski-vanshen-ministar-pred-washington-times-gartsiya-se-tseli-v-liderstvo-kato-geopoliticheski-most-mezhdu-evropa-aziya-i-afrika.html", "text": "Заместник-министърът на външните работи на Гърция Йоргос Катругалос миналата седмица беше във Вашингтон за разговори с високопоставени представители на администрацията на президента Доналд Тръмп и за встъпителния Стратегически диалог САЩ-Гърция с държавния секретар Майк Помпео. Той отговори на серия въпроси от  вестник The Washington Times  за двустранните отношения, имиграцията, Европейския съюз и Русия след двудневните разговори. WT: Какво послание донесехте за администрацията на Тръмп? Защо почувствахте нужда от стартиране на двустранен стратегически диалог между дългогодишни съюзници и партньори от НАТО? Защо казвате, че двустранните отношения между САЩ и Гърция са в най-добрия си момент?  \r\nЙ.К.: Това е наистина върхът на нашите двустранни отношения. Вярно е, че Гърция и Съединените щати винаги са били от една и съща страна, от времето, когато американските гръкофили дойдоха да се борят с нас в нашата освободителна война през 1821 г. Сегашното преместване на нашите стратегически отношения на нова основа, при равни условия , произтича от привеждането в съответствие на интересите и новите предизвикателства, пред които сме изправени в нашия регион. Опитахме се да отговорим на тези предизвикателства, като станем стабилизиращ фактор на Балканите и Източното Средиземноморие, като насърчим регионалната сигурност и сътрудничество. Съединените щати признаха в тази рамка нашето лидерство и визия и по-специално нашите инициативи за разрешаване на спорове и насърчаване на общите ползи за регионалната икономика и сигурност. Енергетиката изглежда е била основна тема за дискусия във вашите разговори тук. Споделяте ли притесненията а САЩ относно тръбопроводите „Северен поток 2“ и „Турски поток“? Бяха ли сключени конкретни споразумения по времена престоя ви тук, за да увеличите ролята на Гърция в европейската енергийна сигурност?  \r\nОсновен компонент на новия икономически модел, който искаме да изградим, е точно нашето сравнително геополитическо предимство да бъдем естествен мост между Европа, Азия и Африка. Въз основа на това, Гърция трябва да се превърне в център на търговията, логистиката и транспорта, но и енергиен център. Следователно, ние подкрепяме диверсификацията на енергийните ресурси въз основа на умножаването на тръбопроводите и центровете за втечнен природен газ, както по икономически причини, така и по причини, свързани с енергийната сигурност. Що се отнася до тръбопроводите „Северен поток 2“ и „Турски поток“, считаме, че те трябва да бъдат третирани по един и същ начин от Европейския съюз, тъй като не е приемливо да съществуват двойни стандарти при оценяването по същество на подобни проекти. В продължение на много години новините от Гърция бяха доминирани от икономическата криза, преговорите за дълг с Международния валутен фонд и битките за спасяването и мерките за строги икономии. Чувствате ли, че страната е преминала най-трудното в своите икономически и фискални проблеми?  \r\nЯсно е, че не само сме отгърнали нова страница, но сега сме в една напълно нова глава от нашата история. Оставянето зад нас на програмите за приспособяване не означава само връщане към икономическата нормалност, но и завръщане на страната ни към пълен демократичен суверенитет. След много години нашата икономика нараства в продължение на шест последователни тримесечия, като през последното отбелязва ръст от 2,2%. Прогнозата за 2019 г. е още по-добра, тъй като оценяваме, че нашата икономика ще нарасне с 2,5%. Гърция има исторически добри отношения с Русия, а гръцкият министър на отбраната Панос Каменнос неотдавна говори за по-тясно военно и техническо сътрудничество с Москва. Как балансира Атина по-тесните връзки с Вашингтон и руския натиск върху държавите от НАТО и Украйна?  \r\nОпитваме се да имаме напълно независима и многостранна външна политика. Ясно е, че нашият политически дом е ЕС, но смятаме да се превърнем в мост между Европа и арабския свят, между Русия и Китай. Можем да играем тази посредническа, конструктивна роля, тъй като никога не сме били колониална сила и имаме диаспори в много страни от региона. Особено по отношение на Русия, ние считаме за едно от най-важните предизвикателства на нашето време това, как да я реинтегрираме в европейската регионална система за сигурност. Ние направихме това със Съветския съюз чрез споразуменията от Хелзинки. Защо не сега? Гърция е на фронта на имиграционната криза в ЕС. Смятате ли, че получавате достатъчна подкрепа и разбиране от САЩ и ЕС? Според вас нещата ще стават все по-добри или по-лоши през 2019 г.? \r\nПрез последното десетилетие се сблъскахме със смесица от кризи - икономическа и миграционна. И успяхме да се справим чрез откритостта и зачитането на основните човешки права. В края на краищата, все още си спомняме времето, когато сами бяхме мигранти и бежанци. Подкрепата от нашите съюзници беше съществено условие да се справим с нея. Но трябва да стане ясно, че миграцията е глобален проблем. Тя не може да се разглежда само като проблем на една нация. Особено в ЕС се нуждаем от европейски отговор въз основа на нашите общи ценности, солидарност и споделяне на тежестта. За съжаление, не всички държави-членки реагират по този начин на предизвикателството. Ето защо това ще бъде една от основните дилеми на следващите европейски парламентарни избори. Два лагера се сблъскват един с друг: един, верен на хуманния характер на нашите общества, отдаден на защитата на правата на човека и откритостта, и друг, който обещава крепостна Европа, чрез връщане към едно златно национално минало, което никога не е съществувало. Бонус въпрос: Някакви прогнози за парламентарните избори в Гърция през 2019 година?  \r\nТози е лесен. Ще ги бием. Залозите са добре дошли. \r\nПревод и редакция:", "date": "2018.12.18", "title": "Реалният гръцки външен министър пред Washington Times: Гърция се цели в лидерство като геополитически мост между Европа, Азия и Африка"}
{"url": "http://www.focus-news.net/news/2018/12/18/2603307/zam-predsedatelyat-na-gerb-tsvetan-tsvetanov-evropeyskite-izbori-dogodina-shte-badat-politicheski-test-za-gerb-predi-mestniya-vot.html", "text": "Европейските избори догодина ще бъдат политически тест за ГЕРБ преди местния вот по-късно през 2019 г. Това заяви председателят на ПГ на ГЕРБ и зам.-председател на партията Цветан Цветанов пред 700 членове и симпатизанти на ГЕРБ-София, съобщиха от пресцентъра на  партията . Всички те изгледаха спектакъла „Царицата на Чардаша“ в Националния музикален театър „Стефан Македонски“. Възможността да се насладят на легендарната оперета бе осигурена от народните представители от ГЕРБ-София и от общинските съветници от ГЕРБ в СОС. \r\n„Очертава се 2019 година да бъде ключова. На изборите за членове на Европейския парламент през май трябва да подкрепим кандидатите на ГЕРБ за евродепутати, нашето европейско политическо семейство ЕНП, както и водещия кандидат на ЕНП за председател на ЕК Манфред Вебер“, посочи Цветан Цветанов пред препълнената зала на музикалния театър. Той допълни, че през есента на същата година предстои и местен вот, който също няма да бъде лек. „Към кмета Йорданка Фандъкова напоследък се изляха много тежки и безпринципни нападки. Ето защо ние всички трябва да застанем твърдо зад нея и зад видимите резултати от работата й“, каза още зам.-председателят на ГЕРБ. \r\nЦветан Цветанов благодари на всички членове и симпатизанти на ГЕРБ-София за активната им работа. Също така изказа своята признателност към директора на Националния музикален театър Марияна Арсенова за това, че от години е стожер на културната дейност както в София, така и в цялата страна. Тази година музикалният театър отбелязва 100 години професионална оперета в България и 70 години от създаването на театъра, като по този повод Арсенова получи почетния знак на Столична община. \r\nКметът на София и зам.-председател на ГЕРБ Йорданка Фандъкова също сподели своите очаквания, че 2019 година ще бъде много важна. „Когато работим заедно и сме сплотени, няма непреодолими препятствия и непостижими цели. През годините доказахме, че в София сме добър екип и вярвам, че това пряко личи от резултатите от нашата дейност“, подчерта Фандъкова и благодари на цялата софийска структура на ГЕРБ за подкрепата. \r\nНа свой ред, областният координатор на ГЕРБ-София Цветомир Паунов отбеляза, че докато други политически сили създават напрежение и противопоставяне, ГЕРБ предпочита да гради и посредством реални резултати да говори на хората.", "date": "2018.12.18", "title": "Зам.-председателят на ГЕРБ Цветан Цветанов: Европейските избори догодина ще бъдат политически тест за ГЕРБ преди местния вот"}
{"url": "http://www.focus-news.net/news/2018/12/18/2603310/ralitsa-ivanova-mladezhka-organizatsiya-na-pp-dvizhenie-balgariya-na-grazhdanite-na-blagotvoritelnata-izlozhba-dar-ot-sartse-predstavyame-25-fotosa.html", "text": "На днешната благотворителна изложба представяме 25 фотоса. Това каза Ралица Иванова по време на изложбата, организирана от Младежка организация на ПП „Движение България на гражданите”, предаде репортер на  Радио „Фокус“ – Бургас . По думите ѝ  изложбата включва фотоси, които бургаски фотограф е дарил, след заснемането им по време на първия кукерски  фестивал в града. „Идеята е събраните средства да бъдат дарени на детска градина, която тази година откри паралелка за народни танци“, отбеляза Иванова. Тя каза също, че  благотворителността не трябва да е комерсиална и популяризирана и поради това, според нея, името на детската градина, за която са предвидени фотографиите, трябва да остане в тайна. „Освен всичко останало, в броя на фотографиите бихме могли да открием и символика, тъй като той съвпада с деня на Божието рождество“, добави Иванова. \r\nДеница ДИМИТРОВА", "date": "2018.12.18", "title": "Ралица Иванова, Младежка организация на ПП „Движение България на гражданите”: На благотворителната изложба \"Дар от сърце\" представяме 25 фотоса"}
{"url": "http://www.focus-news.net/news/2018/12/18/2603299/sakam-da-kazham-makedoniya-otlozhiha-parlamentarniya-debat-za-konstitutsionnite-promeni-zaradi-sveti-nikola.html", "text": "Дебатите за конституционните промени, които трябваше да се проведат във вторник вечерта в македонската парламентарна Конституционна комисия са отложени за сряда от 12 часа (13 часа българско време), а това се прави заради религиозния празник Свети Никола, съобщава  скопското електронно издание „Сакам да кажам“ . \r\nДепутатската група на ВМРО-ДПМНЕ съобщи, че е взела решение да не участва в по-нататъшния процес по приемане на конституционните поправки. Решението е взето след консултация с Изпълнителния комитет на партията, на основание, че това е фарс. \r\nПревод и редакция:", "date": "2018.12.18", "title": "„Сакам да кажам“ (Македония): Отложиха парламентарния дебат за конституционните промени заради Свети Никола"}
{"url": "http://www.focus-news.net/news/2018/12/18/2603309/nimh-utre-v-yugoiztochnite-rayoni-na-stranata-shte-vali-snyag.html", "text": "През нощта времето ще бъде облачно и на места, главно в източната половина от страната ще превалява слаб сняг. В Източна България ще духа умерен до силен северен вятър и там ще има снежни виелици. Минимални температури между минус 5° и 0°. Това съобщи за  Агенция „Фокус“  дежурният сеизмолог Христо Христов от  Националния институт по метеорология и хидрология при БАН . Утре над Източна България ще се задържи облачно със слаби валежи от сняг, които постепенно ще спират, но в югоизточните райони ще продължат през целия ден. В Източна България ще продължи да духа умерен до силен северен вятър. Там ще се задържат условията за снежни виелици. Над Западна България облачността ще се разкъса и намалее. Максимални температури от минус 2-3° в североизточните райони до 6° в крайните югозападни, в София около 0°. Атмосферното налягане ще бъде по-високо от средното за месеца. През деня ще се задържи почти без промяна. Над Черноморието ще бъде облачно с превалявания от сняг, по южното крайбрежие през целия ден. Ще духа умерен и силен северен вятър. Максимални температури между 0° и 2°, Температурата на морската вода е 8°. Вълнението на морето ще бъде 3-4 бала. Над планините ще има значителна облачност и на отделни места ще превали слаб сняг. Ще духа умерен североизточен вятър. Максимална температура на 1200 метра минус 2°, на 2000 метра – около минус 6°. \r\nВ четвъртък ще е студено, особено сутринта, но ще е без валежи, ще има и временни разкъсвания и намаления на облачността. Вятърът ще бъде слаб, с южна компонента. През следващите дни ще преобладава облачно време. В петък на места в западната половина от страната ще превали, предимно сняг. Вятърът ще се ориентира от запад-северозапад, ще стане умерен и дневните температури слабо ще се повишат. В събота ще е без съществени валежи, само на отделни места са възможни незначителни превалявания. С изключение на Югозападна България, ще бъде много ветровито, вятърът ще е северозападен, умерен, временно силен. Затоплянето ще продължи, ще е бързо и чувствително.", "date": "2018.12.18", "title": "НИМХ: Утре в югоизточните райони на страната ще вали сняг"}
{"url": "http://www.focus-news.net/news/2018/12/18/2603312/plovdiv-uchenitsi-ot-su-chernorizets-hrabar-sabraha-blizo-1000-lv-za-neonatologiyata-v-umbal-plovdiv.html", "text": "Учениците от I „Е“ и III „Е“ клас на СУ „Черноризец Храбър“ събраха близо 1000 лева в помощ на отделението по неонатология към УМБАЛ-Пловдив на коледен благотворителен концерт. Това съобщиха от  здравното заведение . Той бе организиран по инициатива на техните учители Ели Златанова и Мирослава Чалъкова, със съдействието на СУ „Черноризец Храбър“ в Пловдив. Салонът на училището беше препълнен, а всеки можеше да дари средства според възможностите си в специално приготвени за целта кутии. След тържеството в присъствието на родители средствата бяха преброени и се оказа, че са събрани 984.50 лв., които ще бъдат връчени на д-р Аргирова до края на тази седмица. „Искаме да подпомогнем закупуването на апаратура за новородените бебета в отделението“, поясни Ели Златанова преди концерта. На него гост беше началникът на неонатологията д-р Диана Аргирова. „Много се вълнувам от този благороден жест. Приемете моята и на колегите ми огромна благодарност, накарахте ме да повярвам, че по Коледа наистина стават чудеса“, заяви тя. Учениците бяха подготвили своя програма за концерта, на който специални гости бяха Клуб по народни танци „Чановете“, Вокална група „Бамбини“, Клуб за спортни танци „Алекс“, Вокална група „Гласовете на България“.  Много аплодисменти събра Ивайла Дафчева, която изпълни блестящо съчетание с лента. От ръководството на училището на коледния концерт присъстваха Радка Ватева, Станимира  Димитриева и Камелия Йорданова.", "date": "2018.12.18", "title": "Пловдив: Ученици от СУ „Черноризец Храбър“ събраха близо 1000 лв. за неонатологията в УМБАЛ-Пловдив"}
{"url": "http://www.focus-news.net/news/2018/12/18/2603302/telma-makedoniya-zakonat-za-amnistiya-e-priet-edinodushno-s-glasovete-na-iliya-dimovski-i-pancho-minov-ot-vmro-dpmne.html", "text": "С 95 гласа „за“ и без „против“ и „въздържал се“, македонският парламент прие Закона за амнистия, съобщава  скопският телевизионен канал „Телма“ . \r\nДепутатите от опозиционната ВМРО-ДПМНЕ Илия Димовски и Панчо Минов, непосредствено преди гласуването, съобщиха, че се включват към предлагащите този Закон. „Макфакс“  съобщава, че депутатите от „Алианса на албанците“ Зиядин Села и Сурия Рушиди не са присъствали в залата, докато Милевски от ЛДП я е напуснал в момента, когато е обявено гласуването. \r\nМакедонската агенция пише също, че Димовски от парламентарната трибуна е заявил, че той и Минов ще подкрепят предложението и че всички трябва да се погледнат в очите и да продължат напред. \r\n„Включваме се към процеса, като вносители“, заяви народният представител от опозицията, според цитата на „Макфакс“. \r\nПревод и редакция:", "date": "2018.12.18", "title": "„Телма“ (Македония): Законът за амнистия е приет единодушно с гласовете на Илия Димовски и Панчо Минов от ВМРО-ДПМНЕ"}
{"url": "http://www.focus-news.net/news/2018/12/18/2603314/d-r-atanas-kambitov-kmet-na-obshtina-blagoevgrad-za-nas-e-prioritet-razvitieto-na-sporta.html", "text": "За нас е приоритет развитието на спорта. Това каза в началото на церемонията „Спортист на годината” 2018 кметът на Община Благоевград д-р Атанас Камбитов, предаде репортер на  Радио „Фокус”- Пирин . Той подчерта, че щом за поредна година присъства такава емблема и символ на спорт като Йорданка Благоева, е показателен факт за значимостта на тази церемония и за постиженията на спортистите в Благоевград. Той подчерта, че общината ще продължи да се грижи за своите посланици по света. „Община Благоевград е и ще продължава да бъде Ваш верен приятел, партньор. Ще продължава да бъде спонсор на спорта, на Вашите усилия и Вашия талант. Благоевград има своите спортисти, своите шампиони и ние сме тук, за да Ви кажем колко много се радваме на Вашите успехи, колко много се гордеем с Вас и колко много Ви обичаме. Бъдете здрави! Пожелавам много успехи! Весели празници!“, каза още кметът д-р Атанас Камбитов.  \r\nЛора КАЛЧЕВА", "date": "2018.12.18", "title": "Д-р Атанас Камбитов, кмет на Община Благоевград: За нас е приоритет развитието на спорта"}
{"url": "http://www.focus-news.net/news/2018/12/18/2603311/blagoevgrad-tseremoniyata-sportist-na-godinata-2018-se-provezhda-v-grada.html", "text": "В Благоевград се провежда церемонията „Спортист на годината 2018\", предаде репортер на  Радио „Фокус” - Пирин . Официални гости на церемонията „10 най-добри спортисти на Община Благоевград за 2018 година“ са първата българска световна шампионка и носител на два олимпийски медала в дисциплината скок на височина и заместник- председател на Българския олимпийски комитет Йорданка Благоева, областният управител на Благоевград Бисер Михайлов, председателят на Общински съвет Благоевград Радослав Тасков, народният представител Даниела Савеклиева, заместник- кметовете на Благоевград Христина Шопова, Иво Николов, Зорница Кралева, инж. Емилия Тунева общински съветници, спортни и обществени деятели.  \r\nНачалото на церемонията започна с музикантите от „Биг Бенд Благоевград”. Присъстващите в залата се изправиха на крака по време на химна на Република България. Светлинно шоу впечатли присъстващите, което бе последвано от богата музикална програма, последвана от спортни демонстрации.  \r\nОбщо 70 деца получиха грамоти и отличия за постижения в областта на спорта.  \r\nЛора КАЛЧЕВА", "date": "2018.12.18", "title": "Благоевград: Церемонията „Спортист на годината 2018\" се провежда в града"}
{"url": "http://www.focus-news.net/news/2018/12/18/2603330/kyustendil-koleden-blagotvoritelen-bazar-se-provede-v-osnovno-uchilishte-profesor-marin-drinov.html", "text": "Коледен благотворителен базар се проведе в Основно училище „Професор Марин Дринов” в Кюстендил, предаде репортер на  Радио „Фокус” – Кюстендил . Проявата беше организирана от ръководителите и учениците от първите и вторите класове. Тя е в подкрепа на нуждаещия се от лечение 20-годишен младеж от града – Тони Колев. До края на седмицата коледните благотворителни инициативи продължават и за останалите класове. „Децата успяха за по-малко от час да съберат около 600 лева, справиха се отлично и като търговци и като клиенти. Предлагаха различни сладкиши, изработени от тях и от техни близки. На щандовете имаше ръчно изработени сувенири и картички с коледно-новогодишни послания.В разпродажбата се включиха майки, бащи, баби и дори училищни съседи”, каза Юлияна Станчева, педагогически съветник в училището.По думите й 15 поредни години училището дарява за Българската Коледа. \r\nВенцеслав ИЛЧЕВ", "date": "2018.12.18", "title": "Кюстендил: Коледен благотворителен базар се проведе в Основно училище „Професор Марин Дринов”"}
{"url": "http://www.focus-news.net/news/2018/12/18/2603306/washington-post-turskiyat-prezident-podnovi-zaplahite-si-za-ofanziva-sreshtu-kyurdite-na-kontroliranata-ot-sasht-teritoriya-v-siriya.html", "text": "Турският президент Реджеп Тайип Ердоган ескалира заплахите си в понеделник за военна атака срещу контролирана от САЩ територия в североизточна Сирия, а американската армия настоя, че двете страни \"постигат напредък\" в разрешаването на различията си, пише  американският вестник The Washington Post  в материал, представен без редакторска намеса. \r\nЕрдоган каза, че президентът Тръмп е \"реагирал положително\" в петъчен телефонен разговор на едно турско искане - съюзническите сирийски кюрдски сили да бъдат изведени от сирийския град Манбидж. Турският президент обаче посочи, че турските операции на изток, където кюрдските бойци заемат поредица от сирийски гранични градове, могат да започнат \"във всеки един момент\". \r\nТурция, обясни турският лидер по време на реч в централната провинция Коня, ще действа \"без да навреди на американските войници\" в граничните пунктове за наблюдение и тези, разпръснати между кюрдските бойци. \r\nГоворителят на Министерството на отбраната на САЩ Шон Робъртсън отказа да обсъжда „оперативни детайли“ за каквито и да е американски или кюрдски военни придвижвания в отговор на заплахите на Турция. Той визираше въпросите за телефонния разговор между Тръмп и Ердоган от петък. \r\nВисокопоставен служител на Белия дом, говорейки под условие за анонимност, заяви, че \"Съединените щати и Турция остават в тясно сътрудничество на най-високо равнище относно ситуацията със сигурността в Северна Сирия\"  \r\nТурция смята, че кюрдите от „Отрядите за народна самоотбрана“ (ОНС), които бяха ключови съюзници на САЩ при победата над „Ислямска държава“ в Сирия, са терористи, свързани с турски сепаратисти.  Че те са взели територия и политици, свързани с кюрдските бойци, са създали временни правителствени структури в райони, доминирани от арабите. \r\nИсканията на Турция представляват загадка за администрацията, която заяви, че е близо до победата над джихадистите, но кампанията срещу тях ще пострада без кюрдските сили, които изнесоха по-голямата част от битките на място. В същото време американските представители заявиха, че оценяват Турция като съюзник на НАТО и се опитват да отговорят на оплакванията й. \r\nДвете правителства \"активно координират всички въпроси, засягащи турската сигурност и положението в Североизточна Сирия\", каза говорителят на Пентагона Ерик Пахън. \r\nСлужител на Пентагона отбеляза, че Турция е съсредоточила нови военни части по границата, заедно със сирийските бойци, които споделят желанието й да изгонят кюрдите. Американските военни се опасяват, че тези бойци, които наричат „ПТО“ - подкрепяната от Турция опозиция, може да не са изцяло под контрола на Турция, каза служителят, който говори под условие за анонимност, за да може да разясни положението в Сирия. \r\nМиналата седмица турски самолети бомбардираха позиции на турските кюрди в Северен Ирак, в близост до границата със Сирия и Анкара заплаши, че ще започне операция в Сирия, но Пентагонът предупреди, че „едностранни военни действия в Североизточна Сирия от която и да е страна, особено ако там или в близост присъстват американски военнослужещи, може да има тежки последствия. Ще приемем всякакви подобни действия за неприемливи“, се казва в съобщение от говорителя на военното ведомство Робъртсън. \r\nПревод и редакция:", "date": "2018.12.18", "title": "Washington Post: Турският президент поднови заплахите си за офанзива срещу кюрдите на контролираната от САЩ територия в Сирия"}
{"url": "http://www.focus-news.net/news/2018/12/18/2603333/afp-belgiyskiyat-premier-podade-ostavka.html", "text": "Белгийският министър председател Шарл Мишел подаде оставка във вторник, съобщава  AFP . \r\nТова се случва по-малко от две седмици след като основният коалиционен партньор напусна управлението на страната, след скандал по въпросите на миграцията и го остави да управлява в малцинство.   \r\n„Аз взех това решение и възнамерявам незабавно да се срещна с краля“. Това е заявил Мишел пред депутатите след дебат в парламента, където го очакваше възможен вот на недоверие.   Ивелина Ватова", "date": "2018.12.18", "title": "AFP: Белгийският премиер подаде оставка"}
{"url": "http://www.focus-news.net/news/2018/12/18/2603331/tristranniyat-savet-ne-postigna-saglasie-za-plashtaneto-na-noshtniya-trud-obzor.html", "text": "На заседание на Националния съвет за тристранно сътрудничество правителството, работодателите и синдикатите не постигнаха съгласие за плащането на нощния труд. От КТ „Подкрепа“ предлагат да се заплаща допълнително възнаграждение за нощен труд в размер не по-малък от 0,5% от основната работна заплата. От работодателските организации не подкрепят предложението. Социалният министър Бисер Петков обяви, че от началото на следващата година ще бъде създаден работна група за обсъждане на идеята за увеличаване на минималната цена на нощния труд. В работната група ще се дебатират въпроси, свързани с трудовото законодателство, заплащането на труда и колективното трудово договаряне. Президентът на КТ „Подкрепа“ Димитър Манолов коментира, че в рамките на бюджета са решавани какви ли не безумни проблеми. „Раздадохте какво ли не, кому ли не – само не на хората, които работят“, заяви той.  \r\nМинистърът е внесъл проект на постановление за минимална заплата от 560 лева от следващата година, както е заложено в бюджета. Минималната почасова работна заплата ще бъде 3,37 лв. С 9,08% нараства минималната работна заплата догодина, в сравнение е настоящата. Бисер Петков заяви, че така ще се осигури по-добро заплащане и по-добра мотивация на най-ниско платените работници. Увеличението се подкрепя от двете синдикални организации. Против са работодателските организации. От АИКБ настояват минималната работна заплата да се увеличи от януари 2020 година.", "date": "2018.12.18", "title": "Тристранният съвет не постигна съгласие за плащането на нощния труд (ОБЗОР)"}
{"url": "http://www.focus-news.net/news/2018/12/18/2603332/blagoevgrad-prizat-sportist-1-na-blagoevgrad-za-2018-godina-be-vrachen-na-dimitar-dimitrov-ot-gsk-pirin.html", "text": "Призът „Спортист № 1 на Благоевград“ за 2018 година бе връчен на Димитър Димитров от ГСК „Пирин“, предаде репортер на  Радио \"Фокус\"- Пирин . Второто място зае Албена Ситнилска от „Фолкън“, а на трето място се класира Любомир Миланов от спортен клуб по канадска борба „Спартак“. В категория „Юноши и девойки до 18 години“ призът за първото място бе отсъден за Иван Новоселски от клуб по канадска борба „Спартак“, второто място бе за Калина Захариева от GD “Sport”, a трето място e за Мартин Мишев от ГСК „Пирин“- Благоевград. Наградата за „Посланик на спорта на Благоевград по света“ отиде при Александър Дюлгеров от ЦСКА - София и Георги Цурев - шампион по плуване. Награда за „Феърплей” бе присъдена на Юлияна Новоселска. В категориите „Треньор на Благоевград за 2018 година“ и „Отбор № 1 на Благоевград за 2018 година“ призовете отидоха при Александър Марков и „Еърмакс“. Заместник-кметът Христина Шопова награди спортисти в неравностойно положение, донесли много отличия и медали през годината за Благоевград - от Спортен Клуб „Пирин спорт 2013“ Илинка Йосифова Пупева, Любомир Крумов Траянов, Елена Узунова, и от Спортен клуб „Достоен живот“ Виктория Лазарова, Пламен Тодоров. Призове бяха връчени и от специалните гости Йорданка Благоева, доц.д-р Валентин Василев, Александър Дюлгеров. Награди връчиха още и заместник-кметовете на Община Благоевград, областният управител Бисер Михайлов, Радослав Тасков, председател на ОбС.  \r\nЛора КАЛЧЕВА", "date": "2018.12.18", "title": "Благоевград: Призът „Спортист № 1 на Благоевград“ за 2018 година бе връчен на Димитър Димитров от ГСК „Пирин“"}
{"url": "http://www.focus-news.net/news/2018/12/18/2603335/smolyan-traditsionnata-koledna-i-novogodishna-izlozhba-na-hudozhnitsite-shte-bade-otkrita-na-19-dekemvri.html", "text": "На 19 декември от 18.00 часа в зала „Петър Стайков” на КДК, на бул. „България” 43 ще бъде открита традиционната коледна и новогодишна изложба на художниците от Смолян. Това съобщиха от  Клуба на дейците на културата – Смолян . Колекцията е съставена от 66 живописни творби и икони на 21 автори от всички поколения, владеещи различни стилове на изразяване. Сред тях са имената на проф. Ружко Челебиев, Румен Найденов, Елка Василева-Пашалиева, Симеон Николов, Иван Пеев, Живка Кисьова, Никола Николов и др. \r\nСлед откриване на експозицията ще се проведе Коледна вечер с творците и дейците на духа в Смолян. Програмата е изградена върху музиката и словото. Изложбата, която е и базар, ще остане на вниманието на смолянчани и гостите на града до 15 януари 2019 година.", "date": "2018.12.18", "title": "Смолян: Традиционната коледна и новогодишна изложба на художниците ще бъде открита на 19 декември"}
{"url": "http://www.focus-news.net/news/2018/12/18/2603334/pazardzhik-35-sastezateli-ot-8-naseleni-mesta-se-vklyuchiha-v-koledniya-turnir-po-tenis-na-masa-v-peshtera.html", "text": "35 състезатели от 8 населени места се включиха в Коледния турнир по тенис на маса, който се проведе в Пещера, съобщиха за  Радио „Фокус“ – Пазарджик  от спортния клуб. В състезанието взеха участие състезатели от Пещера, Карлово, Брацигово, Гоце Делчев, Бяга, Калофер, Борово и Клисура. В началото на проявата бе произнесено приветствено слово и от кмета на община Пещера Николай Зайчев, а сред присъстващите в публиката бяха и общинският съветник д-р Лиляна Кавръкова и експертът по спортни дейност в родопската община Добринка Смилянова. Първо място след край на надпреварата спечели Георги Найденов от Борово, втори се класира Константин Богданов от Карлово, а на трето остана  Емил Стругов от Гоце Делчев. За най-техничен състезател бе избран Онур Ахмедов от Пещера. Медал за феърплей получи Райчо Михаилов- от Бяга.", "date": "2018.12.18", "title": "Пазарджик: 35 състезатели от 8 населени места се включиха в Коледния турнир по тенис на маса в Пещера"}
{"url": "http://www.focus-news.net/news/2018/12/18/2603313/parvi-reaktsii-sled-nalozhenata-ot-ek-globa-na-beh-za-77-mln-evro-obzor.html", "text": "След като на 17 декември стана ясно, че групата БЕХ е глобена с 77 млн. евро от ЕК. Първата реакция беше на министъра на енергетиката Теменужка Петкова. След нея темата стана водеща и последваха коментари.  Премиерът Бойко Борисов  посочи, че глобата от 77 млн. евро за БЕХ е минималната сума, която е могла да бъде договорена. Според него всичко останало е означавало приватизация на газопреносната ни система. „Само си помислете какво бихте говорили, ако бяхме взели обратното решение – не да платим 77 млн. евро, а да приватизираме и да дадем възможност на големи, чужди компании да влязат и да ни вземат собствеността на държавата върху газопреносната система. Толкова за този въпрос. Да не плашат хората, че те плащат тази цена, ще си ги платят трите търговски дружества от печалбата“, обясни премиерът. Той уточни, че в случая е нямало друг вариант. „Това са европейските правила, навсякъде са приватизирани, в България не са. Само че нашето усещане е, че газопреносната система да не е собственост на българските граждани и българската държава би било предателство“, каза още той. „Страната ни реагира вече повече от две години в преговорите, които водим в европейските комисии. Спомняте си, когато ЕК ни препоръча в лицето на своя комисар да приватизираме тръбите на газопреносната система. Представете си нашето правителство да беше вкарало решение и днес да ме питате защо правителството взе решение да приватизира тръбите. В тези конкурси за приватизация да дойдат най-големите руски, турски, какви ли не компании. Заглавията какви щяха да бъдат? „Борисов дава тръбите на България“. Тогава ние влязохме в парламента, поискахме да ни разрешат да преговаряме с Комисията. 100%, не знам за друго такова пълно мнозинство дали е имало в парламента, да кажат: „Не, не се продават се тръбите, преговаряйте“. Започнахме от 300 млн. евро. Аз преговарях веднъж, Томислав Дончев около сто пъти, свалихме ги на 150, на 140 млн. Сега последно на 77 млн.“, посочи премиерът.  Лидерът на БСП Корнелия Ниновa  призова, както премиерът Борисов не е искал да се приватизира „Булгартрансгаз“, така да спре и концесията на летище „София“. „Нашата позиция е ясна – ние сме против приватизацията на стратегически за страната обекти, включително и този. Отправям към Борисов призиви, така както е решил да не се приватизира „Булгартрансгаз“, го призоваваме да последва нашата програма или нашите предложения всички стратегически за националната сигурност обекти да бъдат забранени за приватизации, включително за концесии“, каза Нинова и призова управляващите да помислят върху предложенията на БСП да не се дават на концесия плажовете, жп инфраструктурата. Тя посочи, че първо трябва да бъде изяснено дали Европа е поискала „Булгартрансгаз“ да бъде приватизирано. Нинова коментира, че евродепутат от БСП ще зададе въпроса на еврокомисаря по енергетика дали ЕК е поставяла на българското правителство условие за приватизация на „Булгартрансгаз“. Корнелия Нинова обърна внимание, че от ЕК такова нещо не е било  официално и публично заявено. Нинова заяви, че жалко ще е, ако заради отношенията между Бойко Борисов и Сашо Дончев пострада националният интерес на България.  Заместник-председателят на АБВ Любомира Ганчева  заяви, че по-страшното от размера на милионите, които България трябва да плати за глобата на БЕХ, е никой да не понесе отговорност. „Със сигурност всички ние ще бъдем ощетени, защото глобата трябва да бъде платена в рамките на 3 месеца. Дори и да има някакво обжалване, дори да има следващи протести, в рамките на 3 месеца ще платим 77 млн. евро. На практика вноската ни в ЕК ще се увеличи с 20%, защото към момента е към 400 млн. лв. Всичките тези пари, се разпределят от всички нас, вместо да отидат за важни цели. Има толкова много дупки за запълване в бюджета. Те ще отидат просто не само защото системно някой не си върши работата, а защото отказва да признае и да понесе вината“, коментира Ганчева. Тя прогнозира напрежение в обществото и една още по-студена, по-гладна и по-тъжна зима след тази глоба.  \r\nДеница КИТАНОВА", "date": "2018.12.18", "title": "Първи реакции след наложената от ЕК глоба на БЕХ за 77 млн. евро (ОБЗОР)"}
{"url": "http://www.focus-news.net/news/2018/12/18/2603337/veliko-tarnovo-zasileno-shte-e-politseyskoto-prisastvie-po-natovarenite-patni-uchastatsi-na-teritoriyata-na-oblastta-vav-vrazka-s-predstoyashtite-praznitsi.html", "text": "Засилено ще е полицейското присъствие по натоварените пътни участъци на територията на област Велико Търново във връзка с предстоящите празници. Това съобщи за  Радио „Фокус“ – Велико Търново  директорът на Областната дирекция на МВР ст. комисар Димитър Машов. Той посочи, че полицейски постове ще има на възлови участъци предвид очакваното засилване на трафика следващата седмица. Взети са необходимите мерки за облекчаване на трафика и намаляване на пътнотранспортния травматизъм. „Проведена е среща с директора на Областно пътно управление, на което за набелязани допълнителни мерки за реакция при влошаване на метеорологичните условия. Създадена е организация за предоставяне на ежечасен доклад за състоянието на пътната обстановка от страна на служителите на „Пътна полиция“. Смятам, че е създадена добра организация и се надявам да преминат спокойно както студентският празник, така и новогодишните празници“, посочи ст. комисар Машов. \r\nПланирани са специализирани полицейски операции, в които ще се акцентира върху водачи, управляващи автомобили под въздействието на алкохол, наркотични или други упойващи вещества; неправоспособни водачи; технически неизправни автомобили; гражданска отговорност; съхранение и продажба на акцизни стоки без бандерол и на стоки с неясен произход. \r\nНадежда КРЪСТЕВА", "date": "2018.12.18", "title": "Велико Търново: Засилено ще е полицейското присъствие по натоварените пътни участъци на територията на областта във връзка с предстоящите празници"}
{"url": "http://www.focus-news.net/news/2018/12/18/2603339/pazardzhik-muzikalniyat-spektakal-koledna-prikazka-shte-bade-predstaven-v-panagyurishte.html", "text": "В навечерието на коледите и новогодишните празници Община Панагюрище организира музикалния спектакъл „Коледна приказка“ с участието на Симфониета-Враца. Това съобщиха от  общината . Събитието ще се състои на 20 декември от 18.00 часа в голямата зала на Театър Дом-паметник. Любимците от музикалната и театрална сцена – Марио Николов, Валентина Корчакова и Деляна Хаджиянкова ще видим в поредния им интригуващ проект с празнична музика и настроение. Специално за празниците, успешният творчески екип ще бъде в компанията на талантливи млади певци, диригента Христо Павлов и Симфониета – Враца, за да зарадва многобройните си почитатели със спектакъл за ценители. В „Коледна приказка“ ще се насладим на класики като „White Christmas“, „Let It Snow“, „Silent Night“ и много други популярни мелодии и песни. Ще чуем една красива коледна история, разказана вълшебно от очарователната актриса Деляна Хаджиянкова. Младите музикални таланти Мадлен Янкова, Мария Божилова, Моника Зашева, Надежда Димитрова, Радостина Павлова, Александър Митев и Георги Гроздев, и звездните солисти на спектакъла – примата на Музикалния театър Валентина Корчакова и популярният тенор Марио Николов, ще изпълнят обичаните по цял свят коледни песни, заедно с оркестър Симфониета – Враца и диригента Христо Павлов.", "date": "2018.12.18", "title": "Пазарджик: Музикалният спектакъл „Коледна приказка“ ще бъде представен в Панагюрище"}
{"url": "http://www.focus-news.net/news/2018/12/18/2603336/sport-futbolnite-parvenstva-v-germaniya-frantsiya-i-italiya.html", "text": "Футбол:  Мачовете в Германия, Франция и Италия Във вторник се играят четири мача  от Бундеслигата в Германия и по една среща - в италианското и френското първенство. \r\nВ Германия срещата Мьонхенгладбах-Нюрнберг завърши с 2:0 за Мьонхенгладбах. \r\nРезултатите от другите три срещи, които се играят в момента:  \r\nВолфсбург- Щутгарт\t\t 0 - 0\t \r\nДюселдорф-Дортмунд\t\t 0 – 0\t\t \r\nХерта Берлин - Аугсбург\t\t 0 – 1 \t\t \r\nВъв Франция след полувремето Каен и Тулуза са с изравнен резултат – 1:1. \r\nВ Италия на 18-та минута от началото на срещата Болоня-Милан също има равен резултат – 0:0.", "date": "2018.12.18", "title": "Спорт: Футболните първенства в Германия, Франция и Италия"}
{"url": "http://www.focus-news.net/news/2018/12/18/2603338/montana-vazstanoveno-e-dvizhenieto-po-patya-dolno-tserovene-yakimovo-v-rayona-na-yakimovo.html", "text": "Възстановено е движението по път III-818 Долно Церовене – Якимово, в района на  Якимово. Това съобщиха от пресцентъра на  Агенция „Пътна инфраструктура“ .", "date": "2018.12.18", "title": "Монтана: Възстановено е движението по пътя Долно Церовене – Якимово, в района на  Якимово"}
{"url": "http://www.focus-news.net/news/2018/12/18/2603340/anadolu-agency-forumat-es-afrika-zadalbochava-targovskite-otnosheniya.html", "text": "Във вторник ЕС заяви, че инвестициите в Африка и новите работни места ще се увеличат, съобщи турската агенция  Anadolu Agency .  \r\nТова е станало на провеждащия се във Виена форум на върха „Европа-Африка“, се казва в официално изявление на Европейската комисия от австрийската столица.   \r\nДомакини на събитието са австрийското председателство на ЕС, в лицето на канцлера Себастиян Курц, и Африканският съюз, чийто председател за 2018 година е президентът на Руанда Пол Кагаме. \r\nПредседателят на Евркомисията Жан-Клод Юнкер е „представил първите резултати от алианса между Африка и Европа за устойчиво развитие и работни места, само три месеца след неговия старт“, се съобщава в изявлението на Еврокомисията.  \r\n“Европа и Африка споделят дълго история и светло бъдеще. Затова аз предлагам нов съюз между Африка и Европа за устойчиви инвестиции и работни места. Така ще помогнем да се привличат както европейски, така и африкански инвестиции и в Африка да се открият 10 милиона работни места през следващите пет години,” в съобщението се цитират думите на Юнкер.   \r\n“Ако трябва тези думи да се преведат на езика на действието, това означава следното: ние вече предприехме серия от мерки, за да вдъхнем живот на нашата амбиция“, е добавил той.   \r\nПрез септември Юнкер обяви четири ключови области в тази инициатива – стратегически инвестиции и създаване на работни места, инвестиции в образованието и изграждане на синхрон между умения и работни места, бизнес среда и инвестиционен климат, икономическа интеграция и търговия. \r\n“До 2020 година се очаква Планът на ЕС за външни инвестиции да се увеличи. При 44 млрд евро програмите вече са включили в изграждането на газопровод 37.1 млрд евро”. Ивелина Ватова", "date": "2018.12.18", "title": "Anadolu Agency: Форумът „ЕС-Африка“ задълбочава търговските отношения"}
{"url": "http://www.focus-news.net/news/2018/12/18/2603341/politico-belgiyskiyat-premier-podava-ostavka.html", "text": "Съобщението идва след дебати за миграцията с фламандските националисти, съобщава във вторник вечерта европейското издание на американската медия  Politico  на електронната си страница.   \r\nШарл Мишел е обявил пред депутати по-рано в същия ден, че ще представи на краля своята оставка, в резултат на правителствена криза по въпросите за международната миграция.  След спора с партньорите от фламандските националисти той бе принуден да състави правителство на малцинството. В тези си усилия Мишел се опита да потърси подкрепа от опозицията в белгийския парламент, за да продължи правителството да функционира до федералните избори през май. Рано във вторник се опита да задоволи някои от безпокойствата на левите партии, но когато социалистите и зелените обявиха, че ще искат вот на недоверие за правителството, той реши да подаде оставка. \r\nАко кралят приеме оставката на Мишел, белгийците трябва да проведат федерални избори  през 2019 година много преди предвидените.  \r\nПактът на ООН за миграцията причини тревоги в редица други европейски държави, някои от тях се отказаха да участват в него. Други измислиха допълнителни „обяснения“, за да убедят политиците да го подкрепят.  \r\nБелгия е единствената страна, където дискусиите по тази тема доведоха до такава правителствена криза. Ивелина Ватова", "date": "2018.12.18", "title": "Politico: Белгийският премиер подава оставка"}
{"url": "http://www.focus-news.net/news/2018/12/18/2603342/sport-futbolni-sreshti-vav-vtornik.html", "text": "Футбол :  Мачовете в Германия, Франция и Италия \r\nЗапочнаха вторите полувремена в трите мача  от Бундеслигата в Германия и в срещата Болоня-Мила от италианската Серия А. \r\nРезултатите след първите 45 минути са: \r\nВ Германия: \r\nВолфсбург– Щутгарт\t2 - 0\t\t \r\nДюселдорф - Дортмунд\t1 - 0\t \r\n Херта Берлин -Аугсбург\t2 – 2.\t \r\nВ Италия: \r\nБолоня-Милан  0:0. \r\nВъв Франция Каен-Тулуза приключи с резултат 2:1 за Каен. \r\nВ момента се играят и две срещи от английската Купа на Лигата. \r\nЛестър-Манчестър Сити\t0 - 1\t\t \t\t \r\nМидълзбро -Бъртън\t0 - 0\t.", "date": "2018.12.18", "title": "Спорт: Футболни срещи във вторник"}
{"url": "http://www.focus-news.net/news/2018/12/18/2603343/tass-tramp-e-izdal-ukaz-za-sazdavane-na-komandvane-na-kosmicheskite-sili-na-sasht.html", "text": "Президентът на САЩ Доналд Тръмп е издал указ за създаване на специално командване на космическите сили на страната като част от структурата на въоръжените сили на държавата, информира  ТАСС .  По този повод Белият дом е разпространил специално съобщение във вторник.  \r\n\"В съответствие с пълномощията ми на Върховен главнокомандващ и в съответствие с чл. 161, пар.10 от Кодекса на САЩ (сборник закони за работата на федералното правителство на САЩ – бел. ТАСС), след консултации с министъра на отбраната и председателя на Комитета на началник щабовете, постанових в съответствие със законите на САЩ да се създаде Космическо командване на Съединените щати като действащо обединено бойно командване \", се казва в указа на Тръмп.  \r\nТръмп съобщава също, че в сферата на пълномощията на новосъздаденото командване се включват и въпроси от компетенциите на американските обединени бойни командвания на САЩ, свързани с космоса, които по-рано са били част от задълженията на Стратегическото командване на Въоръжените сили на САЩ, както и управление на сили и средства, подготовка на личния състав за новосъздаващите се Сили за космически операции на САЩ.   \r\nОще на 18 юни Тръмп издава разпореждане за създаване на такива сили. На съвещание в Белия дом с членове на Националния космически съвет той е заявил, че за Америка не е достатъчно само да присъства в космоса и да запази това присъствие, но и да доминира.   \r\nПредполага се, че космическите сили ще станат шестият пълноценен вид въоръжени сили на САЩ. Планира се до 2020 година в структурата на Пентагона да се създаде специално министерство на космическите сили.   \r\nПланове за създаване на такова министерство се разработват още от 2001 година от комисия, оглавявана от Доналд Ръмсфелд, министър на отбраната в администрацията на президента Джордж Буш-младши. До този момент те не бяха осъществени на практика.   Ивелина Ватова", "date": "2018.12.18", "title": "ТАСС: Тръмп е издал указ за създаване на командване на космическите сили на САЩ"}
{"url": "http://www.focus-news.net/news/2018/12/18/2603344/blagoevgrad-kmetat-kambitov-vrachi-priza-sportist-1-na-blagoevgrad-za-2018-godina-na-dimitar-dimitrov-ot-gsk-pirin.html", "text": "Кметът на Община Благоевград д-р Атанас Камбитов връчи отличието „Спортист на годината 2018“ на Димитър Димитров от ГСК „Пирин“. Това съобщиха от пресцентъра на  Общината . Второто място зае Албена Ситнилска от „Фолкън“, а на трето място се класира Любомир Миланов от спортен клуб по канадска борба „Спартак“.  \r\nНа тържествената церемония в зала „Скаптопара“ кметът д-р Атанас Камбитов приветства и поздрави всички спортисти, прославили Благоевград. „Изключително съм щастлив да Ви приветствам за поредна година тук, в зала „Скаптопара“ с „Добре дошли“. Фактът, че и този път на церемонията „Спортист на годината“ присъстват емблеми за българския спорт, хора прославили страната ни по цял свят, дава категорична висока оценка за церемонията, за града, за спорта в него. Искам да благодаря на Йорданка Благоева, че за поредна година е с нас на тържественото награждаване на „10-те най-добри спортисти“. Община Благоевград категорично подкрепя спорта и помага за неговото развитие. Не са малко състезанията, турнирите и първенствата, които се провеждат всяка година в Благоевград. И то не само на местно ниво, а и на държавно, републиканско, европейско. Клубовете, които носят моментите на слава и гордост не са малко, а приносът за това е на всеки един от Вас“, каза кметът д-р Атанас Камбитов. Той връчи и специална награда на легендата Йорданка Благоева.  \r\nОфициални гости на церемонията „10-те най-добри спортисти на Община Благоевград за 2018 година“ бяха легендата в леката атлетика Йорданка Благоева, отец Андон Шавулев и отец Петър Стефанов от храм „Въведение Богородично“, депутатът  от 44-тото Народно събрание Даниела Савеклиева, областният управител на Благоевград Бисер Михайлов, председателят на Общински съвет Благоевград Радослав Тасков, общественият посредник на Благоевград доц. д-р Валентин Василев, представители на българския футбол, общински съветници, спортни и обществени деятели. \r\nКметът д-р Атанас Камбитов за поредна година връчи купи и грамоти на 70 деца шампиони на България до 14 години от различни спортни клубове в Благоевград за техните  постижения и принос към спорта. \r\nВ категория „Юноши и девойки до 18 години“, призът за първото място бе отсъден за Иван Новоселски от клуб по канадска борба „Спартак“, второто място бе за Калина Захариева от GD “Sport”. Призът за трето място бе връчен на Мартин Мишев от  ГСК „Пирин“- Благоевград. \r\nНаградата за „Посланик на спорта на Благоевград по света“ отиде при  Александър Дюлгеров от ЦСКА София и Георги Цурев-шампион по плуване. Награда за „Феърплей” бе присъдена на Юлияна Новоселска. В категориите „Треньор на Благоевград за 2018 година“ и „Отбор № 1 на Благоевград за 2017 година“ призовете отидоха при Александър Марков и „Еърмакс“.  \r\nЗаместник-кметът Христина Шопова награди спортисти в неравностойно положение, донесли много отличия и медали през годината за Благоевград - Спортен Клуб „Пирин спорт 2013“ - Илинка Йосифова Пупева, Любомир Крумов Траянов, Елена Узунова, от Спортен клуб „Достоен живот“ - Виктория Лазарова, Пламен Тодоров. \t \r\nПризове бяха връчени  и от специалните гости Йорданка Благоева, доц.д-р Валентин Василев, Александър Дюлгеров. Награди дадоха още и заместник-кметовете на община Благоевград, областният управител Бисер Михайлов, Радослав Тасков- председател на ОбС. \r\nЗа доброто настроение на присъстващите се погрижиха спортистите от клуб „Фолкън“ по таекуон-до, които представиха демонстрация-изпълнение, грациите от КХГ „Пирин“. Публиката стана свидетел и на изпълнение на спортен клуб по гимнастика „Любчо Солачки“. Музикално представление поднесоха и децата от музикално училище „Престо“.", "date": "2018.12.18", "title": "Благоевград: Кметът Камбитов връчи приза „Спортист № 1 на Благоевград“ за 2018 година на Димитър Димитров от ГСК „Пирин“"}
