{"url": "http://www.focus-news.net/news/2019/01/12/2611413/sport-vladimir-zografski-prodalzhava-stabilno-da-se-predstavya-v-ski-sezona.html", "text": "Българинът Владимир Зографски  се нареди на 22 място със 113 точки в класирането за Световната купа по ски скокове след днешното състезание във Вал ди Фиеме. Така той продължава непоколебимото си представяне през този сезон, като при първия опит направи скок от 116, 5 метра, а при втория – от 124 метра.  \r\nСлед днешното състезание начело е японецът Рьою Кобаяши с 1056 точки, втори е полякът Пьотр Зила (565 точки), третият в списъка е също от Полша – Камил Стох, двукратен олимпийски шампион от Сочи, с 564 точки.", "date": "2019.01.12", "title": "Спорт: Владимир Зографски продължава стабилно да се представя в ски сезона"}
{"url": "http://www.focus-news.net/news/2019/01/12/2611411/riosv-burgas-uvredeni-sa-dyunni-mestoobitaniya-v-zashtitenata-teritoriya-v-mestnostta-kavatsi.html", "text": "Регионална инспекция по околната среда и водите (РИОСВ)-Бургас е извършила незабавна проверка на терен след постъпил сигнал за увредени дюни на къмпинг „Смокиня“. Това съобщиха от  РИОСВ-Бургас . По време на проверката е установено, че са увредени дюнни местообитания в защитената територия, природна забележителност - пясъчни дюни в местността „Каваци“.  \r\nПо време на проверката не е установен извършителят на деянието. Увреденият имот е част от морски плаж „Смокини-север“ – изключителна държавна собственост. Теренът представлява крайбрежна плажна ивица, с начин на трайно ползване: отдаден на концесия или под наем от Министерство на туризма. В първият работен ден РИОСВ Бургас ще извърши повторна проверка за определяне на точни координати на засегнатия имот. На проверката ще бъде поканен да присъства концесионерът или наемателят на плажа, който ще бъде подведен под административно-наказателна отговорност.", "date": "2019.01.12", "title": "РИОСВ-Бургас: Увредени са дюнни местообитания в защитената територия в местността „Каваци“"}
{"url": "http://www.focus-news.net/news/2019/01/12/2611414/ot-1-fevruari-zapochvat-nominatsiite-v-bsp-za-kandidati-v-evroizborite-obzor.html", "text": "От 1 февруари започват номинациите за кандидати за листата на БСП за евроизборите. В средата на март трябва да е ясен водачът на евролистата, а през април цялата листа. Новината съобщи  заместник-председателят на БСП Деница Златева  пред журналисти преди първото за годината заседание на Националния съвет на БСП, който разгледа  платформата на партията за предстоящия вот за членове на Европейския парламент . Златева подчерта, че БСП ще е първата партия, която ще приеме предизборната си програма за евроизборите. „БСП ще се бори за Европа, която намалява социалните, регионалните и икономическите неравенства“, заяви Златева.  \r\nОсвен с платформата Пленумът се занимаваше с  отчета на евродепутатите от БСП за изминалия мандат . Пред журналисти  президентът на Партията на европейските социалисти (ПЕС) и евродепутат  Сергей Станишев коментира, че в последния месец има три неща, които сами по себе си са сериозни успехи за българските евродепутати от БСП. Сред успехите той изтъкна постигнатото по пакета „Макрон, подчертавайки, че по него евродепутатите от БСП в Транспортна комисия са постигнали нещо, което правителството не е могло. По думите му друг успех е обновената позиция на ЕП за пълноправно членство на България в Шенген по всички граници, както и докладът за европейския орган по труда. \r\nС пълно единодушие Националният съвет прие и  проекта „Визия за България“ . Проектът доби популярност в обществото след 21 юли 2018 г., когато бе представен в НДК. След представянето на проекта БСП започна широко обществено обсъждане в цялата страна, а към декември обобщи предложенията и идеите на хората. „По проекта „Визия за България\" бяха проведени 571 срещи, от тях 353 срещи в страната, с 45 браншови, граждански и синдикални организации. Предложенията, които бяха получени за този период са 924. В резултат от това „Визия за България\" е допълнена и променена. Тя съдържа 3 глави - демографска криза и семейство; държава и гражданско общество; икономическо развитие\", каза  заместник-председателят на ПГ на „БСП за България“ Драгомир Стойнев пред Пленума . Сред допълненията в документа са развитието на регионите и позицията на БСП против Истанбулската конвенция са част от допълненията във „Визия за България“. Подготовката за конгреса  бе залегнала в точка четвърта в дневния ред на Националния съвет на БСП. Пленумът начерта ориентировъчна програма и регламент на четвъртото заседание на 49-ия конгрес на 26 януари, както и проектосъстав на Комисията по подготовка на визията и на Комисията по подготовката на предизборната платформа. Решението за свикване на конгреса бе взето на предходно заседание на Националния съвет на партията, което се проведе на 11 ноември. Тогава Пленумът утвърди мястото и часа, както и дневния ред на четвъртото заседание на 49-тия конгрес. Най-висшият форум на партията е насрочен за 10.00 часа в зала 3 на НДК. Програмата на конгреса включва политически доклад на лидера на БСП Корнелия Нинова „България и Европа днес. Визия за утрешния ден. Задачите на БСП\", проекта „Визия за България“, отчет на евродепутатите и предизборната платформа за евроизборите, които бяха утвърдени като документи на първото за годината заседание на Пленума. \r\nДеница КИТАНОВА", "date": "2019.01.12", "title": "От 1 февруари започват номинациите в БСП за кандидати в евроизборите (ОБЗОР)"}
{"url": "http://www.focus-news.net/news/2019/01/12/2611412/d-r-svetoslav-dimitrov-veterinaren-lekar-polovin-chas-razhodka-e-napalno-dostatachna-na-kucheto-prez-studenite-yanuarski-dni.html", "text": "Половин час разходка е напълно достатъчна на кучето през студените януарски дни. Това каза за  Радио „Фокус“ – Пирин  д-р Светослав Димитров, ветеринарен лекар. По думите му времето за разходка зависи най-вече от породата и големината на животното. „На малките кучета им е необходима доста по-кратка разходка, а при студеното време трийсетминутна разхода е достатъчно и за по-едрите породи, въпреки че те имат нужда от повече движение и време, за да си изразходват енергията“, посочи д-р Димитров. Той отбеляза, че най-честите последствия от измръзване са локални увреждания на кожата. „На второ място са проблемите, свързани с дихателната система, като студеният климат предразполага за развитие на белодробни усложнения“, коментира специалистът.  \r\nТой допълни, че са характерни стомашно-чревните неразположения вследствие на настинка. „Важно е да се обърне внимание навреме, защото при измръзване се наблюдават външните белези, а и промяна в общото състояние на животното“, добави д-р Светослав Димитров. Той съобщи, че най-често това е състояние на угнетеност, летаргия, треперене и отказ от храна. „Това са признаци, които ни показват, че има нещо нередно и, ако собственикът не успее да помогне, е необходима консултация с ветеринар. Лечението може да бъде загряване, антибиотично или венозно прилагане на затоплени разтвори“, заяви ветеринарният лекар. Д-р Светослав Димитров допълни, че ако се обърне внимание навреме, прогнозата е благоприятна и шансовете са доста добри, като понякога може да има загубена опашка или измръзнала част на ухо, но все пак животното ще остане живо. \r\nДенис НИКИФОРОВ", "date": "2019.01.12", "title": "Д-р Светослав Димитров, ветеринарен лекар: Половин час разходка е напълно достатъчна на кучето през студените януарски дни"}
{"url": "http://www.focus-news.net/news/2019/01/12/2611416/afp-turtsiya-pozdravi-pompeo-za-komentarite-mu-za-zashtitata-sreshtu-teroristite.html", "text": "В събота Турция приветства последното изявление на дипломат номер 1 във Вашингтон за правото на Анкара да се защити от „терористите“ след като САЩ излязат от Сирия, съобщава  AFP .   \r\n\"Смятаме  изказването му за коректно, трябва да се отстранят елементите, които тревожат Турция“, е казал външният министър Мевлют Чавушоглу в реч в южната турска провинция Анталия.“ Преди това пак в събота той е имал телефонен разговор с Майк Помпей, който в момента е в Абу Даби на обиколка в региона. Двамата са обсъдили „стъпките, които трябва да се предприемат“ в Сирия. \r\nПоследните коментари идват след възникналото напрежение между САЩ и Турция за съдбата на сирийските кюрдски съюзници на Вашингтон  в борбата срещу джихадистите от „Ислямска държава“. \r\nПо-рано Помпео беше заявил, че Вашингтон признава „правото на турския народ и правото на турския президент Реджеп Тайип Ердоган да защитават страната си от терористи“, като беше добавил: „ние също знаем, че и тези битки, които се водят около нас през цялото това време, заслужават да бъдат защитени.“ \r\nТурция отхвърли всички предположения, че планът на американския президент Доналд Тръмп да оттегли войските, е в името на сигурността на подкрепяните от САЩ кюрдски единици за народна защита, които за Анкара са терористична група, свързана с Кюрдската работническа партия.  Ивелина Ватова", "date": "2019.01.12", "title": "AFP: Турция поздрави Помпео за коментарите му за защитата срещу „терористите“"}
{"url": "http://www.focus-news.net/news/2019/01/12/2611409/edi-rama-skoro-shte-otvorim-granitsite-s-makedoniya-na-shengenski-printsip.html", "text": "През пролетта отваряме границата с Косово на шенгенски принцип и скоро същото ще се случи с границите ни с Македония и Черна гора. Това заяви албанският премиер Еди Рама на среща с посланици в страната, предаде косовският вестник Коха Диторе, цитиран от  Макфакс . \r\n„Това, което ще направим, е много просто. Взехме шенгенския принцип, преведохме го от началото до края, започнахме много подробен технически процес между албанското МВР и Косово, за да гарантираме свободата на движение, която е абсурдна в наши дни, без да поставяме под въпрос стандартите за гаранции, които даваме като страна, като част от либерализирането на визовия режим, каза Рама. \r\nРама каза на среща с посланици в страната, че скоро ще бъде установена подобна система с Македония и изрази надежда, че в близко бъдеще това ще се случи с Черна гора. \r\nНа Новогодишния прием, организиран от Рама, присъстваха и посланиците на Русия и Сърбия.  Юлиян Марков", "date": "2019.01.12", "title": "Еди Рама: Скоро ще отворим границите с Македония на шенгенски принцип"}
{"url": "http://www.focus-news.net/news/2019/01/12/2611417/afp-84000-zhalti-zhiletki-na-protest-vav-frantsiya.html", "text": "В събота за участие в деветия протестен марш на „жълтите жилетки“ в цяла Франция са излезли 84 000 души, съобщава  AFP .  \r\nЗа сравнение миналата събота те са били 50 000 , е информирал вътрешният министър на страната. Задържани са 244 души.   \r\nМинистър Кристоф Кастанер е заявил също, че \"отговорността триумфира над изкушението от сблъсък“ в Париж, където 8 000 французи са протестирали, „без да има сериозни инциденти“.   Ивелина Ватова", "date": "2019.01.12", "title": "AFP: 84,000 'жълти жилетки' на протест във Франция"}
{"url": "http://www.focus-news.net/news/2019/01/12/2611423/pazardzhik-po-golyamata-chast-ot-zhitelite-na-obshtina-sarnitsa-se-otoplyavat-s-darva-prez-zimata.html", "text": "По-голямата част от жителите на община Сърница се отопляват с дърва през зимата, съобщи за  Радио „Фокус“-Пазарджик  Неби Бозов, кмет на Сърница. По думите му е подсигурено  необходимото количество гориво за училищата, детските градини и хотелските бази в общината.  \r\n„Детската градина се отоплява с пелети, а сградата на Общинската администрация е на дърва. Всички, които имат право на социални помощи за отоплителния сезон, са ги получили. Вилите и хотелите използват инсталации с пелети, тъй като в Сърница има няколко фирми, които произвеждат този вид горивен материал и цените са по-ниски“, уточни Бозов. Той каза също, че инсталациите с пелети осигуряват и постоянна топла вода в хотелските бази. \r\nРадослава МУРДЖЕВА", "date": "2019.01.12", "title": "Пазарджик: По-голямата част от жителите на община Сърница се отопляват с дърва през зимата"}
{"url": "http://www.focus-news.net/news/2019/01/12/2611424/sport-rezultati-ot-22-krag-na-angliyskata-premiar-liga.html", "text": "Играха се седем срещи от 22-рия кръг на английската Премиър лига. Ето резултатите:  \r\nУест Хям-Арсенал  1:0 \r\nБрайтън – Ливърпул  0:1 \r\nБърнли-Фулъм  2:1 \r\nКардиф- Хъдърсфийлд  0:0 \r\nКристал Палас – Уотфорд  1:2 \r\nЛестър – Саутхямптън  1:2 \r\nЧелси – Нюкасъл   1:1", "date": "2019.01.12", "title": "Спорт: Резултати от 22 кръг на английската Премиър лига"}
{"url": "http://www.focus-news.net/news/2019/01/12/2611419/blagoevgrad-grupata-na-kvartal-oranovo-v-simitli-poluchi-parvata-nagrada-za-nay-dobre-predstaven-survakarski-obichay-na-festivala-simitliya-drevnata-zemya-na-kukerite.html", "text": "Наградиха участниците в 16-то издание на фестивала „Симитлия – Древната земя на кукерите“, предаде репортер на  Радио „Фокус“ – Пирин . Наградата за най-възрастен участник бе връчена на 84-годишната баба Мария от кукерската група на „Петрич – център“. Приз за най-добре представен сурвакарски обичай получи „Васильовден“ на Младежката група на град Симитли. Третото място за представяне на традиция бе отредено за „Сватбата“ на кукерите от село Брежани. Второто място бе за „Прощапулник“, село Бачево, община Разлог, а първата награда получи „Сватба“ на квартал „Ораново“ в Симитли.  \r\nОтличие за „Най-добра маскирана мечка“ спечели групата от село Полена, а за „Най-добро мече“ - Младежката група на Симитли и представителите на квартал „Ораново“. Призът за най-добър маскиран мечкар бе присъден на село Полето. Наградата за „Най-добра хореография“ заслужи групата на село Бачево, община Разлог. Призът за най-оригинална младоженска двойка отиде при квартал „Ораново“. За най-колоритни старци бяха отличени тези от село Полена, а в категорията „Най-сполучлива интерпретация на съвременен проблем“ победители станаха представителите на квартал „Ораново“ с „Фермата“. В категорията за маски и сурати третата награда за „Най-добра маска на „бабугер” беше връчена на участниците от село Гигинци, община Брезник, второто място бе определено за козела от село Коларово, а първото бе за село Брежани. Третото място за „Най-оригинален кукерски костюм“ получи село Черниче, второ място – шарения от Полена и Спас от Брежани, а първото място бе за Стоян Гинински и Радослав Равначки. Според журито „Най-добре представили се гостуващи групи“ са: на трето място -групата от Бачево; второ място - представителите на селата Церово и Жабокрът; първа награда - кукерите на село Калчево и 4-ти квартал „Плажа“ - Благоевград.  \r\nВ категорията „Цялостно представяне на групи“ трето място бе присъдено за групите на Симитли - „3-ти квартал“ и село Полето, второ място - на групите от Брежани, „Младежка“ от Симитли и от село Черниче, а първо място - за кв. „Ораново“, село Крупник и село Полена. Награда в памет на Васил Миланов Благоев за принос в утвърждаването на кукерските и маскарадни игри в община Симитли бе връчена на кмета на село Полена Веселин Топузов. Нова награда бе връчена днес в памет на големия актьор Николай Кимчев за артистичност, с която самият той бе удостоен посмъртно. Награда в памет на Виолета Айкова за принос в организацията и развитието на кукерските и маскарадни игри в община Симитли бе връчена на младежката група от село Крупник. Награда в памет на Бончо Христов за ревностно пазене на кукерството в село Крупник бе връчена на неговата внучка Станислава Христова. Специалната награда на кмета на община Симитли Апостол Апостолов получи село Полето. Раздадени бяха и следните плакети: за станчинара с лик на козел от село Коларово; Дявола от „Петрич-център“; Калофер - два рогати пръча и Сирни Заговезни; село Габра - за маршала; старците от село Звегор, Македония; домакинът на Бъдни вечер - село Полето; заораването на село Калчево; Водача на хорото - Симитли - „3-ти квартал“; семейство Колеви от 4-ти квартал „Плажа“ - за приемственост на традициите; гайдарската група „101 каба гайди“ от Смолян; Черния кукер с малкото кукерче от село Жабокрът; Дяволът от село Церово; Старците с магарето от благоевградския квартал „Струмско“; за поддържане на руслалийската традиция - „Петрич-център“; най-атрактивен оркестър - село Бачево; Сдружение Хайдути; „Старецът с връталежката“ - село Крупник; Карибските пирати от село Черниче; Старците на дивана от Брежани; Антония Митова от „Младежка група“-Симитли - за поддържане на традицията жива; Марк Жирардели от кв. „Ораново“-Симитли. Награда взеха и журналистите от Радио Фокус – Пирин за популяризиране на фестивала.  \r\nЛивия НИНОВА", "date": "2019.01.12", "title": "Благоевград: Групата на квартал „Ораново“ в Симитли получи първата награда за най-добре представен сурвакарски обичай на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611192/predstoyashti-sabitiya-v-stranata-za-12-yanuari-agentsiya-fokus.html", "text": "*** \r\nОт 19.00 часа до 20.00 часа на бул. „Цар Борис III Обединител“ ще се състои церемония по официалното откриване на Пловдив – ЕСК 2019 „Ние сме всички цветове“. На събитието ще присъстват вицепрезидентът Илияна Йотова, председателя на парламента Цвета Караянчева, еврокомисарят Мария Габриел, председателят на ПГ на ГЕРБ и зам.-председателя на партията Цветан Цветанов и др.  \r\n*** \r\nОт 11.00 часа в зала „Александър Лилов“ на ул. „Позитано“ 20 ще се проведе заседание на Националния съвет на БСП. \r\n*** \r\nОт 11.00 часа в Националния политехнически музей комисарят по въпросите на цифровата икономика и цифровото общество Мария Габриел ще участва във връчването на годишните стипендии на младежи с изявени способности в науката и техниката на фондация „Еврика“. \r\n*** \r\nОт 12.00 часа в София Тех Парк ще се проведе лекция „100 часа астрономия“, организирана от Института по астрономия с Национална астрономическа обсерватория на БАН по повод 100-годишнината от основаването на Международния астрономически съюз (МАС). \r\n*** \r\nОт 18.00 в Читалище „Н. Вапцаров“ ще гостува мюзикълът „Да пееш под дъжда“.  \r\n*** \r\nОт 11.00 часа в драматичен театър „Никола Вапцаров“ ще се играе детският спектакъл „Момче и вятър“. \r\n*** \r\nОт 11.00 часа в салона на Кукления театър ще се играе представлението „Принцесата и граховото зърно“ по Ханс Кристиан Андерсен.  \r\n*** \r\nОт 11.00 часа в Куклен театър – Благоевград ще бъде представена постановката „Приказните разказвачи“. \r\n*** \r\nОт 09.30 часа в Механотехникума ще се състои фестивал за момичета от пети до седми клас със специалното участие на Университет за деца - София, с ръководител Явор Киряков. \r\n*** \r\nОт 10.30 часа в Смарт Център Бургас ще се проведе третото издание на най-голямото специализирано училище за бременни и родители „Мама знае най-добре“.   \r\n*** \r\nОт 11.00 часа в читалище „Искра“ ще гостува спектакъл на Русенския куклен театър – „Патиланци“.  \r\n*** \r\nОт 13.00 часа в ресторант „Момина крепост“ ще се проведе Ден на производителя, организиран от ТД „Трапезица 1902“, ПГ по туризъм „Д-р Васил Берон“ и Съюза на етнолозите в България.  \r\n*** \r\nОт 15.00 часа в сградата на Професионалния колеж по икономика и счетоводство ще бъде представен новият роман на Здравка Евтимова - \"Зелените очи на вятъра\". \r\n*** \r\nОт 11.00 часа в медицинския център „Св. Петка“ на видинската болница кметът на Община Видин Огнян Ценков ще се срещне с проф. д-р Асен Балтов, изпълнителен директор на Университетската многопрофилна болница за активно лечение и спешна медицина „Н.И.Пирогов“ и с екипа специалисти, който ще преглежда безплатно деца от 09.00 до 16.00 ч. \r\n*** \r\nОт 11.00 часа в Международен колеж в стая 216 председателят на Движение „Възраждане“ Костадин Костадинов ще проведе отворена среща-дискусия.  \r\n*** \r\nОт 10.00 часа до 12.00 часа между Младежкия дом и Община Пазарджик ще се състои кампания за рециклиране под мотото „Пазарджик обича“.  \r\n*** \r\nОт 10.00 часа до 18.00 часа Регионалният природонаучен музей ще осигури безплатен достъп до експозицията си на деца и юноши (до 18 години). \r\n*** \r\nВ 11.00 часа в хотел „Империал“ председателят на ПГ на ГЕРБ и заместник-председател на партията Цветан Цветанов ще се срещне с актива на ГЕРБ в Пловдив област. \r\n*** \r\nВ 16.00 часа на Римския стадион ще бъде открита изложбата „Изкуството на свободата – от Берлинската стена до уличното изкуство“. На събитието председателят на парламента Цвета Караянчева ще отправи приветствие.  На отриването ще присъства и председателят на ПГ на ГЕРБ и зам.-председателя на партията Цветан Цветанов.  \r\n*** \r\nОт 18.00 часа на фасадата на къщата-музей „Златю Бояджиев“ ще бъде представен лазерен визуален спектакъл „Български мистерии“.  \r\n*** \r\nОт 18.00 часа в Sariev Contemporary (ул. “Отец Паисий” 40) ще се състои среща с Камен Стоянов и тур в изложбата „!“.  \r\n*** \r\nОт 19.00 часа на 30-метрова сцена, монтирана в центъра на града кукерски групи от Карлово ще участват в грандиозното откриване на Пловдив 2019 – Европейска столица на културата.  \r\n*** \r\nОт 10.00 часа на стадион „Септември“ ще се проведе 16-ото издание на фестивала „Симитлия – Древната земя на кукерите“.   \r\n*** \r\nДен на отворените врати с пет безплатни лекционни програми ще се проведе в Планетариума. От 10.00 часа ще бъде програмата „Лунното момиче“, която е подходяща за деца, а от 11.00 часа - „Приказка за Космоса“. В 13.00 часа ще започне програмата „Пътуване до края на нощта“, в 15.00 часа - „Космическа одисея“, а от 16.30 часа - „Космически запознанства“.", "date": "2019.01.12", "title": "Предстоящи събития в страната за 12 януари (Агенция „Фокус“)"}
{"url": "http://www.focus-news.net/news/2019/01/12/2611191/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турска делегация, водена от зам.-външния министър Седат Йонал,  заминава за преговори в САЩ на 5 февруари, пише  вестник „Джумхуриет” .  \r\nПо данни от дипломатически източници, визитата е за участие в заседание на Смесената работна група Турция - САЩ. По време на контактите на делегацията във Вашингтон се очаква да бъдат разгледани темите за ситуацията в Сирия и борбата с ДАЕШ и Кюрдската работническа партия (ПКК).  \r\nВ началото на седмицата Джон Болтън, съветник по националната сигурност на президента на САЩ, посети Анкара и се срещна с говорителя на турското Президентство Ибрахим Калън. След завръщането си във Вашингтон, Джон Болтън заяви, че следващата седмица ще продължат преговорите между САЩ и Турция на военно равнище. „Надяваме се в преговорите с Турция да се постигнат резултати, приемливи и за двете страни. … От критична важност е да не позволим влошаване на положението в отношенията между Турция и Сирия.”, посочва Джон Болтън, цитиран от „Джумхуриет”. \r\nМинистърът на националната отбрана на Турция Хулуси Акар извършва инспекция на войсковите части по границата със Сирия, информира вестник  „Джумхуриет” . Министърът пристигна в пограничната провинция Шанлъурфа, придружаван от началника на ГЩ армейски генерал Яшар Гюлер и командващият сухопътните войски армейски генерал Юмит Дюндар. „Пред нас стоят задачите за военна операция в град Манбидж, в източните райони на река Ефрат. Плановете са изготвени, подготовката ни за тях продължават с усилено темпо. Единствената ни цел са терористите (подразбират се Отрядите за народна самоотбрана (ОНС) на Партията на демократичното единство (ПДЕ) на сирийските кюрди – бел. на „Фокус”).  Ние нямаме никакъв проблем с нашите кюрдски братя, с които сме кръвно свързани; всеки нормално мислещ го знае това. …”, обяснява турският военен министър, цитиран от „Джумхуриет”. \r\n***   Сега е добър момент да обмислим дали има победители в резултат от така наречената „революция на достойнството“, пише Елиезер Котляр в колонка за израелското издание The Jerusalem Post, представена без редакторска намеса.  \r\nСитуацията в Украйна продължава да заема първите страници на глобалните медии. Предстоящата петгодишнина от трагичните събития на Площада на независимостта (известен като „Майдан“ в Киев през януари-февруари 2014 година, които доведоха до насилствен преврат, сега подтиква много политици на Запад да погледнат по-отблизо причините и последствията от Майдана и да преосмислят какво се случва в Украйна от по-реалистична гледна точка. \r\n Сега е добър момент да обмислим дали има победители в резултат на така наречената „революция на достойнството“. \r\n Очевидният губещ от тази политика е украинският народ, който в резултат от действията на сегашното украинско правителство загуби част от територията на Украйна, бе въвлечен в кървав конфликт в Донбас и сега е на прага на тотално обедняване, докато Украйна потъва в хаос и беззаконие. Западните държави също са от губещата страна, защото буквално са се превърнали в заложници на безумния радикализъм, изповядван от украинските власти и сега са принудени да понасят икономически загуби заради влошаването на отношенията с Русия. \r\n Все повече западни политици, дипломати и медии вече разбират, че лозунгите „борба за демокрация” и „борба с корупцията”, които бяха толкова активно подкрепяни от западните правителства и медии през 2014 г., и служеха като знамена на „революцията“, всъщност са били манипулация и провокация от исторически мащаб. Тези лозунги бяха използвани за узурпиране на властта и организиране на широко политическо преследване на дисиденти и политически съперници. \r\n Тук има пряка аналогия със събитията от 1989 г. в Румъния, които едва сега са официално и обективно оценени от Главната прокуратура на Румъния - бивши високопоставени служители, дошли на власт в резултат на „румънската революция“, бяха обвинени в престъпления срещу човечеството. Румънската прокуратура заключи, че „през декември 1989 г. в страната е създадена атмосфера на„ тотална психоза ”с помощта на дезинформация, която е довела до хаотични насилствени действия и противоречиви военни заповеди. В резултат на това, в рамките на няколко дни след 22 декември 1989 г., 862 представители на бившото правителство бяха убити, а 2 150 души бяха ранени или подложени на тормоз“. \r\n Очевидно румънският сценарий беше възприет като план за събитията, които се случиха в Украйна през зимата на 2014 г. Узурпацията на властта от страна на „революционерите“, опит за намиране и убиване на сегашния президент, преследване на представители на сваленото правителство след преврата - всички тези точки съвпадат точно с новините от Румъния през 1989 г. и от Украйна през 2014 г. \r\n В своите показания и интервюта за събитията от зимата на 2014 г., първият украински президент Леонид Кравчук потвърди, че през февруари 2014 г. е знаел за плана „Чаушеску”, който предвиждал убийство на президента Янукович по онова време. \r\n Организаторите на преврата през 2014 г., които после дойдоха на власт, действаха по-усъвършенствано от румънските си „колеги“ през 1989. Без да се смущават от загубата на човешки животи, те организираха стрелба по протестиращите и служителите на правоприлагащите органи, за да дискредитират властите и тогавашния президент Янукович. Този въпрос се потвърждава от множество разследвания, проведени от редица американски и европейски журналисти. \r\n Впоследствие лидерите на Майдана използваха хаоса на събитията и убедиха властите на западните страни да наложат санкции на представителите на сваленото правителство, за да ги изолират напълно от външния свят. А в Украйна тези, които работеха в сваленото правителство, веднага станаха обект на наказателни дела и специални закони, които пряко хвърлят вината за някои престъпления върху тях без съдебен процес или разследване. \r\n Добър пример е положението на президента Виктор Янукович, който е демонизиран ежедневно и обвиняван в различни престъпления от украински и световни медии през тези пет години. \r\n Янукович и неговата политика имаха подкрепата на десетки милиони украинци от много години. Той олицетворява становището и е идеологически лидер за поне половината от народа, и определено ключов политик от най-гъсто населения регион на Украйна - Донбас, който също дава една четвърт от БВП на страната. Очевидно е, че основната роля на неговото преследване е потискане на онези, които не са съгласни с насилието и хаоса, последвали революцията от 2014 г., и които се противопоставят на сегашното правителство. Това е очевидна вендета на победителите срещу губещите. \r\n продължение на пет години нито една държава в света не е потвърдила съществуването си или е замразила някакви активи, принадлежащи на президента Янукович. Нито един съд по света не е издал обвинителен акт срещу него. Единственото наказателно дело, което украинските власти започнаха срещу Янукович, в тяхната крайно безнадеждна ситуация, е очевидно политическия процес за т.нар. „държавна измяна“. \r\n Според много украински и международни юристи, този съд е станал фарс и подигравка с правосъдието и е част от безпрецедентното, систематично и организирано политическо преследване. \r\n Всъщност, политическите репресии срещу Янукович и представители на бившoто правителство станаха официалната идеология на сегашното украинско правителство. Репресиите са основната част от плана на Порошенко за промяна на политическия дневен ред в страната и за отклоняване на общественото внимание от икономическите му провали, политиките на разделяне и нежеланието да се върне мирът в страната и да се постигне споразумение с Донбас. Украинските власти продължават дезинформационната кампания, която започнаха през 2014 г., за това какво се е случило на Майдана и последващите действия, включително предизвикването на война, корупция от безпрецедентен мащаб и масовото осиромашяване на украинците. \r\n Дойде време за обективна и достоверна оценка на случващото се в Украйна. Здравият разум и демократичните норми трябва да се върнат както в украинската политика, така и в начина, по който тя се възприема от Запада. \r\n Продължаващите политически репресии нямат нищо общо с върховенството на закона и демократичното бъдеще на Украйна и трябва незабавно да спрат. Това становище постепенно става доминиращо сред истинските приятели на Украйна в САЩ и ЕС. \r\n В този дух, в края на 2018 г., Ерусалимският патриарх Теофил III изпрати писмо до президента Порошенко с молба за помирение и го призова да спре политическото преследване на президента Янукович. Той призова също бившият президент да участва в мирния процес в Донбас. Като се има предвид, че процесът в Минск е в безизходица, а размерът на негативността в отношенията между Украйна и Руската Федерация надхвърли всички разумни граници, участието на Янукович в мирния процес може да бъде ефективна възможност за постигане на примирие, и най-важното - помирението между украинската нация. \r\n Тази концепция се разглежда сериозно в Белия Дом. На неотдавнашната среща на сенаторите от Републиканската партия, те потвърдиха, че най-важната задача на президента Порошенко е възстановяването на мира и започването на процес на помирение. Неговите избиратели чакаха 5 години тези решения от него. Не може да има извинение за неспособността да бъдат постигнати тези резултати. \r\n*** Белият дом планира да използва парите за бедствия, за да изгради стена по границата с Мексико, пише авторитетният американски вестник  The Washington Post . \r\nБелият дом започна подготовката за обявяване на  национално извънредно положение, за да изгради граничната стена, искана от президента Тръмп. Този ход ще предизвика буря сред опозицията в Конгреса, както и съдебни дела, но той може да проправи пътя за край на трите седмици блокаж. \r\nАдминистрацията е хвърлила око на  неизползваните средства в бюджета на Армейския строителен корпус, по-специално Закона за разходите за бедствия, приет от Конгреса миналата година, който включва 13,9 млрд. долара, но не е изразходван за проекти за строителни работи, заявиха два независими източника на изданието.  \r\nТръмп настоява  Армейския строителен корпус да определи колко бързо могат да бъдат сключени договори и дали строителството може да започне в рамките на 45 дни, според един от източниците,говорили при условие за анонимност.. \r\nСписъкът включва десетки проекти за контрол на наводненията в райони, засегнати от неотдавнашни природни бедствия, включително крайбрежието на Тексас, залято от урагана \"Харви\" и части от Пуерто Рико, пострадали от урагана „Мария“. Бюджетът за военното строителство също се разглежда като потенциален източник за неизразходвани средства, като там са налични милиарди потенциални средства. \r\nОколо 800 000 федерални работници са на път да пропуснат първите си заплати, откакто бе спряно финансирането на правителството на 22 декември и проблемите, които засегнаха национални паркове, процесите на инспекция на храни и други федерални служби се умножават. \r\nСенатът единодушно прие законодателство в четвъртък, което ще гарантира заплащане на федералните работници със задна дата, след като финансовата блокада приключи, въпреки че хиляди държавни контрагенти може никога да не могат да възстановят загубите си.", "date": "2019.01.12", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/12/2611421/tasstramp-zayavi-che-raboti-sam-za-razreshavane-na-krizata-s-byudzheta.html", "text": "Президентът на САЩ опроверга съобщения в медиите, че в Белия дом цари хаос, съобщава  ТАСС . \r\nВ събота Доналд Тръмп опроверга съобщенията в редица американски медии, че в неговата администрация цари хаос и няма план за регулиране на създалата се криза около бюджета на държавата. Той съобщи също, че на практика само той в Белия дом работи над тези въпроси и има план как да се разреши възникналата ситуация.   \r\n\"Току-що видях, че в контролирания от Амазон вестник „Вашингтон пост“ репортер лъже, че в Белия дом цари хаос и че никой няма стратегия как да се прекрати спирането на работата на администрацията. Лъжещите медии винаги говорят за хаос, макар че той де факто не съществува“, това Тръмп е написал в своята страница в Туитър.   \r\n\"Всъщност в Белия дом няма никой освен мен, а аз имам план за прекратяване на това спиране. Но за да се разбере този план, трябва да се разбере, че аз удържах победа на изборите и обещах да осигуря безопасност за американския народ. Част от това обещание беше стената на южната граница.  Изборите си имат последствия“, е заявил Тръмп.  Ивелина Ватова", "date": "2019.01.12", "title": "ТАСС:Тръмп заяви, че  работи сам за разрешаване на кризата с бюджета"}
{"url": "http://www.focus-news.net/news/2019/01/12/2611194/afp-siriyskata-protivovazdushna-otbrana-strelya-po-vrazheski-tseli-blizo-do-damask.html", "text": "Сирийските системи за противовъздушна отбрана откриха огън по „вражески цели“ близо до Дамаск, предава  AFP , позовавайки се на Сирийската арабска новинарска агенция. \r\nНеустановен брой от вражеските мишени бяха засегнати, добави агенцията. Кореспондент на AFP в Дамаск е чул няколко силни експлозии. Превод и редакция : Калоян Пенков", "date": "2019.01.12", "title": "AFP: Сирийската противовъздушна отбрана стреля по „вражески цели“ близо до Дамаск"}
{"url": "http://www.focus-news.net/news/2019/01/12/2611195/ria-novosti-sasht-sa-gotovi-na-pregovori-s-rusiya-za-sigurnostta-na-kyurdite-v-siriya.html", "text": "Съветникът на американския президент по въпросите за националната сигурност Джон Болтън заяви, че САЩ са готови на преговори с Русия относно безопасността на кюрдите в Сирия, съобщава  РИА Новости . \r\n„Кюрдите са в много трудна ситуация, а президентът, когато говори с президента Ердоган, смята, че те ни бяха лоялни и трябва да сме сигурни, че няма да пострадат. За това говорим с Турция. Ние също ще говорим за това с Русия, ако е необходимо“, каза Болтън. \r\nТурският президент Реджеп Тайип Ердоган заяви, че Анкара е готова да започне операция на изток от Ефрат, както и в Манбидж срещу сирийските кюрдски сили за самоотбрана, ако САЩ не ги изтеглят от там. По-късно той каза, че е решил да отложи започването на военната операция в Сирия след телефонен разговор с американския президент Доналд Тръмп на 14 декември, в края на който Тръмп решава да изтегли американските войски от арабската страна. Превод и редакция : Калоян Пенков", "date": "2019.01.12", "title": "РИА  Новости: САЩ са готови на преговори с Русия за сигурността на кюрдите в Сирия"}
{"url": "http://www.focus-news.net/news/2019/01/12/2611196/dvama-dushi-zaginaha-pri-lavina-v-pirin-obzor.html", "text": "Двама сноубордисти бяха затрупани от лавина в западните склонове на вр. „Тодорка“ в Пирин. След проведена спасителна акция от екипи на ПСС бяха открити телата на двамата мъже. От Спасителната служба поясниха, че двамата любители на екстремните зимни спортове са предизвикали свличането на лавината, като така са попаднали под огромната снежна маса. Мъжете са били добре екипирани. За „Фокус“ председателят на БЧК Христо Григоров коментира, че сноубордистите не са спазили правилата за безопасност в планината, търсели са емоция и адреналин.  „Излизат извън урегулираните писти за каране, влизат вътре, повличат лавината и тя ги затрупва“, коментира Христо Григоров.  \r\nВтори случай с туристи, но този път завършил благополучно, бе регистриран отново в Пирин няколко часа след първия. Сигналът е за пет изгубили се деца, които са се спускали по улеите в района на хижа Демяница.  Григоров разказа, че децата, спускай си се от връх Тодорка, са излезли извън очертанията на пистите за каране и са навлезли в изключително опасен дол.  „Спасяването им бе изключително рисково за живота на планинските спасители, които са успели да ги извадят от този дол“, обясни Христо Григоров.  Децата са били транспортирани с шейни за преглед. „Достатъчно даваме жертви от хората по пътищата – нека да бъдем внимателни и отговорни в планината. Трябва да се съобразяваме с указанията и да не надценяваме себе си“, призова Григоров. Въпреки многократните предупреждения на ПСС, продължава практиката да се пренебрегва информацията за утежнената лавинна обстановка, както и указанията на планинските спасители за безопасно поведение във високата планина. \r\nВъв връзка с очакванията, че през почивните дни стотици граждани ще се отправят към националните зимни курорти, ПСС при БЧК призовава за стриктно спазване на правилата за поведение в планините - на пистите и извън тях.  \r\nПланинската спасителна служба при БЧК ще оказва помощ при подаден сигнал на тел 112, респективно - в Централния денонощен пост на ПСС при БЧК на тел. 1470 и 9632000.", "date": "2019.01.12", "title": "Двама души загинаха при лавина в Пирин  (ОБЗОР)"}
{"url": "http://www.focus-news.net/news/2019/01/12/2611197/reuters-siriya-saobshti-che-izrael-e-izstrelyal-raketi-sreshtu-damask.html", "text": "Сирийската арабска новинарска агенция съобщи, че израелски самолети са изстреляли няколко ракети в района на Дамаск, които са задействали противовъздушната отбрана, предава агенция  Reuters . \r\n„Резултатите от агресията досега бяха ограничени до удар на един от складовете на летището в Дамаск“, цитира агенция САНА военни източници.   Превод и редакция : Калоян Пенков", "date": "2019.01.12", "title": "Reuters: Сирия съобщи, че Израел е изстрелял ракети срещу Дамаск"}
{"url": "http://www.focus-news.net/news/2019/01/12/2611418/plovdiv-ednochasoviyat-spektakal-za-otkrivaneto-na-plovdiv-evropeyska-stolitsa-na-kulturata-2019-priklyuchi-s-15-minutna-efektna-zarya-i-izpalnenie-na-valya-balkanska.html", "text": "Приключи едночасовият спектакъл за откриването на „Пловдив - Европейска столица на културата 2019“, предаде репортер на  Радио „Фокус“ – Пловдив . Центърът на града бе изпълнен с десетки хиляди хора, които бяха излезли, въпреки студеното време, за да наблюдават грандиозното шоу от 30-метровата кула, която грееше от светлини и видео ефекти. Големите LED екрани излъчваха кадри от Пловдив и културното многообразие на града. Със спектакъла „Ние сме всички цветове“ бе поставено началото на една година, която ще остане в историята на града и на България. Церемонията приключи с 15-минутна ефектна заря и изпълнение на Валя Балканска. След това от последния етаж на кулата започна шоу на диджей. Грандиозното събитие беше открито от кмета на Пловдив Иван Тотев и еврокомисаря Мария Габриел.  \r\nЗаради мащаба на събитието имаше сериозни мерки за сигурност. Обособени бяха 22 контролно-пропускателни пункта, на които бяха проверявани гражданите, влизащи в оградената зона. Много семейства бяха дошли с децата си. Бяха раздадени 15 000 одеяла и шалчета с логото на „Пловдив - Европейска столица на културата 2019“. Много хора останаха разочаровани, че не са успели да си вземат такива, за да запазят спомена от събитието завинаги.  \r\nЦветана ТОНЧЕВА", "date": "2019.01.12", "title": "Пловдив: Едночасовият спектакъл за откриването на „Пловдив - Европейска столица на културата 2019“ приключи с 15-минутна ефектна заря и изпълнение на Валя Балканска"}
{"url": "http://www.focus-news.net/news/2019/01/12/2611422/plovdiv-e-evropeyska-stolitsa-na-kulturata-obzor.html", "text": "Пловдив е Европейска столица на културата. Официалното откриване на Пловдив - Европейска столица на културата 2019 стана със спектакъла „Ние всички сме цветове“ на грандиозна 30-метрова кула в града. Отправна точка на шоуто бе разнообразието на Пловдив – град с 8 000-на история, съчетаващ в себе си множество култури и влияния. „Разнообразие“ и „Ние сме всички цветове“ бяха ключовите послания в концепцията на откриващия спектакъл, свързани под мотото ЗАЕДНО. Концертът съчета традиционни български изпълнения и модерни съвременни технологии. В него взеха участие музикантът Теодосий Спасов, народната певица Валя Балканска, гайдарят Петър Янев, фолклорният ансамбъл „Тракия“, хористи от всички пловдивски хорове, ученици от спортното училище „Васил Левски“ и Национална гимназия за сценични и визуални изкуства, както и над 200 кукери от региона. Празникът завърши със светлинно шоу и заря. Десетки хиляди хора от страната и чужбина пристигнаха в Пловдив, за да гледат на живо откриващото събитие. Сред официалните му гости бяха вицепрезидентът Илияна Йотова, еврокомисарят Мария Габриел, министърът на културата Боил Банов, председателят на ПГ на ГЕРБ Цветан Цветанов, председателят на Народното събрание Цвета Караянчева, както и представители от италианския град Матера – „Европейска столица на културата 2019“, заедно с Пловдив. \r\nКато част от събитията за деня  бе открита уникална изложба, посветена на 30-годишнината от падането на Берлинската стена. По време на нея  председателят на парламента Цвета Караянчева  отбеляза, че тази европейска инициатива дава възможност повече хора да разберат за нашето културно-историческо наследство и да прославим още повече България. Председателят на Народното събрание подчерта, че експозицията е и доказателство за това, че за изкуството няма граници. „Тази стена, на която бяхме съвременници, падна и направи така, че Източна Европа да тръгне по своя демократичен път“, добави още Цвета Караянчева. Председателят на парламента благодари на кмета Иван Тотев и на неговия екип за огромната работа, която са свършили, и пожела всички гости, които дойдат в Пловдив, да отнесат със себе си частица от града и частица от България.  \r\nПред журналисти  председателят на парламентарната група на ГЕРБ и зам.-председател на партията Цветан Цветанов  отбеляза, че „Пловдив-Европейска столица на културата 2019“ е изключително добра реклама за страната ни. „Мога само да се гордея с това, което се случва. През последните няколко седмици, при разговори, които съм провел с чужди и наши партньори, всички питат само за Пловдив и казват, че ако идват до България, задължително ще посетят Пловдив. Това е невероятно“, коментира Цветан Цветанов. Кметът на града Иван Тотев  откри инициативата с думите: „Заедно е нашето мото. Заедно взехме съдбата в ръцете си. Пловдив е град, който се променя, ние участваме в промяната“. Той благодари на полвдивчани, защото те правят града и на хилядите доброволци от близо и далеч, които ще работят тази година в Пловдив заедно, обединени от Европейска столица на културата 2019. Министърът на туризма Николина Ангелкова  отбеляза в официалната си страница във \"Фейсбук\", че Пловдив ще покаже пред света непреходността на българското историческо наследство и богатството на нашите изкуства. \"За мен бе удоволствие да присъствам на церемонията за откриване домакинството на Пловдив като Европейска столица на културата 2019-а. Първият български град, удостоен с тази титла, е и най-старият жив град в Европа. Той ще събере хиляди творци от страната и Стария континент за над 500 събития, фестивали, експозиции, концерти, за да покаже преo света непреходността на българското историческо наследство и богатството на нашите изкуства. Близо 2 млн. туристи се очаква да посетят града. На добър час!\", допълни Ангелкова.  Еврокомисарят Мария Габриел  връчи плакет за цялостната организация и постигнатия успех на екипа на кмета. \"Съвсем заслужено Пловдив е първият български град, който е културна столица. Само тук можем да усетим едновременно духа и характера на Стария град, но и да усетим динамиката на новото време\", каза Мария Габриел по време на откриването на Пловдив-Европейска столица на културата 2019. Поздравителни адреси бяха изпратени от президента Румен Радев и от министър-председателя Бойко Борисов. \r\nВ рамките на Пловдив - Европейска столица на културата 2019 са предвидени над 300 проекта и 500 събития.", "date": "2019.01.12", "title": "Пловдив е Европейска столица на културата (ОБЗОР)"}
{"url": "http://www.focus-news.net/news/2019/01/12/2611410/evrokomisaryat-mariya-gabriel-vrachi-plaket-za-tsyalostnata-organizatsiya-na-evropeyska-stolitsa-na-kulturata-2019-na-ekipa-na-kmeta-na-plovdiv-ivan-totev.html", "text": "Еврокомисарят Мария Габриел връчи плакет за цялостната организация на Европейска столица на културата 2019 и постигнатия успех на екипа на кмета на Пловдив Иван Тотев, който е и председател на общинската фондация \"Пловдив 2019\", предаде репортер на  Радио \"Фокус-Пловдив.  \"Съвсем заслужено Пловдив е първият български град, който е културна столица. Само тук можем да усетим едновременно духа и характера на Стария град, но и да усетим динамиката на новото време\", каза Мария Габриел по време на откриването на Пловдив-Европейска столица на културата 2019. Поздравителни адреси са изпратени от президента Румен Радев и от министър-председателя Бойко Борисов. На събитието присъстваха още вицепрезидентът Илияна Йотова, министърът на културата Боил Банов, председателят на ПГ на ГЕРБ Цветан Цветанов, председателят на Народното събрание Цвета Караянчева, представители от италианския град Матера – „Европейска столица на културата 2019“, заедно с Пловдив.  \r\nМария РУСЕВА", "date": "2019.01.12", "title": "Еврокомисарят Мария Габриел връчи плакет за цялостната организация на Европейска столица на културата 2019 на екипа на кмета на Пловдив Иван Тотев"}
{"url": "http://www.focus-news.net/news/2019/01/12/2611199/ria-novosti-yunker-zayavi-che-es-nyama-da-promenya-dogovora-za-brekzit.html", "text": "Европейският съюз няма да преразглежда проекта на договора за Брекзит, британският парламент трябва да гласува по настоящия вариант, заяви председателят на Европейската комисия Жан-Клод Юнкер, съобщава  РИА Новости . \r\nПрез ноември 2018 г. Европейският съюз и Великобритания, след много месеци на трудни преговори, постигнаха споразумение за условията за оттеглянето на страната от блока. Сега, за да влезе в сила преди датата на „развода“ (29 март) и да регулира този процес, е необходимо ратифицирането му от ЕС и Обединеното кралство. \r\nВ Лондон обаче възникнаха трудности с приемането на документа. Първото гласуване в британския парламент беше отложено. На този фон беше свикана извънредна среща на високо равнище на ЕС за да се обсъди ситуацията и всъщност се опита да насърчи ратификацията в Лондон, без да се променя самия проект на споразумението за Брекзит. В края на срещата бяха дадени някои разяснения на споразумението.  Превод и редакция : Калоян Пенков", "date": "2019.01.12", "title": "РИА Новости: Юнкер заяви, че ЕС няма да променя договора за Брекзит"}
{"url": "http://www.focus-news.net/news/2019/01/12/2611415/ministar-nikolina-angelkova-plovdiv-shte-pokazhe-pred-sveta-neprehodnostta-na-balgarskoto-istorichesko-nasledstvo-i-bogatstvoto-na-nashite-izkustva.html", "text": "За мен бе удоволствие да присъствам на церемонията за откриване домакинството на Пловдив като Европейска столица на културата 2019-а. Това е написала в официалната си страница във  \"Фейсбук\"  министърът на туризма Николина Ангелкова. \"Първият български град, удостоен с тази титла, е и най-старият жив град в Европа. Той ще събере хиляди творци от страната и Стария континент за над 500 събития, фестивали, експозиции, концерти, за да покаже преo света непреходността на българското историческо наследство и богатството на нашите изкуства. Близо 2 млн. туристи се очаква да посетят града. На добър час!\", допълва Ангелкова.", "date": "2019.01.12", "title": "Министър Николина Ангелкова: Пловдив ще покаже пред света непреходността на българското историческо наследство и богатството на нашите изкуства"}
{"url": "http://www.focus-news.net/news/2019/01/12/2611200/ministerstvoto-na-energetikata-i-kevr-startirat-savmestni-proverki-na-trite-elektrorazpredelitelni-druzhestva-obzor.html", "text": "Съвместни екипи от Министерството на енергетиката и Комисията за енергийно и водно регулиране ще проверяват от 15 до 25 януари трите електроразпределителни дружества. Това е една от спешните мерки, които предприема държавата в отговор на притесненията от страна на бизнеса за сериозно поскъпване на електроенергията на борсата, по-специално – на сегмента „ден напред“. Мерките бяха обявени на брифинг от министъра на енергетиката Теменужка Петкова и председателя на КЕВР Иван Иванов. \r\nМинистър Петкова обясни, че тях е важно българският бизнес да бъде конкурентоспособен и затова държавата ще предприеме всички законови действия, за да го гарантира. Проверките ще стартират с „Електроразпределение Север“ ЕАД, след това ще бъде проверено „Електроразпределение Юг“ ЕАД и накрая – „ЧЕЗ Разпределение България“ АД. Според своите законови правомощия експертите от Министерството на енергетиката ще проверяват техническото състояние и експлоатацията на енергийните обекти, както и спазването на подзаконовите нормативни актове по прилагането на Закона за енергетиката – наредбата за техническата експлоатация на електрически централи и мрежи, наредбата за устройството на електрическите уредби и електропроводните линии, наредбата за дейността на операторите на електроенергийната система и на разпределителните мрежи, както и наредбата за сервитутите на енергийните обекти. В рамките на своята компетентност КЕВР ще провери как трите дружества изпълняват своите лицензи. \r\nВ понеделник председателят на КЕВР Иван Иванов ще свика среща на ръководителите на трите електроразпределителни дружества, държавните компании, които осигуряват основните количества електроенергия за свободния пазар (НЕК ЕАД, АЕЦ „Козлодуй“ ЕАД и ТЕЦ „Марица-Изток 2“ ЕАД), както и на БЕХ ЕАД, Българската независима енергийна борса и ЕСО ЕАД. В срещата ще участва и министър Теменужка Петкова. Целта е да се набележат допълнителни мерки за повишаване количествата електроенергия за пазар „ден напред“ и намаляване на натиска за търсене на електроенергия на този сегмент. В момента електроразпределителните компании купуват енергията за технологични загуби именно от пазара „ден напред“ на борсата и тези количества достигат до 30% от търгуваната електроенергия на този сегмент. Иванов обясни, че екипите, които ще извършват проверките на трите електроразпределителни дружества, вече са сформирани. По думите му българите трябва да бъдат уверени, че са проверени разпределителните дружества и енергията, която се отчита отговаря на употребената. Председателят на КЕВР бе категоричен, че нямат никакво основание твърденията на определени лица, че ще има повишаване с 15-20% на сметките за ток на хората от 1 юли.", "date": "2019.01.12", "title": "Министерството на енергетиката и КЕВР стартират съвместни проверки на трите електроразпределителни дружества (ОБЗОР)"}
{"url": "http://www.focus-news.net/news/2019/01/12/2611439/alsat-m-makedoniya-zaev-veche-izpolzva-novoto-ime-republika-severna-makedoniya.html", "text": "Горд от смелостта на депутатите и уверен в по-доброто бъдеще, в деня, в който бяха приети конституционните промени премиерът Зоран Заев използва новото име – Република Северна Македония. Това съобщава на електронната си страница скопският телевизионен канал  Алсат М .   \r\n„Да, нека гражданите да помнят, че първо от устата на премиера са чули. Това е сериозна стъпка, която нашият парламент направи. Договорът влиза в сила, когато бъде ратифициран и от гръцкия парламент. В международните отношения промяната влиза в сила веднага. Съвсем ясно е обаче, че това решения отваря перспективи за целия наш народ и за нашата страна“, е казал Заев. \r\nПремиерът Заев е убеден, че Договорът от Преспа ще бъде одобрен и от гръцкия парламент.   Ивелина Ватова", "date": "2019.01.12", "title": "Алсат М (Македония): Заев вече използва новото име – Република Северна Македония"}
{"url": "http://www.focus-news.net/news/2019/01/12/2611193/poreden-protest-sreshtu-tsiganskiya-proizvol-se-provede-v-plovdivskoto-s-voyvodinovo-obzor.html", "text": "Пети пореден протест се проведе в пловдивското с. Войводиново срещу циганския произвол, след като двама цигани - на 17 и 21 години, пребиха 33-годишния военнослужещ Валентин Димов на 6 януари т.г.  В петия ден на недоволство участие взеха бивши и настоящи военни, както и фенове на различни футболни агитки.  \r\nПротестът започна около 18.00 часа с химна на България, с падане на колене и минута мълчание в памет на загиналите военнослужещи в различни мисии. След това бе прочетена молитва за единение от свещеник.  В селото бе разположена трибуна, от която се изявяваха оратори, които призоваха за законност в държавата и конкретни действия срещу циганския произвол. Думата взе кметът на община Марица Димитър Иванов, който бе освиркан., към него бяха отправени упреци, че не се предприемат решителни мерки срещу циганския произвол. Демонстрацията протечи мирно, полицейското присъствие беше засилено.  \r\nВ петъчния ден Районна прокуратура-Пловдив се самосезира по публикации в електронни медии и разпространен към тях видеоклип с изказване на мъж, който сочи, че живее в чужбина, и прави изявление, съдържащо подбуждане към омраза и насилие във връзка с инцидента в село Войводиново, област Пловдив.  33-годишият Валентин Димов бе нападнат в село Войводиново около 13.30 часа на 6 януари. Конфликтът между него и двамата цигани е възникнал на кръстовище в селото. Впоследствие той е приет в болница с много хематоми по лицето и сътресение на мозъка от ударите по главата, които са му били нанесени. В сряда му беше извършена операция и се очаква да бъде изписан от болницата до 10 дни. Общинският съвет в Марица гласува отпускане на еднократна парична помощ от 1000 лв. за пострадалия военнослужещ. Междувременно районният съд в Пловдив постанови най-тежката мярка „Задържане под стража“ спрямо братята Асен (на 21 г.) и Борис (на 17 г.). \r\nНа 9 януари бяха предприети и действия по събаряне на незаконните цигански постройки в селото.", "date": "2019.01.12", "title": "Пореден протест срещу циганския произвол се проведе в пловдивското с. Войводиново (ОБЗОР)"}
{"url": "http://www.focus-news.net/news/2019/01/12/2611201/ria-novosti-atakata-na-izrael-ne-e-povliyala-na-rabotata-na-letishteto-v-damask.html", "text": "Нападението на израелски военни самолети в покрайнините на сирийската столица не се отрази на функционирането на международното летище в Дамаск, предаде държавната телевизия „Ихбария“. \r\nСпоред портала Flightradar, малко след нападението, от летището е излетял лайнер на сирийската авиокомпания Syrian Air, който е пътувал до Бахрейн. \r\nПреди това „Ихбария“ съобщи, че израелски военни самолети изстреляха няколко ракети в покрайнините на Дамаск. Въздушната защита на Сирия удари повечето от ракетите, а щети бяха причинени само на склад в района на международното летище на сирийската столица. Превод и редакция : Калоян Пенков", "date": "2019.01.12", "title": "РИА Новости: Атаката на Израел не е повлияла на работата на летището в Дамаск"}
{"url": "http://www.focus-news.net/news/2019/01/12/2611198/tass-kongresat-na-sasht-odobri-izplashtaneto-na-kompensatsii-na-darzhavni-sluzhiteli-izprateni-v-neplaten-otpusk.html", "text": "Камарата на представителите одобри в петък законопроект за изплащане на компенсации на държавни служители, които не получават заплата поради частичното спиране на работата на правителството. Това се посочва на уебсайта на долната камара на законодателния орган, предава агенция  TACC . \r\nТекстът на законопроекта не посочва точния размер на плащанията, а само посочва необходимостта от „обезщетяване на федералните и други държавни служители, които са пострадали от прекъсването на държавната работа. В четвъртък тази инициатива беше одобрена от Сената и сега ще бъде подписана от американския президент Доналд Тръмп. По-рано той заяви, че ще подпише законопроекта. Плащанията ще се извършват след възобновяване на работата на държавните институции. \r\nСлед като законопроектът беше приет, председателят на Камарата на представителите Нанси Пелоси обяви, че Тръмп трябва да предприеме следващата стъпка за прекратяване на частичното затваряне на правителството. „Когато президентът предприеме действия, ние ще отговорим на всичко, което той прави“, каза тя. \r\nОт 22 декември работата на федералното правителство е частично спряна в САЩ заради липсата на бюджетни средства. Това се дължи на факта, че републиканците и демократите в Конгреса все още не са успели да се споразумеят за параметрите на временния държавен бюджет, в който американският президент Доналд Тръмп и републиканците в крайна сметка искат да включат повече от 5 милиарда долара за изграждане на физическа бариера по границата с Мексико. Демократите заявяват, че няма да одобрят отделянето на такива големи средства от хазната и са готови да предложат само 1,3 млрд. долара. Превод и редакция : Калоян Пенков", "date": "2019.01.12", "title": "ТАСС: Конгресът на САЩ одобри изплащането на компенсации на държавни служители, изпратени в неплатен отпуск"}
{"url": "http://www.focus-news.net/news/2019/01/12/2611205/sport-lion-i-reyms-zavarshiha-naravno.html", "text": "Отборите на Лион и Реймс завършиха наравно 1:1 в мач от 20-ия кръг на френската Лига 1. В 34-та минута Реймс поведе в резултата с гол на Пабло Чавария, а домакините от Лион изравниха след попадение на Бертран Траоре в 70 минута. В класирането Лион заема 3-та позиция с 33 точки, а Реймс се намира на 7 място с актив от 27 точки. Убедителен лидер във Франция е отборът на Пари Сен Жермен с 47 точки.", "date": "2019.01.12", "title": "Спорт: Лион и Реймс завършиха наравно"}
{"url": "http://www.focus-news.net/news/2019/01/12/2611202/tass-rusiya-igrae-klyuchova-rolya-v-diplomaticheskoto-reshenie-na-yemenskiya-problem.html", "text": "Русия играе „водеща роля“ в дипломатическото решение на йеменския проблем, заяви в интервю за вестник „Комерсант“ специалният пратеник на генералния секретар на ООН за Йемен Мартин Грифитс, предава агенция  TACC . \r\n„Русия е постоянен член на Съвета за сигурност на ООН. А Москва играе активна роля в усилията на ООН за разрешаване на този конфликт. Русия е важен участник в този процес. Няма да има решение на йеменския проблем без дипломация, а Русия има водеща роля в този процес“, каза Грифитс. \r\nПо думите му той често говори с посланика на Руската федерация в Йемен, временно работещ в Рияд. Дипломатът също така подчерта значението и ползата от факта, че Русия може да поддържа контакти с всички страни в конфликта, както с бунтовното движение „Ансар Алах“, така и с официалното правителство на Йемен. \r\nНовият кръг междуйеменски преговори, при напредък в прилагането на шведските споразумения, може да се състои през февруари, добави Грифитс. \r\nЩо се отнася до размяната на затворници, дипломатът изрази надежда, че страните ще разменят списъци с имена, а обменът ще се извърши по график. „Когато се потвърдят всички имена на хора и местоположението им, ще се осъществи размяна. Ние продължаваме да се надяваме, че, както е планирано, това ще се случи през януари: в рамките на един ден стотици затворници ще бъдат прехвърлени от южната част на страната към Сана и толкова затворници в обратна посока“ заяви той. Превод и редакция : Калоян Пенков", "date": "2019.01.12", "title": "ТАСС: Русия играе ключова роля в дипломатическото решение на йеменския проблем"}
{"url": "http://www.focus-news.net/news/2019/01/12/2611204/sport-rayo-valekano-pobedi-selta-v-primera-division.html", "text": "Отборът на Райо Валекано победи Селта като домакин с 4:2 в мач от 19-ия кръг на Примера дивисион. За домакините Раул Де Томас се открои с хеттрик. След този двубой Райо се намира на 18-та позиция с актив от 19 точки, а Селта е на 15-то място с 21 точки. Лидер в класирането продължава да бъде отбора на Барселона с 40 точки, следван от Атлетико Мадрид с 35 и третия Севиля с 33 пункта.", "date": "2019.01.12", "title": "Спорт: Райо Валекано победи Селта в Примера дивисион"}
{"url": "http://www.focus-news.net/news/2019/01/12/2611206/sport-lil-pobedi-kaen.html", "text": "В мач от 20-ия кръг на френската Лига 1 Лил победи Каен като гост с 1:3. Първият гол за гостите отбеляза Никола Пепе в 8-та минута, Рафаел Леао удвои в 20-та минута, а Луис Араухо се разписа в 90-та минута. Почетното попадение за домакините вкара Родриг Нинга в добавеното време. Във временното класиране Лил заема второ място с 37 точки, а отборът на Каен е на 16-та позиция с 18 точки.", "date": "2019.01.12", "title": "Спорт: Лил победи Каен"}
{"url": "http://www.focus-news.net/news/2019/01/12/2611203/politicheski-zayavki-za-noviya-parlamentaren-sezon-obzor.html", "text": "С кворум от 176 народни представители започна шестата сесия на 44-тото Народно събрание. Заседанието бе открито от председателя на парламента Цвета Караянчева. Съгласно Правилника за организацията и дейността на Народното събрание сесията започна с химна на България и този на Европейския съюз. По традиция парламентарно представените сили излязоха с декларации за новия политически сезон веднага след началото на заседанието.  Председателят на Народното събрание Цвета Караянчева  заяви, че през 2019 г. предстоят избори и от депутатите зависи да превърнат вота в оспорвано спортсменско състезание. Тя пожела наситена и резултатна парламентарна дейност, която да е част от усилията за осигуряване на просперитет на страната и нейните граждани.  Председателят на ПГ на ГЕРБ Цветан Цветанов  посочи, че на предстоящите местни избори очаквано всяка партия ще се стреми не само да победи, но и да се представи по-добре в сравнение с предишни избори. \"Сега ГЕРБ управлява 130 общини с население от 5 млн. и половина души. Искаме да погледнем с повече оптимизъм и към населените места, в които досега не сме печелили местен вот. Без колебание ще номинираме сегашните ни кметове, които са възприемани като успешни. Ще подкрепим хората, които доказано са допринесли за подобряване на средата на живот в своите населени места. Освен в партийните оценки, ще се вслушаме и в обществените настроения. Ще дадем „зелена светлина” на проработилите регионални политики. Целта ни е да провеждаме последователна регионална политика, която да се ползва с обществено одобрение и надпартийна подкрепа“, заяви Цветанов. По думите му президентът Румен Радев е препотвърдил нежеланието си да работи за хората заедно с техните избраници начело на властта. \"За какво единение говори той тогава? Неслучайно някои определиха думите му като агресия, други – като революционен патос в конгресна зала, а трети - като израз на лични политически амбиции. Европейски медии коментираха,че речта му е „свръхполитизирана” и заподозряха, че наричайки се обединител на нацията, той успява единствено да провокира разделение и омраза. Ето защо аз бих искал през 2019 г. в парламента да имаме повече общи и спечелени от всички нас каузи в името на българите“, каза Цветанов и добави, че много му се иска през идващите месеци прагматизмът в пленарната зала да заглуши популизма. Председателят на ПГ на \"БСП за България\" Корнелия Нинова  заяви, че за БСП 2019 г. ще сложи край на статуквото и начало на промяната в България и в Европа. Тя подчерта, че ще искат актуализация на бюджета за доходите и ако КЕВР не си влезе в ролята – оставка на цялата комисия. Нинова изрази надежда българите да имат желание да променят живота си към по-добро, а начинът за това според нея е предсрочен вот и каквото народът реши. „За да имаме претенции, че искаме да променяме Европа, първо трябва да започнем от себе си. Знаем, че правителството и мнозинството искат по всякакъв начин да изкарат мандата. И това е нормално, така е - взели сте избори и искате да управлявате докрай с всички средства, с раздаване на пари извън правила, с отмяна на машинно гласуване, с всички опити тези избори да бъдат опорочени. Знаем, че го искате. Уважаеми, г-н премиер, и мнозинство, как точно това ще стане със 17 % доверие у българския народ, което показва социологическо проучване, което цитирахте вчера? Със 17 % кое правителство смятате, че може да управлява с перспектива и да прави сериозни реформи, от които българското общество има нужда\", попита Нинова.  Председателят на ПГ на \"Обединени патриоти\" и лидер на ПП \"Атака\" Волен Сидеров  коментира, че ако през 2019 г. успеят да преодолеят порока да си пречат един на друг, е сигурен, че България ще направи чудеса. „Годината, в която навлизаме ще бъде историческа за Европа – година на разместване на пластовете в Европа. Европа трябва да реши каква ще бъде - дали да бъде територия за незаконни емигранти, които да я прегазват“, каза Сидеров и коментира, че сблъсъкът на ценности през 2019 г. ще бъде важен за нашия континент. „ЕС трябва да гледа своя интерес, да гледа своята икономика и да прави най-доброто за своите граждани, а не за тези, които живеят на други места. Това трябва да бъде българският глас през 2019 г. Ако през тази година успеем да преодолеем порока да си пречим един на друг, съм сигурен, че България ще направи чудеса“, каза още Сидеров. Председателят на ДПС Мустафа Карадайъ  заяви, че изминалата година е изгубено политическо време за България. „Нека през 2019 г. България да извоюва достойно място в Европа и ЕС да намери верния път към всички държави-членки. Началото на годината е и време за равносметка и поглед в бъдещето. Със скандали започна 2018 г. и със скандали приключи - и в малката, и в голямата коалиция, в страната и в чужбина, в институциите, между институциите, морални – примерите, за съжаление, отново са много. Със скандал започна и 2019 г. – изборът на нов изтребител“, добави Карадайъ. Председателят на „Воля“ Веселин Марешки  посочи, че 2019 ще бъде знакова, защото ще стане ясно дали ЕС ще се разпадне, или ще продължи да съществува по коренно различен начин. Според него старите елити ще бъдат пометени. „Навсякъде е в подем истинската патриотична вълна, част от която е „Воля“, каза той и заяви, че категорично не приема да наричат неговата партия националисти и популисти. Марешки определи като цинизъм декларациите на парламентарно представените сили. „Направо нямам какво да кажа, защото преди мен, това което трябваше да кажа аз, го каза Корнелия Нинова от БСП, частично и г-н Волен Сидеров. Имат ли право те, които са част от този преход да задават тези въпроси? Иначе те са правилни. Нали затова сме ние тук, ние да ги задаваме“, допълни още Марешки, но попита откъде накъде хора, които са участвали в престъпната приватизация, задават подобни въпроси.", "date": "2019.01.12", "title": "Политически заявки за новия парламентарен сезон (ОБЗОР)"}
{"url": "http://www.focus-news.net/news/2019/01/12/2611207/daily-express-ministri-podtikvat-tereza-mey-da-potarsi-pomosht-ot-leybaristite.html", "text": "Министри от кабинета тласкат Тереза Мей спешно да потърси помощ от лейбъристите в отчаян опит да бъдат осигурени гласовете нужни за избягването на Брекзит без сделка. \r\nЧленове от обкръжението на министър-председателя я призоваха да се обърне директно към Джеръми Корбин за помощ, ако нейното непопулярно споразумение за оттегляне бъде отхвърлено от депутатите, както се очаква следващата седмица, предаде Bloomberg. Смята се, че основната проевропейска група се състои от шест министри от кабинета и двама други министри. Те се опитват да убедят Тереза Мей да се срещне с лидера на лейбъристите с надеждата да преговаря за Брекзит, с който двете страни могат да живеят в опит да избегнат безразборно разделяне. \r\nЛейбъристите вече обещаха да гласува против плана на правителството, защото той не отговаря на шестте критерия на партията.   \r\nНо ако Джеръми Корбин се съгласи да помогне на премиера, това вероятно ще доведе до много по-мек Брекзит заради обещанието на опозиционната партия да остане в митнически съюз с Европейския съюз. \r\nМинистър-председателят изглежда е на път към голямо поражение в Камарата на общините следващата седмица, като десетки нейни депутати предупреждават, че ще гласуват против нейната сделка. \r\nПозовавайки се на източници, Bloomberg съобщава, че групата на проевропейски настроените в кабинета настоява Тереза Mей да потърси помощ от лейбъристите, а двама министри са предложили тя да се обърне директно към Корбин. \r\nСъобщава се също, че министрите са пуснали идеята да позволят на депутатите да гласуват за различни видове Брекзит, за да установят кои биха могли да осигурят подкрепата, необходима за преминаване през Долната камара на парламента. \r\nАко тя загуби гласуването във вторник, Тереза Мей ще има само три дни да се върне при депутатите и да обясни какво планира да направи след това. \r\nАко не се стигне до сделка и ако министрите не потърсят удължаване на член 50, Великобритания ще напусне ЕС на 29 март, без да има споразумение за преход. \r\nМеждувременно министърът на външните работи Джеръми Хънт предупреди за „парализа на Брекзит“, ако депутатите гласуват против споразумението за оттегляне на Тереза Мей следващата седмица, което може би означава, че Великобритания изобщо не напуска Европейския съюз. \r\nМинистърът предупреди, че неуспехът на Брекзит ще бъде „невероятно вреден“ за Обединеното кралство и нещо, за което страната ще съжалява за „много, много поколения“. \r\nТой призова депутатите да се обединят зад споразумението за оттегляне, което „не е перфектно“, но „доставя Брекзит“. Превод и редакция : Калоян Пенков", "date": "2019.01.12", "title": "Daily Express: Министри подтикват Тереза Мей да потърси помощ от лейбъристите"}
{"url": "http://www.focus-news.net/news/2019/01/12/2611208/tass-maduro-zayavi-che-venetsuelskata-opozitsiya-ne-mozhe-da-rakovodi-stranata.html", "text": "Венецуелските опозиционни сили няма да могат да ръководят страната, защото нямат нито програма, нито лидер. Това становище бе изразено от президента на Боливарската република Николас Мадуро на пресконференция, излъчена в Twitter. За това предава агенция  TACC . \r\n„Венецуелската опозиция няма сили и възможности да води Венецуела. Те нямат програма, идеи или лидер“, каза Мадуро. \r\nКоментирайки призивите на ръководителя на венецуелския парламент Хуан Гуайдо да организира масови протести, Мадуро заяви, че това е „шоу, което има за цел да дестабилизира ситуацията в страната“. \r\nГуайдо заяви, че конституцията на Венецуела му позволява да упражнява правомощията на държавния глава и призова гражданите да отидат на масов протест на 23 януари. \r\nВ четвъртък победителят от президентските избори във Венецуела Николас Мадуро пое поста държавен глава: той положи клетва във Върховния съд, а не в Народното събрание. Изборите за президента на Венецуела се състояха на 20 май. \r\nПо-рано този месец членовете на групата Лима, с изключение на Мексико, заявиха, че не признават новия президентски мандат на Мадуро. Съответният документ бе подписан от представители на Аржентина, Бразилия, Гвиана, Гватемала, Хондурас, Канада, Колумбия, Коста Рика, Панама, Парагвай, Перу, Сейнт Лусия и Чили. Новият мандат на Мадуро като президент на Венецуела не се признава и от Организацията на американските държави (ОАД), а Парагвай обяви, че прекъсва дипломатическите отношения с Каракас. Превод и редакция : Калоян Пенков", "date": "2019.01.12", "title": "ТАСС: Мадуро заяви, че венецуелската опозиция не може да ръководи страната"}
{"url": "http://www.focus-news.net/news/2019/01/12/2611212/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Daily Express : Министри от кабинета тласкат Тереза Мей спешно да потърси помощ от лейбъристите в отчаян опит да бъдат осигурени гласовете нужни за избягването на Брекзит без сделка. \r\nЧленове от обкръжението на министър-председателя я призоваха да се обърне директно към Джеръми Корбин за помощ, ако нейното непопулярно споразумение за оттегляне бъде отхвърлено от депутатите, както се очаква следващата седмица, предаде Bloomberg. Смята се, че основната проевропейска група се състои от шест министри от кабинета и двама други министри. Те се опитват да убедят Тереза Мей да се срещне с лидера на лейбъристите с надеждата да преговаря за Брекзит, с който двете страни могат да живеят в опит да избегнат безразборно разделяне. \r\nЛейбъристите вече обещаха да гласува против плана на правителството, защото той не отговаря на шестте критерия на партията.   \r\nНо ако Джеръми Корбин се съгласи да помогне на премиера, това вероятно ще доведе до много по-мек Брекзит заради обещанието на опозиционната партия да остане в митнически съюз с Европейския съюз. \r\nМинистър-председателят изглежда е на път към голямо поражение в Камарата на общините следващата седмица, като десетки нейни депутати предупреждават, че ще гласуват против нейната сделка. \r\nПозовавайки се на източници, Bloomberg съобщава, че групата на проевропейски настроените в кабинета настоява Тереза Mей да потърси помощ от лейбъристите, а двама министри са предложили тя да се обърне директно към Корбин. \r\nСъобщава се също, че министрите са пуснали идеята да позволят на депутатите да гласуват за различни видове Брекзит, за да установят кои биха могли да осигурят подкрепата, необходима за преминаване през Долната камара на парламента. \r\nАко тя загуби гласуването във вторник, Тереза Мей ще има само три дни да се върне при депутатите и да обясни какво планира да направи след това. \r\nАко не се стигне до сделка и ако министрите не потърсят удължаване на член 50, Великобритания ще напусне ЕС на 29 март, без да има споразумение за преход. \r\nМеждувременно министърът на външните работи Джеръми Хънт предупреди за „парализа на Брекзит“, ако депутатите гласуват против споразумението за оттегляне на Тереза Мей следващата седмица, което може би означава, че Великобритания изобщо не напуска Европейския съюз. \r\nТой предупреди, че неуспехът на Брекзит ще бъде „невероятно вреден“ за Обединеното кралство и нещо, за което страната ще съжалява за „много, много поколения“. \r\nТой призова депутатите да се обединят зад споразумението за оттегляне, което „не е перфектно“, но „доставя Brexit“. \r\n*** The Guardian : Доналд Тръмп се отказа от заплахата си да обяви извънредно положение, за да финансира обещаната гранична стена, докато е притискан да намери решение на триседмичната безизходица, която затвори части на правителството, оставяйки стотици хиляди работници без заплати. \r\n„Искаме Конгресът да си свърши работата“, каза президентът по време на кръгла маса за сигурността на границите в Белия дом. „Това, което не искаме да направим сега, е извънредно положение“. \r\nКоментарите на Тръмп идват на фона на докладите, че той се консултира с адвокатите и съюзниците на Белия дом относно обявяването на извънредно положение и използването на президентските правомощия за предприемане на едностранни действия за изграждане на стената въпреки възраженията на Конгреса. Той твърди, че неговите адвокати са му казали, че действието ще издържи на правната проверка „100%“. \r\nТръмп заяви, че има право да обяви извънредна ситуация на национално равнище, но каза: „Няма да го правя толкова бързо“. \r\nВместо това президентът призова демократите да намерят изход от затварянето, което ще стане най-дълго в историята на САЩ, като все още няма край от безизходицата. \r\nОколо 800 хиляди работници, повече от половината от които все още са на работа, не получиха заплати.  \r\nЗапитан за тежкото положение на онези, които отиват без заплащане, президентът измести фокуса, като каза, че се чувства зле „за хората, които имат членове на семейството, които са били убити“ от „престъпници”, които са дошли през границата. \r\nВъпреки това във Вашингтон избухнаха протести, тъй като стотици държавни служители, пуснати в отпуск, се събраха пред Белия дом с искане да се върнат на работа. \r\nТръмп не беше в Белия дом по време на протеста. Президентът посети Макалън, Тексас и Рио Гранде, за да подчертае това, което той нарича криза на наркотиците и престъпността. \r\nТой каза, че „ако по някаква причина не получим това” - споразумение с демократите в Камарата, които отказаха да одобрят исканите от него 5,7 млрд. долара за стената - „Ще обявя извънредно положение“. \r\nЧастичното изключване ще постави рекорд , който ще продължи след 21-дневното затваряне, приключило на 6 януари 1996 г., по време на администрацията на Бил Клинтън. \r\n*** Independent : Шансовете на Тереза Мей да изпълни Брекзит на 29 март бързо изчезват, след като висши министри признаха, че е необходимо повече време, дори ако сделката й спечели подкрепата на парламента. \r\nВисши консерватори са приели, че самото законодателство, което парламентът трябва да премине, за да се подготви за Брекзит, независимо дали плановете на Мей са одобрени, прави оттеглянето на договорената дата почти невъзможно. \r\nЕдин министър от кабинета каза пред Independent, че в малко вероятния случай, когато сделката на министър-председателя е действително одобрена, още няколко седмици ще са необходими - ако не се очаква, тогава по-дългото забавяне на Брекзит изглежда неизбежно, ако трябва да се избегне сценарий без сделка. \r\nИзглежда, че Тереза Мей ще има историческо поражение, когато предложи сделката си в Камарата на общините, като според някои оценки тя ще загуби с повече от 200 гласа. \r\nНо неизбежността на забавянето на Брекзит бе подчертана от един министър на кабинета, който каза за The Independent, че кратко удължаване на член 50 вероятно ще се изисква за изпълнение на одобрена сделка. \r\nДепутатът заяви: „Ще бъде трудно да се приеме законодателството до края на март, дори ако сделката бъде приета.“ \r\n„Но никой няма да възрази, ако имаме нужда от още няколко седмици“ \r\nКакто ЕС, така и привържениците на Брекзит едва ли ще се противопоставят на кратко забавяне, докато оттеглянето на Великобритания е абсолютно гарантирано. \r\nПравителството трябва да премине през редица законопроекти, включително тези, свързани с търговията, имиграцията и селското стопанство, за да гарантира, че страната има законодателна рамка. \r\nГоворейки за липса на сделка, Джеръми Хънт каза: „От тази седмица видяхме, че парламентът има способността да се утвърждава и да оформя резултатите. Мисля, че след тази седмица идеята, че парламентът няма да направи нищо, е малко вероятно“. \r\nТой заяви, че неуспех на Брекзит би бил „потенциално много вреден“ и предупреди, че сега това е избор между споразумението на Тереза Мей и Брекзит без сделка.  \r\nХора от правителството очакват някаква допълнителна помощ за Тереза Мей от Европейския съюз до понеделник, която те се надяват да разсее някои от притесненията на нейните критици за „ирландския предпазен механизъм“. Малко вероятно е обаче това да е правно обвързваща гаранция, че Великобритания може да излезе от нея едностранно, което искат много консерватори и партньорите на Тереза Мей от Демократичната юнионистка партия. \r\nТака или иначе един анализ на Би Би Си предвижда, че правителството отива към поражение на плана за оттегляне на Тереза Мей със съкрушителна разлика от 228 гласа. \r\nТогава тя ще трябва да се върне в парламента в рамките на три дни с план за това, което ще прави след това, с депутати в междупартийна коалиция, чиято цел е да представят предложения за други потенциални варианти.", "date": "2019.01.12", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/12/2611210/independent-chlen-50-tryabva-da-bade-udalzhen-dori-ako-tereza-mey-specheli-glasuvaneto-priznavat-visshi-ministri.html", "text": "Шансовете на Тереза Мей да изпълни Брекзит на 29 март бързо изчезват, след като висши министри признаха, че е необходимо повече време, дори ако сделката й спечели подкрепата на парламента. \r\nВисши консерватори са приели, че самото законодателство, което парламентът трябва да премине, за да се подготви за Брекзит, независимо дали плановете на Мей са одобрени, прави оттеглянето на договорената дата почти невъзможно. \r\nЕдин министър от кабинета каза пред Independent, че в малко вероятния случай, когато сделката на министър-председателя е действително одобрена, още няколко седмици ще са необходими - ако не се очаква, тогава по-дългото забавяне на Брекзит изглежда неизбежно, ако трябва да се избегне сценарий без сделка. \r\nИзглежда, че Тереза Мей ще има историческо поражение, когато предложи сделката си в Камарата на общините, като според някои оценки тя ще загуби с повече от 200 гласа. \r\nНо неизбежността на забавянето на Брекзит бе подчертана от един министър на кабинета, който каза за The Independent, че кратко удължаване на член 50 вероятно ще се изисква за изпълнение на одобрена сделка. \r\nДепутатът заяви: „Ще бъде трудно да се приеме законодателството до края на март, дори ако сделката бъде приета.“ \r\n„Но никой няма да възрази, ако имаме нужда от още няколко седмици“ \r\nКакто ЕС, така и привържениците на Брекзит едва ли ще се противопоставят на кратко забавяне, докато оттеглянето на Великобритания е абсолютно гарантирано. \r\nПравителството трябва да премине през редица законопроекти, включително тези, свързани с търговията, имиграцията и селското стопанство, за да гарантира, че страната има законодателна рамка. \r\nГоворейки за липса на сделка, Джеръми Хънт каза: „От тази седмица видяхме, че парламентът има способността да се утвърждава и да оформя резултатите. Мисля, че след тази седмица идеята, че парламентът няма да направи нищо, е малко вероятно“. \r\nТой заяви, че неуспех на Брекзит би бил „потенциално много вреден“ и предупреди, че сега това е избор между споразумението на Тереза Мей и Брекзит без сделка.  \r\nХора от правителството очакват някаква допълнителна помощ за Тереза Мей от Европейския съюз до понеделник, която те се надяват да разсее някои от притесненията на нейните критици за „ирландския предпазен механизъм“. Малко вероятно е обаче това да е правно обвързваща гаранция, че Великобритания може да излезе от нея едностранно, което искат много консерватори и партньорите на Тереза Мей от Демократичната юнионистка партия. \r\nТака или иначе един анализ на Би Би Си предвижда, че правителството отива към поражение на плана за оттегляне на Тереза Мей със съкрушителна разлика от 228 гласа. \r\nТогава тя ще трябва да се върне в парламента в рамките на три дни с план за това, което ще прави след това, с депутати в междупартийна коалиция, чиято цел е да представят предложения за други потенциални варианти.", "date": "2019.01.12", "title": "Independent: Член 50 трябва да бъде удължен дори ако Тереза Мей спечели гласуването, признават висши министри"}
{"url": "http://www.focus-news.net/news/2019/01/12/2611216/pregled-na-mezhdunarodnite-novini-do-6-ch-agentsiya-fokus.html", "text": "Парламентът в Скопие прие конституционните промени, пише македонското електронно издание  “МКД“ . \r\nПетък вечерта 81 депутати гласуваха за всички изменения, което потвърди информациите, че правителството е успяло да осигури квалифицирано  мнозинство от две трети. \r\nВ съответствие с Окончателното споразумение с Република Гърция, измененията влизат в сила в деня на ратифициране на споразумението и Протокола за присъединяване към НАТО от Парламента на Република Гърция. Следователно, в случай на неизпълнение на тези два документа, измененията няма да влязат в сила. \r\nПо-рано Алианса за албанците и БЕСА оттеглиха поправките си към конституционните изменения. \r\nТалат Джафери откри дебата с промените, предложени от осемте депутати от ВМРО-ДПМНЕ които подкрепиха началото на процедурата за изменение на конституцията, които премиерът Зоран Заев отхвърли, а депутатът Елизабета Канчевска-Милевска поиска разяснение относно причините за приемането на термина erga omnes. \r\nРъководството на ВМРО-ДПМНЕ избра най-лесния и най-лошия начин за разрешаване на този исторически проблем. Това се потвърждава от фалшивата политика и фалшивия патриотизъм. Те потвърдиха, че искат това да приключи бързо и някой друг да го довърши, а след това на пресконференция да  изброи с име и фамилия, които са предателите ”, каза Канчевска Милевска. \r\n\"Мога да им кажа, че не се чувстваме предатели в нито един момент, нито преди, нито сега. Предателите са тези, които бягат от проблемите и не предлагат никакви решения, ”завърши  Канчевска-Милевска. \r\nЗаев посочи, че е споделял всяка информация с лидера на опозицията Християн  Мицковски, когато е започнал преговори с Гърция и се е надявал на консенсус в парламента относно Споразумението. \r\n„Досега парламентът е вземал трудни решения, а и днес не е лесно. Най-лесният начин да избегнете този процес е да се скриете зад политиканство. Вашата политическа партия знае, че не може да се постигне по-добра сделка с Гърция и че не може без договор да се върви  към НАТО и ЕС. Ето защо Мицковски избягваше решението и вярваше, че споразумение няма да бъде постигнато. Вярно е, че съм променил позицията си, но промяната в позицията води до напредък. Едно решение за дома, друго за външния свят носи нови кавги. Може би това можеше да е само за външна употреба , но ако бяхме приели  име без Македония или слято като Новамакедония“, заяви Зоран Заев. \r\n*** ВМРО-ДПМНЕ иска незабавно да разпусне парламента и извънредни парламентарни избори, заедно с президентските избори, съобщава македонският телевизионен канал  “Нова ТВ“ .  \r\nЛидерът на партията Християн Мицковски заяви това на пресконференция  тази вечер пред партийния щаб, след като Събранието прие конституционните промени, които произтичат от Преспанския договор. \r\n„Съгласно законовите разпоредби и на базата на предишен опит на тези избори ВМРО-ДПМНЕ ще спечели и волята на мнозинството от гражданите ще бъде уважавана. Нуждаем се от изборите, на които ще падне Заев и Македония ще спечели, хората ще кажат каква  Македония искат - Северна Македония  на Заев, унижена или смутена, или Македония на народа, горда, просперираща и уважавана, каза Мицковски. \r\nЗапитан какви са следващите  стъпки на партията, Мицковски отговори, че това ще се види в следващите дни и не изключва възможността за бойкотиране на парламента. \r\n„Всички опции са отворени. Това, което се случи днес, е черен петък за Република Македония, за гражданите, за македонския народ, за македонската нация“ , добави той. \r\nТой повтори, че ВМРО-ДПМНЕ остава на позицията, че не подкрепя промяната на Конституцията, за да се промени конституционното име на Република Македония, промяната на идентичността и историята. \r\n„Това отношение е непроменено и последователно и въз основа на партийната идеология, програма, резолюции, актове, документи и е базирана на решението на народа  на референдума на 8 септември 1991 г. и на 30 септември 2018 г. Решението за промяна на името, идентичността, културата, образованието, историята е решение на 81 депутати, но това не е решение на македонските граждани. Такова решение суспендира волята на гражданите, а самият начин и действията, с които се достигна до това са акт на предателство, подчерта Мицковски. \r\n***  Американският президент Доналд Тръмп изключи обявяването на извънредно положение, за да заобиколи Конгреса и да получи финансиране за проекта си за гранична стена между Мексико и САЩ, съобщава  AFP . \r\n„Лесното решение за мен е да обявя извънредно положение…. но, няма да го направя толкова бързо, защото това е нещо, което Конгреса трябва да направи“, заяви той пред журналисти. \r\nИскането на Тръмп за финансиране на стена, с която да прекъсне нелегалната миграция – основна точка в предизборната му кампания – предизвика политическа криза, която остави 800 хиляди федерални служители без заплати. \r\n***  Камарата на представителите, доминирана от демократите, гласува за възстановяване на финансирането за някои федерални агенции, които бяха затворени заради борбата на президента Доналд Тръмп относно граничната стена, докато приблизително 800 хиляди правителствени служители, от събирачи на данъци до агенти на ФБР, не получиха заплати. Това съобщава агенция  Reuters . \r\nНо до пълното възобновяване на работата в тези агенции не се стигна. Сенатът отложи заседанието за уикенда, без да предприема действия, а републиканският лидер Мич Макконъл заяви, че няма да внесе законопроекта за гласуване. Републиканците, които контролират Сената, досега стоят до Тръмп и настояват, че всички сметки за разходи включват пари за стената му. \r\nСблъсквайки се с перспективата за най-дългото затваряне на американското правителство в историята, Тръмп заяви, че може да обяви извънредна ситуация на национално ниво, за да заобиколи Конгреса, за да получи финансиране за стената, която беше централно обещание в предизборната му кампания през 2016 година. \r\nОколо 800 000 федерални работници не са получили заплати. Някои от тях са прибягнали до продажбата на своите вещи за да платят сметките си. \r\n***  Съветникът на американския президент по въпросите за националната сигурност Джон Болтън заяви, че САЩ са готови на преговори с Русия относно безопасността на кюрдите в Сирия, съобщава  РИА Новости . \r\n„Кюрдите са в много трудна ситуация, а президентът, когато говори с президента Ердоган, смята, че те ни бяха лоялни и трябва да сме сигурни, че няма да пострадат. За това говорим с Турция. Ние също ще говорим за това с Русия, ако е необходимо“, каза Болтън. \r\nТурският президент Реджеп Тайип Ердоган заяви, че Анкара е готова да започне операция на изток от Ефрат, както и в Манбидж срещу сирийските кюрдски сили за самоотбрана, ако САЩ не ги изтеглят от там. По-късно той каза, че е решил да отложи започването на военната операция в Сирия след телефонен разговор с американския президент Доналд Тръмп на 14 декември, в края на който Тръмп решава да изтегли американските войски от арабската страна. \r\n***  Сирийските системи за противовъздушна отбрана откриха огън по „вражески цели“ близо до Дамаск, предава  AFP , позовавайки се на Сирийската арабска новинарска агенция. \r\nНеустановен брой от вражеските мишени бяха засегнати, добави агенцията. Кореспондент на AFP в Дамаск е чул няколко силни експлозии. \r\n***  Европейският съюз няма да преразглежда проекта на договора за Брекзит, британският парламент трябва да гласува по настоящия вариант, заяви председателят на Европейската комисия Жан-Клод Юнкер, съобщава  РИА Новости . \r\nПрез ноември 2018 г. Европейският съюз и Великобритания, след много месеци на трудни преговори, постигнаха споразумение за условията за оттеглянето на страната от блока. Сега, за да влезе в сила преди датата на „развода“ (29 март) и да регулира този процес, е необходимо ратифицирането му от ЕС и Обединеното кралство. \r\nВ Лондон обаче възникнаха трудности с приемането на документа. Първото гласуване в британския парламент беше отложено. На този фон беше свикана извънредна среща на високо равнище на ЕС за да се обсъди ситуацията и всъщност се опита да насърчи ратификацията в Лондон, без да се променя самия проект на споразумението за Брекзит. В края на срещата бяха дадени някои разяснения на споразумението. \r\n***  Русия играе „водеща роля“ в дипломатическото решение на йеменския проблем, заяви в интервю за вестник „Комерсант“ специалният пратеник на генералния секретар на ООН за Йемен Мартин Грифитс, предава агенция  TACC . \r\n„Русия е постоянен член на Съвета за сигурност на ООН. А Москва играе активна роля в усилията на ООН за разрешаване на този конфликт. Русия е важен участник в този процес. Няма да има решение на йеменския проблем без дипломация, а Русия има водеща роля в този процес“, каза Грифитс. \r\nПо думите му той често говори с посланика на Руската федерация в Йемен, временно работещ в Рияд. Дипломатът също така подчерта значението и ползата от факта, че Русия може да поддържа контакти с всички страни в конфликта, както с бунтовното движение „Ансар Алах“, така и с официалното правителство на Йемен. \r\nНовият кръг междуйеменски преговори, при напредък в прилагането на шведските споразумения, може да се състои през февруари, добави Грифитс. \r\nЩо се отнася до размяната на затворници, дипломатът изрази надежда, че страните ще разменят списъци с имена, а обменът ще се извърши по график. „Когато се потвърдят всички имена на хора и местоположението им, ще се осъществи размяна. Ние продължаваме да се надяваме, че, както е планирано, това ще се случи през януари: в рамките на един ден стотици затворници ще бъдат прехвърлени от южната част на страната към Сана и толкова затворници в обратна посока“ заяви той.", "date": "2019.01.12", "title": "Преглед на международните новини до 6 ч. (Агенция „Фокус“)"}
{"url": "http://www.focus-news.net/news/2019/01/12/2611213/tass-tryudo-obvini-vlastite-v-kitay-v-nezakonno-zadarzhane-na-dvama-kanadski-grazhdani.html", "text": "Канадският премиер Джъстин Трюдо е убеден, че китайските власти са задържали незаконно двама канадски граждани и в един от тези случаи те са нарушили международните принципи на дипломатическия имунитет. Това становище беше изразено от ръководителя на правителството по време на пътуване до град Риджайна, говорейки за дипломатическите търкания между Отава и Пекин след задържането на директора на Huawei Мън Ванджоу във Ванкувър на 1 декември миналата година. \r\n„Госпожа Мън веднага получи възможност да присъства на съдебните заседания, които я пуснаха под гаранция, а сега е в дома си във Ванкувър. Така функционира нашата съдебна система“. В същото време, според Трюдо, китайската страна е задържала незаконно двама канадски граждани, а в единия случай и с неуважение към принципите на дипломатическия имунитет. \r\nМалко след задържането на Мън Ванчжоу, бившият канадски дипломат Майкъл Ковриг беше задържан в Пекин. Канадското външно министерство подчерта, че задържаният все още е вписан в дипломатическото отделение, въпреки че той е отишъл да работи в частна компания. \r\nПо-късно в град Дандун бе задържан канадеца Майкъл Спейвър. Той притежава международната неправителствена организация Paektu Cultural Exchange, която организира туристически пътувания до Северна Корея и провежда мачове по хокей на лед в тази страна. \r\nЗадържаните канадци са обвинени в извършване на действия, които заплашват националната сигурност на Китай. Китайските власти два пъти разрешиха на канадските дипломати да разговарят с всеки от задържаните. Превод и редакция : Калоян Пенков", "date": "2019.01.12", "title": "ТАСС: Трюдо обвини властите в Китай в незаконно задържане на двама канадски граждани"}
{"url": "http://www.focus-news.net/news/2019/01/12/2611217/tass-izraelskite-voennovazdushni-sili-imitiraha-napadeniya-nad-yuzhen-livan-po-vreme-na-udarite-sreshtu-siriya.html", "text": "Изтребители от израелските военновъздушните сили нахлуха в ливанското въздушно пространство и имитираха нападения в южните райони на страната по време на ракетните атаки срещу Сирия. Това съобщава агенция Al-Watania. По нейна информация самолетите са се появили в небето над крайбрежния град Захрани и са направили провокативни полети на ниска надморска височина. \r\nПо-рано представител на сирийското военно командване каза за Сирийската арабска новинарска агенция, че врагът е нападнал покрайнините на Дамаск. Според него израелските нападения са последвани от района на Галилея на границата с Ливан. \r\n„Повечето въздушни цели на врага бяха поразени“, посочи той. Според военния представител само една от ракетите е ударила склада близо до летището на столицата. \r\nМеждувременно сирийският военен експерт Омар Маарбуни изрази съмнение, че целите на агресивната атака са ирански цели близо до Дамаск. „Израел винаги търси претекст за военната си намеса и, по правило, оправдава ракетните атаки в околностите на Дамаск с присъствието на ирански бази там“, каза експертът на телевизия Сирия. Превод и редакция : Калоян Пенков", "date": "2019.01.12", "title": "ТАСС: Израелските военновъздушни сили имитираха нападения над Южен Ливан по време на ударите срещу Сирия"}
{"url": "http://www.focus-news.net/news/2019/01/12/2611218/predstoyashti-sabitiya-v-stranata-za-12-yanuari-agentsiya-fokus.html", "text": "*** \r\nОт 19.00 часа до 20.00 часа на бул. „Цар Борис III Обединител“ ще се състои церемония по официалното откриване на Пловдив – ЕСК 2019 „Ние сме всички цветове“. На събитието ще присъстват вицепрезидентът Илияна Йотова, председателя на парламента Цвета Караянчева, еврокомисарят Мария Габриел, председателят на ПГ на ГЕРБ и зам.-председателя на партията Цветан Цветанов и др.  \r\n*** \r\nОт 11.00 часа в зала „Александър Лилов“ на ул. „Позитано“ 20 ще се проведе заседание на Националния съвет на БСП. \r\n*** \r\nОт 11.00 часа в Националния политехнически музей комисарят по въпросите на цифровата икономика и цифровото общество Мария Габриел ще участва във връчването на годишните стипендии на младежи с изявени способности в науката и техниката на фондация „Еврика“. \r\n*** \r\nОт 12.00 часа в София Тех Парк ще се проведе лекция „100 часа астрономия“, организирана от Института по астрономия с Национална астрономическа обсерватория на БАН по повод 100-годишнината от основаването на Международния астрономически съюз (МАС). \r\n*** \r\nОт 18.00 в Читалище „Н. Вапцаров“ ще гостува мюзикълът „Да пееш под дъжда“.  \r\n*** \r\nОт 11.00 часа в драматичен театър „Никола Вапцаров“ ще се играе детският спектакъл „Момче и вятър“. \r\n*** \r\nОт 11.00 часа в салона на Кукления театър ще се играе представлението „Принцесата и граховото зърно“ по Ханс Кристиан Андерсен.  \r\n*** \r\nОт 11.00 часа в Куклен театър – Благоевград ще бъде представена постановката „Приказните разказвачи“. \r\n*** \r\nОт 09.30 часа в Механотехникума ще се състои фестивал за момичета от пети до седми клас със специалното участие на Университет за деца - София, с ръководител Явор Киряков. \r\n*** \r\nОт 10.30 часа в Смарт Център Бургас ще се проведе третото издание на най-голямото специализирано училище за бременни и родители „Мама знае най-добре“.   \r\n*** \r\nОт 11.00 часа в читалище „Искра“ ще гостува спектакъл на Русенския куклен театър – „Патиланци“.  \r\n*** \r\nОт 13.00 часа в ресторант „Момина крепост“ ще се проведе Ден на производителя, организиран от ТД „Трапезица 1902“, ПГ по туризъм „Д-р Васил Берон“ и Съюза на етнолозите в България.  \r\n*** \r\nОт 15.00 часа в сградата на Професионалния колеж по икономика и счетоводство ще бъде представен новият роман на Здравка Евтимова - \"Зелените очи на вятъра\". \r\n*** \r\nОт 11.00 часа в медицинския център „Св. Петка“ на видинската болница кметът на Община Видин Огнян Ценков ще се срещне с проф. д-р Асен Балтов, изпълнителен директор на Университетската многопрофилна болница за активно лечение и спешна медицина „Н.И.Пирогов“ и с екипа специалисти, който ще преглежда безплатно деца от 09.00 до 16.00 ч. \r\n*** \r\nОт 11.00 часа в Международен колеж в стая 216 председателят на Движение „Възраждане“ Костадин Костадинов ще проведе отворена среща-дискусия.  \r\n*** \r\nОт 10.00 часа до 12.00 часа между Младежкия дом и Община Пазарджик ще се състои кампания за рециклиране под мотото „Пазарджик обича“.  \r\n*** \r\nОт 10.00 часа до 18.00 часа Регионалният природонаучен музей ще осигури безплатен достъп до експозицията си на деца и юноши (до 18 години). \r\n*** \r\nВ 11.00 часа в хотел „Империал“ председателят на ПГ на ГЕРБ и заместник-председател на партията Цветан Цветанов ще се срещне с актива на ГЕРБ в Пловдив област. \r\n*** \r\nВ 16.00 часа на Римския стадион ще бъде открита изложбата „Изкуството на свободата – от Берлинската стена до уличното изкуство“. На събитието председателят на парламента Цвета Караянчева ще отправи приветствие.  На отриването ще присъства и председателят на ПГ на ГЕРБ и зам.-председателя на партията Цветан Цветанов.  \r\n*** \r\nОт 18.00 часа на фасадата на къщата-музей „Златю Бояджиев“ ще бъде представен лазерен визуален спектакъл „Български мистерии“.  \r\n*** \r\nОт 18.00 часа в Sariev Contemporary (ул. “Отец Паисий” 40) ще се състои среща с Камен Стоянов и тур в изложбата „!“.  \r\n*** \r\nОт 19.00 часа на 30-метрова сцена, монтирана в центъра на града кукерски групи от Карлово ще участват в грандиозното откриване на Пловдив 2019 – Европейска столица на културата.  \r\n*** \r\nОт 10.00 часа на стадион „Септември“ ще се проведе 16-ото издание на фестивала „Симитлия – Древната земя на кукерите“.   \r\n*** \r\nДен на отворените врати с пет безплатни лекционни програми ще се проведе в Планетариума. От 10.00 часа ще бъде програмата „Лунното момиче“, която е подходяща за деца, а от 11.00 часа - „Приказка за Космоса“. В 13.00 часа ще започне програмата „Пътуване до края на нощта“, в 15.00 часа - „Космическа одисея“, а от 16.30 часа - „Космически запознанства“.", "date": "2019.01.12", "title": "Предстоящи събития в страната за 12 януари (Агенция „Фокус“)"}
{"url": "http://www.focus-news.net/news/2019/01/12/2611219/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 11° до + 4°. Времето над страната е предимно облачно. Слаб до умерен вятър духа в областите: Бургас, Велико Търново, Видин, Враца, Добрич, Пазарджик, Разград, Силистра, Смолян, Хасково и Шумен. \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nДо 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента;  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС; \r\n- „Печинско“ - отворен за всички МПС; \r\n- „Ришки“ - отворен за всички МПС; \r\n- „Предел“ - отворен за всички МПС. \r\n- „Рожен“ - отворен за всички МПС. \r\n- „Троянски“ - забранен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно e забранено движението на МПС над 12 т, както и тегленето на ремаркета и полуремаркета; \r\n- „Превала“ – забранено е движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле;; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.12", "title": "Актуална пътна обстановка"}
{"url": "http://www.focus-news.net/news/2019/01/12/2611220/gd-granichna-politsiya-gkpp-strezimirovtsi-e-zatvoren-za-tovarni-avtomobili-poradi-chistene-na-patishta-ot-srabska-strana.html", "text": "ГКПП „Стрезимировци“ е затворен за товарни автомобили поради чистене на пътища от сръбска страна. Това съобщиха от  ГД „Гранична полиция“ . Нормален е трафикът на останалите контролно-пропускателни пунктове по границата със Сърбия, както и на границите с Румъния, Македония, Гърция и Турция.", "date": "2019.01.12", "title": "ГД „Гранична полиция“: ГКПП „Стрезимировци“ е затворен за товарни автомобили поради чистене на пътища от сръбска страна"}
{"url": "http://www.focus-news.net/news/2019/01/12/2611222/nimh-dnes-oblachnostta-shte-bade-promenliva-bez-valezhi-maksimalnite-temperaturi-shte-sa-mezhdu-1-i-4.html", "text": "Днес облачността ще бъде променлива, по-значителна до обяд главно над Югоизточна България, без валежи. Сутринта на места в котловините ще има мъгла. След обяд над по-голямата част от страната ще бъде по-често слънчево. Атмосферното налягане е малко по-ниско от средното за месеца и през деня слабо ще се понижи. Ще продължи да духа слаб, в Северна България – умерен запад-северозападен вятър. Максимални температури между минус 1° и 4°, в София около -1°. Това съобщи за Агенция \"Фокус\" дежурният синоптик  Христо Христов в  Националния институт по метеорология и хидрология (НИМХ) .  \r\nНад Черноморието облачността ще е променлива, без валежи. Повече облаци ще има преди обяд над южните райони, а повече слънце се очаква в следобедните часове. Ще духа слаб, по Северното Черноморие – до умерен запад-северозападен вятър. Максималните температури - от 1° до 4°, температурата на морската вода е около 5°. Вълнението на морето ще бъде 1-2 бала. \r\nНад планините ще бъде предимно слънчево, с повече облаци преди обяд над Родопите и Странджа-Сакар. Ще духа умерен, по високите и открити части временно силен западен вятър. Максималната температура на височина 1200 метра ще е около минус 1°, на 2000 метра – около минус 6°.", "date": "2019.01.12", "title": "НИМХ: Днес облачността ще бъде променлива, без валежи, максималните температури ще са между -1° и 4°"}
{"url": "http://www.focus-news.net/news/2019/01/12/2611223/sofiya-prez-izminalata-nosht-ekipi-na-snegopochistvashtite-firmi-sa-obrabotili-sas-smesi-protiv-zaledyavane-stramni-i-opasni-uchastatsi-ot-patnata-mrezha-v-stolitsata.html", "text": "През изминалата нощ екипи на снегопочистващите фирми са обработили със смеси против заледяване стръмни и опасни участъци от пътната мрежа в столицата. Това съобщиха от пресцентъра на  Столична община . Опесъчени са пътищата в природен парк „Витоша“ – Бояна- Алеко и Драгалевци- Черни връх. Към момента се изпълняват всички маршрути на градския транспорт и няма отклонения от графика.  \r\nСнегопочистващата техника ще остане в готовност за работа и през деня, а екипи на дирекция „Аварийна помощ и превенция“ ще проверяват за наличие на ледени висулки и ще отстраняват висулки от сгради и мостове с цел недопускане на инциденти.   \r\nПризовават се управителите на търговски обекти  и на етажна собственост да почистят тротоарните площи прилежащи към техните сгради, както и да следят и премахват своевременно ледени късове – висулки от сградите. При невъзможност да премахнат ледените късове да обезопасят мястото с лента. \r\nВ кризисните центрове на общината са нощували 156 човека. Във връзка с ниски температури кризисните центове работят в рамките на 24 часа в денонощието. Гражданите могат да подават сигнали за хора, останали без дом на тел 112.", "date": "2019.01.12", "title": "София: През изминалата нощ екипи на снегопочистващите фирми са обработили със смеси против заледяване стръмни и опасни участъци от пътната мрежа в столицата"}
{"url": "http://www.focus-news.net/news/2019/01/12/2611214/ria-novosti-sasht-otkazaha-da-priznayat-vlastta-na-maduro-vav-venetsuela.html", "text": "Вашингтон не признава властта на президента Николас Мадуро във Венецуела и ще използва всички мерки за натиск върху ръководството на тази страна, каза Джон Болтън, съветник на американския президент по националната сигурност, предава  РИА Новости . \r\nМадуро пое поста си за втори мандат в условията на икономическа и политическа криза. Той обвинява редица страни начело на Съединените щати в провеждането на икономическата война срещу Венецуела. \r\nНепризнаването на новия мандат на Мадуро, в допълнение към Съединените щати, бе обявено от Организацията на американските държави и от членовете на групата Лима, с изключение на Мексико. Превод и редакция : Калоян Пенков", "date": "2019.01.12", "title": "РИА Новости: САЩ отказаха да признаят властта на Мадуро във Венецуела"}
{"url": "http://www.focus-news.net/news/2019/01/12/2611215/tass-sasht-izrazi-podkrepa-za-deystviyata-na-parlamenta-na-venetsuela-i-negoviya-predsedatel.html", "text": "САЩ подкрепят действията на народното събрание, което на практика е изключено от процеса на вземане на решения и се контролира от политическите опоненти на държавния глава и неговия председател Хуан Гуайдо, който се противопоставя на президента на републиката Николас Мадуро. Това се посочва в изявление, оповестено от Белия дом от съветника на президента на САЩ за националната сигурност Джон Болтън. \r\nСпоред него, „днес хората на Венецуела са против незаконните претенции на Мадуро“ за власт в страната. „Администрацията на Тръмп силно подкрепя народното събрание на Венецуела, единствената законна клонка на правителството, надлежно избрана от венецуелския народ. По-специално, ние подкрепяме смелото решение на председателя на Народното събрание Хуан Гуайдо да прибегне до мерки за защита в съответствие с конституцията на Венецуела и Мадуро няма законното право да бъде президент на страната“ - заяви Болтън. \r\nТой още веднъж заяви, че Съединените щати „не признават незаконните претенции на венецуелския диктатор Николас Мадуро за власт“ в държавата. „Неговите„ избори“ през май 2018 г. бяха възприети на международно равнище като несвободни, несправедливи и ненадеждни“, каза съветникът на американския президент.  \r\nВ четвъртък победителят от президентските избори Николас Мадуро пое поста държавен глава: той положи клетва във Върховния съд, а не в Народното събрание. Изборите за президент на Венецуела се състояха на 20 май. Превод и редакция : Калоян Пенков", "date": "2019.01.12", "title": "ТАСС: САЩ изрази подкрепа за действията на парламента на Венецуела и неговия председател"}
{"url": "http://www.focus-news.net/news/2019/01/12/2611224/ria-novosti-zemetresenie-s-magnitud-51-e-registrirano-v-severozapaden-kitay.html", "text": "Земетресение с магнитуд 5,1 е регистрирано в Синдзян-Уйгурски автономен регион, съобщава китайския сеизмологичен център. \r\nЦентърът на земетресението е на дълбочина 10 километра. \r\nНяма информация за разрушения и пострадали. Превод и редакция : Калоян Пенков", "date": "2019.01.12", "title": "РИА Новости: Земетресение с магнитуд 5,1 е регистрирано в северозападен Китай"}
{"url": "http://www.focus-news.net/news/2019/01/12/2611229/predsedatelyat-na-pg-na-gerb-tsvetan-tsvetanov-shte-poseti-plovdiv.html", "text": "Председателят на ПГ на ГЕРБ и зам.-председател на партията Цветан Цветанов ще посети град Пловдив. Там той ще се срещне с актива на ГЕРБ-Пловдив област. Това съобщиха от пресцентъра на  партията . На събитието, което ще се проведе в 11.00 часа в хотел „Империал“, ще присъстват народните представители от ГЕРБ-Пловдив област, областният координатор Георги Мараджиев, общинските ръководители, кметовете на общини, общинските съветници и кметове на кметства. \r\nВ 16.00 часа Цветан Цветанов ще присъства на откриването на изложбата „Изкуството на свободата. От Берлинската стена до уличното изкуство“ на пл. „Римски стадион“. \r\nВ 19.00 часа председателят на ПГ на ГЕРБ ще присъства на официалното откриване на Пловдив - Европейска столица на културата 2019 г.", "date": "2019.01.12", "title": "Председателят на ПГ на ГЕРБ Цветан Цветанов ще посети Пловдив"}
{"url": "http://www.focus-news.net/news/2019/01/12/2611228/natsionalniyat-savet-na-bsp-shte-provede-parvoto-si-zasedanie-za-godinata.html", "text": "Националният съвет на БСП ще проведе първото си заседание за годината. То е насрочено за 11.00 ч. в зала „Александър Лилов“. Дневният ред на Пленума предвижда четири точки. Заместник-председателят на ПГ на „БСП за България“ Драгомир Стойнев ще докладва по проекта „Визия за България“. На вниманието на членовете на Националния съвет се поставя и обсъждането на проекта на предизборна платформа за участие на БСП в изборите за Европейски парламент. По точката ще докладва народният представител от БСП Валери Жаблянов. По трета точка президентът на ПЕС и председател на групата евродепутати от БСП в Европейския парламент Сергей Станишев ще представи отчета за дейността на евродепутатите от левицата  през мандат 2014-2019 г. \r\nПленумът трябва да утвърди и документите за свиканото на 26 януари четвърто заседание на 49-тия конгрес на БСП в зала 3 на НДК.  \r\nПодготовката за конгреса е залегнала в точка четвърта в дневния ред, където ще бъде начертана ориентировъчна програма и регламент на конгреса, както и проектосъстав на Комисията по подготовка на визията и на Комисията по подготовката на предизборната платформа. По точката ще докладва секретарят на Националния съвет на БСП – Вяра Емилова.  \r\nРешението за свикване на конгреса бе взето на предходно заседание на Националния съвет на партията, което се проведе  на 11 ноември.  \r\nТогава Пленумът утвърди мястото и часа, както и дневния ред на четвъртото заседание на 49-тия конгрес.   \r\nНай-висшият форум на партията е насрочен за 10.00 часа в зала 3 на НДК. Програмата на конгреса включва политически доклад на лидера на БСП Корнелия Нинова „България и Европа днес. Визия за утрешния ден. Задачите на БСП\", проекта „Визия за България“, отчет на евродепутатите и предизборната платформа за евроизборите.  \r\nДеница КИТАНОВА", "date": "2019.01.12", "title": "Националният съвет на БСП ще проведе първото си заседание за годината"}
{"url": "http://www.focus-news.net/news/2019/01/12/2611209/the-guardian-tramp-se-otkaza-ot-obyavyavaneto-na-izvanredno-polozhenie-za-da-finansira-granichnata-stena.html", "text": "Доналд Тръмп се отказа от заплахата си да обяви извънредно положение, за да финансира обещаната гранична стена, докато е притискан да намери решение на триседмичната безизходица, която затвори части на правителството, оставяйки стотици хиляди работници без заплати. \r\n„Искаме Конгресът да си свърши работата“, каза президентът по време на кръгла маса за сигурността на границите в Белия дом. „Това, което не искаме да направим сега, е извънредно положение“. \r\nКоментарите на Тръмп идват на фона на докладите, че той се консултира с адвокатите и съюзниците на Белия дом относно обявяването на извънредно положение и използването на президентските правомощия за предприемане на едностранни действия за изграждане на стената въпреки възраженията на Конгреса. Той твърди, че неговите адвокати са му казали, че действието ще издържи на правната проверка „100%“. \r\nТръмп заяви, че има право да обяви извънредна ситуация на национално равнище, но каза: „Няма да го правя толкова бързо“. \r\nВместо това президентът призова демократите да намерят изход от затварянето, което ще стане най-дълго в историята на САЩ, като все още няма край от безизходицата. \r\nОколо 800 хиляди работници, повече от половината от които все още са на работа, не получиха заплати.  \r\nЗапитан за тежкото положение на онези, които отиват без заплащане, президентът измести фокуса, като каза, че се чувства зле „за хората, които имат членове на семейството, които са били убити“ от „престъпници”, които са дошли през границата. \r\nВъпреки това във Вашингтон избухнаха протести, тъй като стотици държавни служители, пуснати в отпуск, се събраха пред Белия дом с искане да се върнат на работа. \r\nТръмп не беше в Белия дом по време на протеста. Президентът посети Макалън, Тексас и Рио Гранде, за да подчертае това, което той нарича криза на наркотиците и престъпността. \r\nТой каза, че „ако по някаква причина не получим това” - споразумение с демократите в Камарата, които отказаха да одобрят исканите от него 5,7 млрд. долара за стената - „Ще обявя извънредно положение“. \r\nЧастичното изключване ще постави рекорд , който ще продължи след 21-дневното затваряне, приключило на 6 януари 1996 г., по време на администрацията на Бил Клинтън. Превод и редакция : Калоян Пенков", "date": "2019.01.12", "title": "The Guardian: Тръмп се отказа от обявяването на извънредно положение за да финансира граничната стена"}
{"url": "http://www.focus-news.net/news/2019/01/12/2611231/denyat-12-yanuari-v-balgarskata-istoriya.html", "text": "Какви мерки да се вземат срещу българските владици, отслужили Богоявленска литургия - това обсъжда свиканото на 12 януари през 1872 г. събрание в Патриаршията. На 5 януари представители на цариградските българи са заставили Иларион Ловчански, Иларион Макариополски и Панарет Пловдивски да отслужат Богоявленска литургия в българската черква, въпреки забраната на патриарха.  \r\nНа 12 януари 1878 г. по време на Руско-турската освободителна война руска колона освобождава Панагюрище; през 1889 г. в България се въвеждат първите държавни пенсии, а през 1899 г. се въвежда принципът за несменяемост на съдиите във Върховния касационен съд и в апелативните съдилища. \r\nСъветът на Обществото на народите одобрява спогодбата Моллов-Кафандарис, която урежда финансовите въпроси по ликвидиране на българските имоти в Гърция и на гръцките в България (1928 г.) и Атина се задължава да изплати 1 050 000 лв. на България. В Питсбърг през 1981 г. е открита етнографска изложба за 1300-годишнината на българската държава. \r\nВ периода 12 - 19 януари през 1992 г. се провеждат първите преки президентски избори, спечелени от Желю Желев.  писателят Георги Караславов, Беньо Цонев – езиковед и един от основоположниците на българската езикова наука, белетристът Коста Странджев  и др. белетристът Рачо Стоянов, военният деец Стоян Топузов \r\n2016 г.  \r\nВътрешният министър Румяна Бъчварова подписва в Пекин двустранно споразумение с китайския й колега Гуо Шъкун за сътрудничество в борбата с престъпността \r\n2002 г.  \r\nВ периода 12 - 14 януари на частно посещение в България пристига бившият румънският крал Михай със семейството си. Той гостува на Симеон Сакскобургготски. \r\n2001 г.  \r\nСъстои се премиера на пиесата „Есенна соната” на Ингмар Бергман в Театър 199, поставена от работещия от десет години в чужбина режисьор Младен Киселов. \r\n1995 г.  \r\nЗа председател на ХХХVІІ-мо Народно събрание е избран академик Благовест Сендов. \r\nАкадемик Благовест Сендов е доктор на математическите науки. Специализира изчислителни методи в Московския университет и компютърни науки в Лондон. Професор е в Софийския университет “Св. Климент Охридски” от 1968 г. Ректор е на същия университет (1973-1979 г.). Сендов е главен научен секретар (1982-1988 г.) и председател на Българската академия на науките (1988-1991 г.). Участва дейно и в обществено-политическия живот на страната. Народен представител е от 1976 г. до 1989 г. и от 1991 г. до 2005 г. Кандидат е за президент в изборите от 1992 г. Председател е на ХХXVII-мо Народно събрание (1995-1997 г.) и заместник-председател на ХХXVIII-мо и XXXIX-то Народно събрание. \r\n1994 г.  \r\nБългария изразява съгласие да подпише рамков договор за инициативата на НАТО “Партньорство за мир”. \r\n“Партньорство за мир” е процес, който обединява съюзниците от НАТО и партньорите им в широка програма за съвместни дейности, свързани с отбраната и сигурността, вариращи от чисто военно сътрудничество по въпроси на отбраната до области като управление на кризи, гражданско планиране за извънредни ситуации, управление на въздушното движение и въоръженията. НАТО стартира “Партньорството за мир” през януари 1994 г. с цел повишаване на стабилността и сигурността в цяла Европа. Страните избират онези дейности от програмата, които подпомагат националната им политика, отговарят на конкретните им потребности и съответстват на финансовите им възможности. \r\n1992 г.  \r\nВ периода 12 - 19 януари се провеждат първите преки президентски избори, спечелени на втория тур от кандидатпрезидентската двойка Желю Желев и Блага Димитрова. На втория тур те получават 2 738 420 гласа срещу 2 443 434 за независимите кандидати, подкрепени от БСП - Велко Вълканов и Румен Воденичаров. Д-р Желев е първият демократично избран президент на България. \r\nЖельо Желев е политически и държавен деец. Завършва философия в Софийския университет “Св. Климент Охридски”. Редовен аспирант е във Философския факултет на Софийския университет (1961-1964 г.). Защитава кандидатска дисертация през 1974 г. От 1975 г. постъпва в Научноизследователския институт по културознание. От 1977 г. до 1985 г. е завеждащ секция “Култура и личност”. Доктор е на философските науки от 1988 г. Той е един от основателите на Съюза на демократичните сили (СДС) и пръв председател на неговия Координационен съвет. Депутат е в VII-мо Велико народно събрание. Индивидуален член е на Либералния интернационал. Член е на Висшия съвет на Международната академия “Медичи”. Автор е на редица трудове: “Самодейното изкуство в условията на научно-техническата революция” (1976 г.), “Моралните категории” (1979 г.), “Фашизмът” (1982 г.), преведен на няколко езика, “Човекът и неговите личности” (1992 г.) и др. \r\n1935 г.  \r\nУчредява се Висш съвет за народна отбрана начело с министър-председателя. \r\n1932 г.  \r\nКъм читалище “Христо Ботев” в Смолян се създава Културно-просветна комисия за народностно осъзнаване на българите мюсюлмани с председател Наум Главинчев. \r\n1929 г.  \r\nОсновава се Народна стопанска партия с председател д-р Стоян Ягоридков и с орган в. “Народна дума”. \r\n1928 г.  \r\nСъветът на Обществото на народите одобрява подписаната на 9 декември 1927 година спогодба Моллов-Кафандарис, която урежда финансовите въпроси по ликвидиране на българските имоти в Гърция и на гръцките в България. Атина се задължава да изплати 1 050 000 лв. на България. \r\nСпогодбата Моллов-Кафандарис е споразумение между България и Гърция за уреждане на задълженията между тях, възникнали във връзка с подписаната заедно с Ньойския мирен договор 1919 г. Конвенция за взаимната и доброволна емиграция на етническите малцинства. Тази конвенция регламентира имуществените проблеми на изселниците – те трябва да получат срещу недвижимите си имоти като обезщетение 10 % от стойността им в брой и 90 % в облигации със срок за плащане 12 години. Спогодбата е подписана на 9 декември в Женева от българския министър на финансите Вл. Моллов и гръцкия му колега Г. Кафандарис. Според нея срокът за уреждане на финансовото обезпечаване на имотите се удължава на 30 г. \r\n1925 г.  \r\nБългария настоява пред Обществото на народите за международна анкета, след като на 27 юли гръцките офицери Каламбакис и Доксакис избиват 17 арестувани българи от селата Търлис, Ловча и Каракьой (Търлиски инцидент). Докладът на Де Ровер и Корф от 2 май разобличава гърците и е приет от Съвета на Обществото на народите. \r\n1920 г.  \r\nВ София е основано Дружество на независимите художници. \r\n1908 г.  \r\nОбнародван е Закон за пенсиите на служащите при изборните учреждения - въвеждат се пенсии за общинските и окръжните служители. \r\n1904 г.  \r\nВлиза в сила Закон за Ефорията на Университета “Братя Евлогий и Христо Георгиеви от град Карлово”. Софийският университет “Св. Климент Охридски” е първото висше учебно заведение в България. Открит е на 1 октомври 1888 г. под името Висш педагогически курс с едногодишен срок на обучение при Софийската мъжка гимназия. На 8 декември 1888 г. Народното събрание приема закон за отваряне на Висше училище в София. Висшият педагогически курс е преименуван във Висше училище и в него действат три факултета: Историко-филологически, Физико-математически и Юридически. През 1904 г. придобива университетски статут и е преименувано на Български университет “Братя Евлоги и Христо Георгиеви от Карлово” в знак на благодарност за дарената от Евлоги Георгиев крупна сума за построяване на висше училище в България. Заради протестна акция на студентите срещу княз Фердинанд I при откриването на сградата на Народния театър (януари 1907 г.) университетът е закрит за половин година. През следващите години се увеличават специалностите, като се откриват нови факултети: Агрономически (1921 г.), Медицински (1918 г.), Ветеринарен (1921 г.) и Богословски (1921 г.). След държавния преврат на 19 май 1934 г. се ограничава силно университетската автономия, закрити са и са слети редица катедри. Нови промени в статута, организацията на обучението и т. н. в университета настъпват в края на 40-те и началото на 50-те години на ХХ в. \r\n1899 г.  \r\nВъвежда се принципът за несменяемост на съдиите във Върховния касационен съд и в апелативните съдилища. \r\nВърховният касационен съд е висш съдебен орган в българската държава, създаден със Закон за устройство на съдилищата (1880 г.). Седалището му е в София. Занимава се като трета съдебна инстанция с наказателните и гражданските дела. Има право само да разглежда законосъобразността на актовете, за които има подадена жалба, без да се произнася по същината на делото. В състава му влизат един председател, двама подпредседатели и шестима членове. Състои се от три отделения – едно углавно (наказателно) и две граждански. Върховния касационен съд съществува до приемането на конституцията от 1947 г. Възстановен е след 1989 г. \r\n1889 г.  \r\nВлиза в сила Закон за пенсиите на учителите - въвеждат се първите държавни пенсии. \r\n1878 г.  \r\nПо време на Руско-турската освободителна война (1877-1878 г.) руска колона, командвана от ген. Криденер, освобождава Панагюрище. \r\nПанагюрище е град в България, общински център, Пазарджишка област Население - 20 000 жители. Разположен по двата бряга на р. Луда Яна, в южните склонове на Същинска Средна гора. По време на Априлското въстание (1876 г.), е център на IV-ти революционен окръг и седалище на Привременното правителство. Родно място на Райна Княгиня, Павел Бобеков, Марин Дринов. Историческата местност Оборище се намира на 10 км от града. \r\n1874 г.  \r\nМарко Балабанов започва да издава в Цариград седмичния вестник “Век”. От 1876 г. вестникът е преименуван на “ХIХ-и век”. В програмната статия на “Век” Марко Балабанов отбелязва: “Един вестник не трябва да е само вестител на щото става, но още и искрен изяснител. Никога и към никого няма да бъдем нито низки ласкатели, нито груби нападатели...” \r\nМарко Балабанов е политически и държавен деец, публицист. Той участва в борбата за извоюване на църковно-национална независимост на българския народ и за учредяване на Българската екзархия. През 1871 г. е избран за секретар на църковно-народния събор. През 1876 г. заедно с Драган Цанков е включен в състава на българската делегация, която посещава редица европейски градове, за да запознае обществеността с положението на българския народ. Непосредствено след Освобождението на България Балабанов е назначен за вицегубернатор на Свищов (1878-1879 г.), участва в работата на Учредителното събрание (1879 г.). При образуването на първото българско правителство е включен като министър на външните работи и изповеданията (юли-ноември 1879 г.). През 1882 г. Марко Балабанов става член на Либералната партия. След разцеплението на тази партия през 1883-1884 г. минава към течението, възглавено от Драган Цанков. От септември 1883 г. до юни 1884 г. отново е титуляр на Министерството на външните работи и изповеданията. Заема и редица дипломатически постове: от 1881 г. до 1883 г. е дипломатически агент в Цариград, от 1902 г. до 1905 г. - в Букурещ, и от 1905 г. до 1906 г. - в Атина. След поемането на управлението на страната от Прогресивнолибералната партия през 1901 г. е издигнат за председател на Народното събрание. Същевременно работи и като преподавател във Висшето училище в София (днес Софийски университет “Св. Климент Охридски”) по гръцки език и гръцка литература (1889-1898 г.), след това и по римско и византийско право (1892-1899 г. и 1900-1902 г.). Занимава се и с журналистическа и публицистична дейност. През 1870-1875 г. е редактор на сп. “Читалище”, през 1874-1876 г. - на в. “Век”, през 1879-1880 г. - на в. “Витоша”, през 1881-1884 г. - на в. “Братство”, и др. Автор е на голям брой съчинения, сред които: “Елинска христоматия с обяснения на български и с елино-българско словарче” в 2 ч. (1892-1895 г.), “Страница от политическото ни възраждане” (1904 г.), “Гаврил Кръстевич. Народен деец, книжовник, съдия, управител” (1914 г.) и др. \r\n1872 г.  \r\nВ Патриаршията се организира събрание, на което се обсъжда какви мерки да се вземат срещу българските владици, отслужили тържествената Богоявленска литургия. \r\nНа 5 януари 1872 г. група от 50 души, представители на цариградските българи, ръководени от Петко Рачов Славейков, Стоян Чомаков и др., заставят Иларион Ловчански, Иларион Макариополски и Панарет Пловдивски да отслужат на другия ден тържествена Богоявленска литургия в българската черква въпреки изричната забрана от страна на патриарха. \r\nС извършването на тържествена служба в българския храм “Св. Стефан” българските владици отхвърлят постигнатото през 1864 г. споразумение с Патриаршията. Целта на акцията е да се подтикне Високата порта към вземане на решение по предложените за екзарх кандидатури. На тази дата са родени: \r\n1958 г.  \r\nРодена е Ваня Цветкова – българска актриса. Завършва ВИТИЗ (днес НАТФИЗ) през 1980 г. Майстор е на спорта по художествена гимнастика. Работи в Младежкия театър до 1989 г., а след това в Сатиричния театър. Дебютира в киното през 1978 г. - “Служебно положение ординарец” и “Като белязани атоми”. Символ е на поколението от 80-те и 90-те години на ХХ в. Живее в САЩ. Филмография: “Бариерата” (1979 г.), “Хан Аспарух” (1981 г.), “Лавина” (1982 г.), “Комбина” (1982 г.), “Равновесие” (1983 г.), “Бронзовият ключ” (ТВ, 1984 г.), “Тази хубава зряла възраст” (1985 г.), “Верни ще останем” (1988 г.), “Адио, Рио” (1989 г.), “Индиански игри” (1990 г.), “Кладенецът” (1991 г.), “Мълчанието” (1991 г.), “Другият наш възможен живот” (2002 г.). \r\n1929 г.  \r\nРоден е Коста Иванов Странджев - български белетрист. Завършва Висшия икономически институт в София. Комсомолски инструктор и редактор във в-к “Водносиловец” на Баташкия водносилов път и кореспондент на в-к “Литературен фронт” (1953-1959 г.). Главен редактор на литературен алманах “Тракия” (1968-1971 г.). Член на писателската група при Централния съвет на БПС в Пловдив. Автор на очерци, разкази, повести, драми. В белетристиката и драматургията си разработва работна тема - морално-етичните проблеми, бита и всекидневието на строителите от големите национални обекти. Съчинения: “В Баташките планини” (1956 г.), “Очерци” (1967 г.), “Белязани мъже” (1971 г.), “Черният сватбар” (1971 г.), “Най-храбрата звезда” (1975 г.), “Мъжка молитва” (1976 г.), “Извисяване” (1980 г.), “Топъл сняг. Разкази и новели” (1980 г.). Умира на 11б ноември 1991 г. в София. \r\n1915 г.  \r\nРоден е Петър Христов Увалиев (псевдоним Пиер Ув) – български теоретик на изкуството, критик, писател, публицист, семиолог; почетен доктор на Софийски университет “Св. Климент Охридски”. Учи 7 години в Италианското училище в София, а след това - във Френския колеж в Пловдив (до 1932 г.). Завършва право и държавни науки в Софийски университет “Св. Климент Охридски” (1936 г.). Работи в Дирекцията по печата към Министерството на външните работи и в самото министерство (1936-1947 г.). Назначен е за секретар на Българската легация в Лондон (1947 г.). През 30-те години XX в. са първите му опити да публикува свои стихове в някои ученически издания, учи няколко европейски езика (владее английски испански, италиански, френски, немски, старогръцки и латински, учи няколко балкански езика). Сътрудничи на “Златорог”, “Театър”, “Изкуство и критика”, “Свободен народ”, “La parole Bulgare”, “Слово”, “Мир” и др. (1936-1947 г.). През 1947 г. се отказва от дипломатическия пост в Лондон и остава там като емигрант; отдава се на занимания, свързани с изкуство и кино (поддържа връзка с изтъкнати кинотворци - К. Понти, М. Антониони; участва в реализирането на филма “Фотоувеличение”). Сценарист е на филмите “Милионерката” със София Лорен, “Чужденец у дома си” с Дж. Мейсън и Дж. Чаплин и други английски продукции. Редовно публикува художествена критика в английския печат (“Arts News and Review”). Проявите му като теоретик на изкуството, критик и публицист намират признание в чужбина, но са непознати в България, освен от отделни публикации и от предаванията на Би Би Си в Лондон (автор на над 4 500 емисии на културни теми на български език и предавания на френски език за France Culture). Р. Якобсон, чиито лингвистични открития Увалиев използва, е възхитен от монографията му “Търнър: структурен разрез” (1980 г., на френски, английски, испански). Почетен доктор е на Софийски университет “Св. Климент Охридски” (1992 г.). Съчинения: “Филмът като технологическа съдействителност” (1985 г., САЩ, на английски), “От оптема до зрителното изречение: опит за граматика на видимото” (1986 г., Финландия, на английски), “Европа, намерена и загубена. Есета” (1988 г., на английски), “Багряна и целомъдрените. Митоанализ на “Козият рог”. Българският облик на Шекспир” (1992 г., на английски), “Филмови трохи” (2001 г.). Превежда на френски и италиански език произведения от П. П. Славейков, Т. Траянов, Ел. Багряна, Н. Марангозов, Ив. Мирчев, Ив. Хаджихристов, Стоян Загорчинов и др. Гостува като лектор на университети в САЩ, Франция, Италия и Мексико. Удостоен е със “Златно перо” от Съюза на българските журналисти. Създател е на фондация “Увалиеви”. Умира на 11 ноември 1999 г. в Челси, Англия. \r\n1863 г.  \r\nРоден е Беньо Стефанов Цонев - български езиковед, един от основоположниците на българската езикова наука. Завършва класическа гимназия в Загреб (1884 г.). Следва славянска и романска филология във Виена (1886-1888 г.), завършва в Лайпциг (1890 г.) при известните слависти В. Ягич, А. Лескин, Бругман и Кертинг. Д-р на Лайпцигския университет (1890 г.). Професор, пръв титуляр на Катедрата по български език във Висшето училище (дн. СУ), където чете лекции по история на български език, българска диалектология и кирилска палеография (1893-1926 г.). Докторската му дисертация “За източнобългарския вокализъм” (сб. НУНК, кн. 3, 1890, кн. 4, 1891 г.) и до днес е запазила научната си стойност като пръв опит за обща българска историческа фонетика. Автор е на “История на българския език” (т. I-III, 1919-1937 г.). Проучва и издава среднобългарски писмени паметници - Добрейшово четвероевангелие, Врачанско евангелие. Занимава се с въпросите за мястото на българския език сред останалите славянски езици, както и с историческите му връзки с руски, румънски и унгарски език. Работи в областта на българската и славянската история и литературна критика. Превежда творби от френски, немски, руски и сърбохърватски. Автор е на стихове. Умира на 5 октомври 1926 г. \r\n1851 г.  \r\nРоден е Димитър Михалев Наумов - български агроном, общественик, популяризатор на модерното земеделие. Известно време следва в Роберт колеж (Цариград), след което учи земеделие и агрономство в Табор (Чехия), Лайпциг и Хохенхайм (Германия); слуша лекции по земеделие в Австрия и Германия. След завръщането си в Ст. Загора се отдава на работа в големия семеен чифлик, където въвежда нови методи в земеделието. Редактор е на първия следосвобожденски земеделски в-к в България - \"Земеделец\" (1883-1885 г.). Народен представител на Старозагорската колегия в Областното събрание на Източна Румелия. Инициатор за откриване на Земеделско училище в Садово. Умира на 23 юни 1884 г. в Стара Загора. \r\n1904 г.  \r\nРоден е Георги Славов Караславов – български писател белетрист, общественик. Завършва гимназия в Първомай. Литературното си творчество започва със стихове (1916 г.). Сътрудничи на в-к “К’во да е” (от 1919 г.). Учи в Педагогическото училище в Харманли (1923 г.) и Казанлък (1923-1924 г.). Взема участие в Септемврийския селски бунт през 1923 г. Следва в Агрономическия факултет в София (1928 г.) и продължава в Карловия университет в Прага (1929-1930 г.). Участва в редактирането на вестник “РЛФ” и “Кормило”. Работи във всекидневника “Ехо” и вестник “Ведрина” (1926-1927 г.). Съосновател е на Съюза на трудово-борческите писатели (1931 г.), Съюза на приятелите на СССР и др. След 9 септември 1944 г. работи в Главното политическо управление на БНА; директор е на Народния театър в София; главен редактор е на списание “Септември”; главен секретар е на Съюза на българските писатели; народен представител е. Академик е (от 1961 г.). Книги: “Уличници” (1926 г.), “Кавалът плаче” (1927 г.), “Селкор” (1933 г.), “Татул” (1938 г.), “Снаха” (1942 г.), “Танго” (1951 г., драматизирана 1967 г.), “Обикновени хора” (5 части, 1952 г., 1956 г., 1963 г., 1966 г., 1973 г.) и др. Умира на 26 януари 1980 г. На тази дата умират: \r\n1951 г.  \r\nУмира Рачо Стоянов (Рачо Стоянов Генов-Дуфев) - български драматург, белетрист. Роден е на 7 октомври 1883 г. в Дряново Учи в Априловската гимназия в Габрово до 1902 г. Литературната си дейност започва с интимна и социална поезия. За пръв път печата през 1904 г. в сп. “Летописи”. Сътрудничи на сп. “Летописи”, “Демократически преглед”, “Литературен фронт”. Съчинения: “Разкази” (1909 г.), “Избрани произведения” (1961 г.), повестта “Майка Магдалина” (1936 г.), драмата “Майстори” (1968 г.), “Съчинения” (1976 г.) и др. \r\n1913 г.  \r\nУмира Стоян Димитров Топузов - военен деец, полковник. Роден е на 15 юли 1864 г. в Кюстендил. Завършва Военното училище в София (1884 г.). В Сръбско-българската война (1885 г.) е командир на 3-та рота от 2-ри пехотен Струмски полк. Участва в боевете при с. Колуница, Брезник и Суковския мост (2 – 6 ноември) и в овладяването на Пирот (14 – 15 ноември). След войната е в заговора за детрониране на княз Ал. Батенберг (1886 г.). Уволнен от армията; по-късно възстановен. Участва в Балканската война (1912-1913 г.) като командит на 10-ти пехотен Родопски полк. \r\n1236 г.  \r\nУмира св. Сава Сръбски. Според житието му на връщане от поклонение на Гроба Господен в Ерусалим той преминава през България и е посрещнат тържествено от цар Иван Асен ІІ в неговата столица. В Търново се разболява и след кратко боледуване умира. Няколко месеца по-късно мощите му са пренесени от крал Стефан Владислав на сръбска земя. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни” и други.;", "date": "2019.01.12", "title": "Денят 12 януари в българската история"}
{"url": "http://www.focus-news.net/news/2019/01/12/2611234/predstoyashti-mezhdunarodni-sabitiya-za-12-yanuari-agentsiya-fokus.html", "text": "*** Реакции след окончателното приемане на конституционните промени за промяна на името на страната, произтичащи от Договора с Гърция \r\n***  Девети протест на \"жълтите жилетки\" \r\n***  Затварянето на федералното правителство става най-дългото в историята \r\n***  Партийна среща на „Алтернатива за Германия“ за определяне на избирателната програма и избиране на кандидати преди европейските избори \r\n***  Протести за прехвърлянето на затворници от ЕТА в затвори по-близо до дома", "date": "2019.01.12", "title": "Предстоящи международни събития за  12 януари  (Агенция \"Фокус\")"}
{"url": "http://www.focus-news.net/news/2019/01/12/2611233/v-burgas-shte-se-provede-tretoto-izdanie-na-nay-golyamoto-spetsializirano-uchilishte-za-bremenni-i-roditeli-mama-znae-nay-dobre.html", "text": "В Бургас ще се проведе третото издание на най-голямото специализирано училище за бременни и родители „Мама знае най-добре“. Това съобщиха от пресцентъра на  Община Бургас . За старт на лекционната програма за 2019 г. организаторите са заложили на две много важни теми, свързани с бременността и майчинството – „Женска консултация. Важни изследвания по време на бременността – превенция и скрининг“ и „Финансови помощи и обезщетения – правата на майките и бременните жени. Какво, къде и как“. Лектори на първата от поредицата лекции ще са завеждащият на родилното отделение към УМБАЛ Бургас д-р Антонио Душепеев и Николина Козарева, началник на сектор „Майчинство и болнични“ към НОИ.  \r\nБъдещите и настоящи родители ще имат възможността да задават своите въпроси и да бъдат разгледани конкретно техните казуси. Лекциите ще се проведат от 10.30 часа в Смарт Център Бургас. Всички, записали се предварително, ще имат възможността да участват и в традиционната голяма томбола с награди. За новата година организаторите са подготвили много интересни теми, свързани с бременността и отглеждането на децата, както и срещи с изявени специалисти от цялата страна. Лекциите от училище за бременни и родители „Мама знае най-добре“ са безплатни.", "date": "2019.01.12", "title": "В Бургас ще се проведе третото издание на най-голямото специализирано училище за бременни и родители „Мама знае най-добре“"}
{"url": "http://www.focus-news.net/news/2019/01/12/2611225/ot-dnes-plovdiv-e-evropeyska-stolitsa-na-kulturata.html", "text": "Официалното откриване на Пловдив - Европейска столица на културата 2019 е от 19.00 часа тази вечер със спектакъла „Ние всички сме цветове“. Отправна точка на шоуто е разнообразието на Пловдив – град с 8 000-на история, съчетаващ в себе си множество култури и влияния. „Разнообразие“ и „Ние сме всички цветове“ са ключовите послания в концепцията на откриващия спектакъл, свързани под мотото ЗАЕДНО. Спектакълът е разделен на няколко сегмента и съчетава традиционни български изпълнения и модерни съвременни технологии. \r\nГрандиозният спектакъл ще бъде открит от Теодосий Спасов, който ще изпълни авторско произведение, създадено специално за случая. \r\nНа сцената ще бъдат и народната певица Валя Балканска, гайдарят Петър Янев, фолклорният ансамбъл „Тракия“, хористи от всички пловдивски хорове, ученици от спортното училище „Васил Левски“ и Национална гимназия за сценични и визуални изкуства, както и над 200 кукери от региона. Празникът ще завърши със светлинно шоу.  \r\nОснова на програмата е зашеметяваща 30-метрова кула, осигуряваща видимост от 360 градуса. Сцената е с 5 нива и тежи 200 тона заедно с участниците. Тя е разширена с два подиума с дължина 100 метра, които са високи 3 метра и широки 4 метра. 360 градусови екрани ще бъдат разположени на сцената и допълнени от мултимедийни елементи по подиумите. На 30-метровата сцена ще се качат 1500 изпълнители от целия свят – музиканти, актьори. До нея ще се стига през 23 контролно-пропускателни пункта.  \r\nОчаква се над 30 000 души от страната и чужбина да гледат на живо откриващото събитие. \r\nДвижението за автомобили в центъра на Пловдив е спряно, паркирането е забранено. За целта има изградени буферни паркинги. \r\nКато част от събитията за деня ще бъде откриването на уникална изложба, посветена на 30-годишнината от падането на Берлинската стена. Музиканти от италианския град Матера, който е Европейска столица на културата за 2019 година заедно с Пловдив, ще внесат оживление и пъстрота с богатия и плътен звук на духовите инструменти.", "date": "2019.01.12", "title": "От днес Пловдив е Европейска столица на културата"}
{"url": "http://www.focus-news.net/news/2019/01/12/2611235/denyat-12-yanuari-v-svetovnata-istoriya.html", "text": "На 12 януари в Русия през 1722 г. Петър І създава нов държавен орган - прокуратурата, а през 1755 г. се създава Московският университет. Английският мореплавател Джеймс Кук пръв в света пресича Южния полярен кръг през 1773 г. Правителството на Франция осъжда Бонапартите на вечно изгнание през 1816 г. \r\nЙосиф Джугашвили за първи път използва псевдонима “Сталин” през 1913 г. \r\nВ САЩ през 1928 г. на електрически стол за първи път е екзекутирана жена, а пет години по-късно Хати Карауей става първата американка, избрана в Сената на САЩ. През 1955 г. в Байконур пристигат първите строители на бъдещия космодрум. \r\nПървият албум на Led Zeppelin излиза през 1969 г. Конгресът на САЩ гласува през 1991 г. използването на военна сила за освобождаването на Кувейт. \r\nВ хода на съвместна операция с американците в Босна пристигат руски войски (1996 г.) \r\nНа 12 януари са родени: Карло Емануеле I - савойски херцог, Шарл Перо,  Джек Лондон, Херман Гьоринг, Игор Курчатов, Сергей Королев. \r\nНа 12 януари умират: английската писателка Агата Кристи, „бащата” на стенографията Исаак Питман и др.   \r\n2018 г.  \r\nВ Саудитска Арабия за първи път жени са допуснати на стадион, за да гледат на живо футболен мач. \r\n2018 г.  \r\nЗаплатата на британския евроскептичен депутат Найджъл Фараж е намалена наполовина. Той ще трябва да възстанови 40 000 евро на Европарламента заради предполагаеми злоупотреби с евросредства. \r\n2017 г.  \r\nПрезидентът на САЩ Барак Обама в изненадваща презентация награждава вицепрезидентът Джо Байдън с президентския медал на свободата. \r\n2016 г.  \r\nНай-малко 10 души са убити и 15 ранени, предимно немски туристи, вследствие на взрив на истанбулския площад Султанахмет. ИДИЛ поема отговорност за атентата. \r\n2016 г.  \r\nСирийската армия, подкрепена от руски въздушни удари, установява контрол над стратегическия град Салма в северната Латакия.  \r\n2016 г.  \r\nКувейт осъжда двама души на смърт за шпионаж в полза на Иран и Хизбула. \r\n2016 г.  \r\nВ съответствие с основна точка на ядрено споразумение, постигнато с няколко световни сили, Иран отстранява сърцевината плутоний на ядрения реактор в Арак и я запълва с бетон. \r\n2016 г.  \r\nЛи Донгшенг, бивш заместник-министър в китайското министерство на обществената сигурност, е осъден на 15 години затвор за корупция. \r\n2015 г.  \r\nКитайската полиция убива шестима нападащи бунтовници, носещи експлозивни устройства в Синдзян. \r\n2012 г.  \r\nПарламентът на Босна и Херцеговина избира Векослав Беванда за министър председател. \r\n2010 г.  \r\nЗеметресение с магнитут 7,0 Mw удря Хаити. Епицентъра му е на 25 км западно от столицата Порт-о-Пренс и хипоцентър на 13 км дълбочина. Започва в 16:53 ч. местно време и е последвано от 20 вторични труса с магнитуд между 5,0 и 6,0 Mw. По оценка на Червения кръст около 3 милиона човека са засегнати от земетресението, а според изявление на президента на Хаити от 27 януари, преброените трупове са 170 000. \r\n2005 г.  \r\nИзстреляна е е космическа сонда на НАСА „Дийп Импакт“,която е проектирана да изучава състава на вътрешността на кометата 9P/Tempel чрез удар на част от апарата в кометата. \r\n1996 г.  \r\nВ хода на съвместна операция с американците в Босна пристигат руски войски. \r\nБосна и Херцеговина (Bosna i Hercegovina) е държава в Южна Европа, разположена е в западната част на Балканския полуостров. Площ - 51 130 кв. км. Население - 4 230 000 души; главно мюсюлмани, православни и католици. Официален език - сърбохърватски. Столица - Сараево. Парична единица - марка. В древността е населена от тракийското племе илири. През VI-VII в. се заселват славяните. През XII в. е образувано Босненското княжество, което при бан Твърдко (1352-1391 г.) е обявено за кралство, включващо и Херцеговина. През 1448 г. Стефан Вукич откъсва територии от Босна и провъзгласява херцогство Херцеговина. Босна и Херцеговина падат последователно под османска власт през 1463 и 1482 г. През 1875-1878 г. избухва Херцеговинско-босненското въстание. Според решенията на Берлинския договор (1878 г.) териториите са окупирани от Австро-Унгария, която през 1908 г. ги анексира. От декември 1918 г. влизат в състава на Кралството на сърби, хървати и словенци; от 1929 г. - в Кралство Югославия; от 1945 г. - една от републиките на Федеративна народна република Югославия (от 1963 г. - Социалистическа федеративна република Югославия). Обявена е независимостта й от Белград. Създадена е контактна група през 1993 г.; международната общност под егидата на ООН се намесва чрез военен контингент на НАТО, за да бъде спрян конфликтът. През 1996 г. лидерите на трите етнически общности се споразумяват. Подписано е Дейтънското споразумение в Париж, според което Босна и Херцеговина става двуобщностна държава - Мюсюлманско-хърватска федерация и Република Сръбска. На 14 септември са проведени избори, спечелени от националистическите партии. Избрано е колективно Председателство, в което влизат А. Изетбегович - мюсюлманин, М. Краишник - сърбин и К. Зубак - хърватин. На 3.01.1997 г. е сформирано правителството на Харис Силайджич и Светозар Михайлович. Президент е Живко Радишич, положил клетва на 13.10.1998 г. \r\n1993 г.  \r\nНад двеста души намират смъртта си в продължаващите осми ден религиозни сблъсъци в Бомбай (Индия). \r\n1991 г.  \r\nАмериканският конгрес гласува резолюция, с която дава правомощия на Джордж Буш да употреби сила за извеждането на иракските окупационни сили от Кувейт. \r\n1991 г. \r\nКонгресът на САЩ гласува използването на военна сила за освобождаването на Кувейт. През август 1990 г. войските на Саддам Хюсеин завземат съседен Кувейт. Ирак претендира, че Кувейт е историческа иракска територия, насилствено откъсната от британските колониалисти заради нефтените залежи. САЩ сформират коалиция под егидата на ООН и в хода на операция “Пустинна буря” в началото на 1991 г. прогонват иракските войски от Кувейт. \r\n1981 г.  \r\nВ Питсбърг, САЩ е открита българска етнографска изложба, посветена на 1300-годишнината на българската държава. Питсбърг е град в северозападните части на САЩ, щат Пенсилвания. Население - 405 000 жители, с предградията - 2 400 000 жители. Пристанище на р. Охайо. Транспортен възел. Международно летище. Важен търговски-финансов център на САЩ, един от най-големите центрове на тежката промишленост - черна и цветна металургия, тежко машиностроене и металопреработване. Тук е построена първата в САЩ АЕЦ. Основан е през 1758 г. \r\n1971 г.  \r\nАбу Дабуд, един от лидерите на терористичната организация “Черният септември”, е освободен от френски затвор. Организацията е отговорна за убийството на 11 израелски спортисти на Олимпийските игри в Мюнхен 1972. \r\n1970 г.  \r\nЛондонското летище “Хийтроу” посреща първия Боинг от серията – 747, извършил трансатлантически полет. \r\n1969 г.  \r\nИзлиза първият албум на групата Led Zeppelin, записан през октомври 1968 г. \r\nLed Zeppelin е английска рокгрупа, основана през 1968 г. в Лондон. Състав: Джими Пейдж - китара; Робърт Плант - вокал; Джон Пол Джонс - бас; Джон (Бонзо) Бонъм - ударни. Led Zeppelin е една от водещите световни групи в стила хард-рок (и хеви-метъл впоследствие). Основана е от Джими Пейдж, който след разпадането на “Ярдбърдс” събира музиканти от обкръжението на Ал. Корнър и под името “Ню Ярдбърдс” предприема турне из скандинавските страни; след завръщането си квартетът приема името “Лед Цепелин”. Стилът им е свързан с блуса, но още със записите за първия си албум налагат нов саунд (пронизителният и енергичен вокал на Робърт Плант в тандем с китарата на Джими Пейдж и гръмотевичния звук на баса и ударните), възприет впоследствие от много групи. Композициите и аранжиментите са дело главно на Пейдж и Плант. Синхронът в записите и концертната дейност е прекъсван често поради злополучия в личния живот на Плант, а когато през 1980 г. умира барабанистът Джон Бонъм, групата се разпада. Ръбърт Плант работи самостоятелно (издава шест албума), а Джими Пейдж участва в различни съвместни проекти (последните са с Дейвид Ковърдийл, 1993 г., и с Робърт Плант, 1994 г.). Албуми: “Led Zeppelin I”, “Led Zeppelin II” (1969 г.), “Led Zеppelin III” (1970 г.), “Led Zeppelin IV” (1971 г.), “Houses of the Holy” (1973 г.), “Physical Graffiti” (1975 г.), “Presence”, “The Songs Remains the Same” (1976 г.), “In trough the Out Door” (1979 г.), “Coda” (1982 г.), “Remasters” (1990 г.), “Led Zeppelin Box Set 1968-1980” (1990 г.), “Boxed Set” (1993 г.), “The complete Studio Recordings” (1993 г.), “BBC Sessions” (1997 г.). \r\n1964 г.  \r\nСлед избухнало въстание, султанът на Занзибар е детрониран и държавата е обявена за република. \r\n1955 г.  \r\nВ Байконур пристигат първите строители на бъдещия космодрум. През 1954 г. е създадена държавна комисия за избор на място за неговото построяване. За председател на комисията е избран генерал – лейтенант Вознюк. Комисията избира пустинния район на Казахстан, на няколкостотин километра от селището Байконур. На 12 февруари правителството взема решение за започване на строителството. \r\nЗа ръководител на обекта е назначен генерал – майор Шубников. През декември 1956 г. приключва част от строителството. На 15 май 1957 г. за първи път е използвана стартовата площадка на космодрума, когато е изстреляна междуконтиненталната балистична ракета Р-7. \r\n1944 г.  \r\nВ Маракеш (Мароко) започва срещата между Уинстън Чърчил и Шарл де Гол. \r\nУинстън Чърчил е министър-председател на Великобритания (1940-1945 г., 1951-1955 г.). От 1900 г. е депутат от Консервативната партия, от 1904 г. е привърженик на либералите, в началото на 20-те г. отново става консерватор. От 1908 г. заема различни министерски постове - министър на вътрешните работи (1910-11 г.), пръв лорд на Адмиралтейството (1911-15 г., 1939-40 г.), министър на военните припаси (1917-1918 г.), на войната и на авиацията (1919-1921 г.), на колониите (1921-1922 г.), на финансите (1924-1929 г.). Лидер е на Консервативната партия. Чърчил участва в изграждането на антихитлеристката коалиция през Втората световна война за победа над Оста (Германия, Италия, Япония и съюзниците им). Издига лозунга “Победа на всяка цена”. През 1953 г. получава Нобелова награда за литература. \r\nШарл дьо Гол е президент на Франция (1959-1969 г.), генерал. Председател е на Временното правителство (1944-1946 г.). Министър-председател е в периода юни - декември 1958 г. Участва като офицер в Първата световна война, във Втората световна война - като бригаден генерал в битката за Франция (май 1940 г.). След капитулацията през юни 1940 г. възглавява комитета “Свободна Франция” в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза през 1962 г. През 1969 г. подава оставка след референдум, гласувал недоверие към реформите на Дьо Гол. Автор е на трудове по въпроси на политиката, военната стратегия; мемоари. \r\n1932 г.  \r\nХати Карауей става първата американка, избрана в Сената на САЩ. \r\n1928 г.  \r\nВ САЩ на електрически стол за първи път е екзекутирана жена. Името й е Рут Снайдер. \r\n1928 г.  \r\nСъветът на Обществото на народите одобрява подписаната на 9 декември 1927 година спогодба Моллов-Кафандарис, която урежда финансовите въпроси по ликвидиране на българските имоти в Гърция и на гръцките в България. Атина се задължава да изплати 1 050 000 лв. на България. \r\nСпогодбата Моллов-Кафандарис е споразумение между България и Гърция за уреждане на задълженията между тях, възникнали във връзка с подписаната заедно с Ньойския мирен договор 1919 г. Конвенция за взаимната и доброволна емиграция на етническите малцинства. Тази конвенция регламентира имуществените проблеми на изселниците – те трябва да получат срещу недвижимите си имоти като обезщетение 10 % от стойността им в брой и 90 % в облигации със срок за плащане 12 години. Спогодбата е подписана на 9 декември в Женева от българския министър на финансите Вл. Моллов и гръцкия му колега Г. Кафандарис. Според нея срокът за уреждане на финансовото обезпечаване на имотите се удължава на 30 г. \r\n1913 г.  \r\nЙосиф Джугашвили за първи път използва псевдонима “Сталин”. \r\nЙосиф Висарионович Джугашвили участва в Революцията 1905-1907 г., в Октомврийската революция 1917 г., в Гражданската война 1918-1920 г. Народен комисар е по въпросите на националностите (1917-1922 г.) и на държавния контрол (1919-1922 г.). Генерален секретар е (1922-1934 г.) и е секретар (1934-1953 г.) на ЦК на РКП (болшевики), на ВКП (болшевики) и на КПСС, член е на ЦК (1917 г.), на Политбюро на ЦК (Президиума) (1919-1953 г.) на КПСС. През 1924-1929 г. елиминира евентуалните претенденти за поста генерален секретар - Л. Б. Каменев, Г. Е. Зиновиев, Н. И. Бухарин, А. И. Риков, Л. Д. Троцки. Член е на ИККИ (1925-1943 г.), на Всесъюзния централен изпълнителен комитет. Провежда политика на централизация по отношение на отделните съветски републики. През 1929-1938 г., като изгражда тоталитарна система на управление, Сталин извършва ускорена индустриализация, насилствена колективизация на селското стопанство. През Отечествената война на СССР е председател на Държавния комитет на отбраната (1941-1945 г.), поема Главното командване, народен комисар е на отбраната (1941-1947 г.) и върховен главнокомандващ. Председател е на Съвета на народните комисари (Министерския съвет) на СССР от 1941 г. \r\n1908 г.  \r\nОт Айфеловата кула е излъчен първия дълговълнов радиосигнал. \r\n1898 г.  \r\nТържествено се открива телефонната връзка между Петербург и Москва. \r\n1878 г.  \r\nБританското правителство решава да поиска гаранции от Русия, че няма да завзема Цариград и Проливите. \r\n1875 г.  \r\nКванг-Су е провъзгласен за Китайски император. \r\n1866 г.  \r\nВ столицата на Великобритания, Лондон се основава Кралското въздухоплавателно общество. \r\n1839 г.  \r\nВ САЩ за първи път се използва антрацит за обогатяване на желязо. \r\nАнтрацит са твърди въглища, които съдържат голямо количество въглерод и много по-малко въглеводороди в сравнение с другите видове въглища. \r\n1820 г.  \r\nВ Англия е основавано Кралското астрономическо дружество. \r\nДружеството организира научни срещи в Бърлингтън Хаус, Лондон, както и в цяла Великобритания, публикува международни изследвания, награждава за изключителни научни постижения, поддържа библиотека и стимулира образованието чрез стипендии. Включва повече от 3000 членове, като главното му седалище се намира в Лондон, в Бърлингтън Хаус, Пикадили. Мястото се развива през 19-ти век с помощта на правителството като средище на научни кръгове. \r\n1816 г.  \r\nПравителството на Франция осъжда цялото семейство на Бонапартите на вечно изгнание. \r\nБонапарти (фр. Bonaparte, итал. Buonaparte) е френска императорска династия, основана от Наполеон I Бонапарт (1804 г.), управлявала Франция (1804-1814 г., 1815 г.) и реставрирана от Наполеон III (1852 г.). Всички братя на Наполеон I, с изключение на Люсиен (1775-1840 г.), са поставени начело на завоюваните от френската армия земи или на новообразувани държави: Жозеф Бонапарт (1768-1844 г.) - неаполитански крал (1806-1808 г.) и крал на Испания (1808-1813 г.); Луи Бонапарт (1778-1846 г.) - крал на Холандия (1806-1810 г.); Жером Бонапарт (1784-1860 г.) - крал на Вестфалия (1807-1813 г.). Сестрите на Наполеон I: Елиза (1777-1820 г.) е принцеса на Лука и Пиомбина (1805-1814 г.) и велика херцогиня на Тоскана (1804-1814); Паола (1780-1825 г.), херцогиня Гуасталска (в Италия, от 1806); Каролина (1782-1839 г.) - жена на маршал И. Мюрад, неаполитански крал (1808-1815 г.). Синът на Наполеон I от брака му с Мария Луиза Франсоа Шарл Жозеф Бонапарт (1811-1831 г.) живее в австрийския двор под името херцог Райхщадски; не се занимава с политика. Синът на Луи Бонапарт и племенник на Наполеон I - Луи Наполеон Бонапарт (1808-1873 г.) става президент на Френската република (1848 г.) и император на Франция (1852 г.) под името Наполеон III. След свалянето на Наполеон III от престола (4.09.1870 г.) династията престава да управлява. \r\n1773 г.  \r\nАнглийският мореплавател Джеймс Кук пръв в света пресича Южния полярен кръг. Кук е английски мореплавател. Организира 3 околосветски експедиции. В хода на първата (1768-1771 г.) изяснява островното положение на Нова Зеландия, открива Големия бариерен риф и изследва източните брегове на Австралия. При втората (1772-1775 г.) достига южната полярна област (71о10' ю.ш.). По време на третата (1776-1779 г.) открива повторно Хавайските острови и изследва северозападните брегове на Северна Америка. На връщане от Беринговия проток е убит от хавайци. На Кук са наречени острови, връх, проток, залив. \r\n1773 г.  \r\nВ Чарлстон е открит първият обществен музей в САЩ. \r\n1755 г.  \r\nСъздава се Московският университет по инициатива на Михаил Ломоносов. Той е руски учен енциклопедист и поет, първия руски академик на Петербургската академия на науките, професор. Работи в областта на геологията, химията, металургията, астрономията, метеорологията и езикознанието. Открива закона за запазване на масата (1748 г.) и формулира философския принцип за запазване на материята и движението, развива схващането за корпускулярен (молекулен) строеж на веществата и за природата на топлината. Открива съществуването на атмосфера на Венера (1761 г.). Конструира метеорологични уреди; разработва учение за цветовете, прави опити за получаване на цветно стъкло за мозайки. Автор е на исторически и филологически трудове; полага основите на руския литературен език. \r\n1722 г.  \r\nПетър І създава нов държавен орган - прокуратурата. Първият главен прокурор на Русия става Павел Ягужински. \r\nПетър Първи е руски цар от 1682 г. Той е от династията Романови. От 1721 г. е руски император. Син е на Алексей Михайлович. След пътуване в Западна Европа (1697-1698 г.) Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург; поощрява се строителството на манифактури, заводи, пристанища, корабостроителници; създадени са флот и редовна армия. Води войни с Османската империя (превзема гр. Азов през 1696 г.) и с Швеция. Страната отбелязва културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), въведен е (1700 г.) нов календар (с начало на годината 1 януари и летоброене от Рождество Христово). На тази дата са родени: \r\n1974 г.  \r\nРодена е Мелани Джейн Чишолм (“Спорти Спайс”) – английска певица, вокалистка на групата “Спайс Гърлс”. \r\n1916 г.  \r\nРоден е Питър Бота – първи президент на ЮАР. \r\nБота е премиер на ЮАР от 1978 до 1984 г. и първия президент от 1984 до 1989 г. Дълго време е лидер на Южноафриканската централна партия. Поддържа сегрегацията на черното население и системата апартейд. Дори след голям вътрешен натиск, той само облекчава жестоката расистка политика на правителството, като не променя позицията си до смъртта си на 31 октомври 2006 г. \r\n1907 г.  \r\nРоден е Сергей Королев – руски конструктор на ракети, ръководител на произвеждането на първите в света спътници и пилотирани космически кораби. \r\n1903 г.  \r\nРоден е Игор Василиевич Курчатов - руски физик, първият организатор и ръководител на научните изследвания по атомна наука и техника в СССР. Член на АН на СССР (1943 г.). Ученик и съратник на А. Ф. Йофе. Открива ядрената изомерия (1935 г.). Под негово ръководство е създаден първият ускорител на елементарни частици в СССР (1939 г., Ленинградски физико-технически институт); открито е спонтанното деление на атомните ядра на урана (1940 г., с Г. Ф. Флеров). Основател и директор на Института по атомна енергия (1943 г.), ръководител на т. нар. “Уранов проблем” - работа по създаването на съветска атомна бомба. Под ръководството на Курчатов са създадени първият в Европа ядрен реактор (влиза в действие на 30.12.1946 г. в 18 ч. московско време), първата в Европа атомна бомба (1949 г.) и първата в света термоядрена бомба (1953 г.). Умира на 7 февруари 1960 г. в Москва. \r\n1893 г.  \r\nРоден е Херман Гьоринг - един от главните военни престъпници на фашистка Германия. Участва в I световна война като пилот-изтребител. Член е на Националсоциалистическата партия (от 1922 г.) и ръководител на щурмовите отряди (SA). Като политически пълномощник на Хитлер (от 1930 г.) и председател на Райхстага (от август 1932 г.) има заслуги за спечелване на изборите. В правителството на Хитлер (1933 г.) става имперски министър на авиацията и министър-председател на Прусия. Главнокомандващ е военновъздушните сили (1935 г.), ръководител на един от най-големите германски промишлени концерни “Гьоринг” (от 1937 г.). Един от организаторите е на нацисткия терор в Германия и окупираните европейски страни. Райхсмаршал е от 1940 г. Осъден е на смърт от Международния военен трибунал в Нюрнберг (1946 г.). На 15 октомври 1946 г. няколко часа преди изпълнението на присъдата се отравя в затвора. \r\n1893 г.  \r\nРоден Алфред Розенберг - германски общественик и политик, един от главните военнопрестъпници на нацистка Германия. От 1923 г. е главен редактор на централния орган на Националсоциалистическата партия \"Фьолкишер беобахтер\". В книгата си \"Митът на ХХ-то столетие\" (1930 г.) прави опит да обоснове и защити расистките възгледи и завоевателната външнополитическа програма на германския фашизъм. През 1933 г. оглавява външнополитически отдел на Националсоциалистическата партия. От юли 1941 г. е министър на окупираните източни територии. Един от главните организатори на масовите убийства и грабежите на немската администрация по време на нахлуването на нацистките войски в Полша, СССР и др. страни. Осъден на смърт на Нюрнбергския процес. Умира 16 октомври 1946 г. в Нюрнберг. \r\n1876 г.  \r\nРоден е Джек Лондон (псевдоним на Джон Грифит) – американски писател. Автор е на 50 книги - романи, повести, разкази, есета, пиеси. Пътят му към творческия успех е труден. Едновременно работи и учи, странства на Север със златотърсачите и пътува из Южни морета. Последните години от живота си прекарва в гр. Глен Елън, северно от Сан Франциско. Издава сборника с разкази “Човекът с белега” (1900 г.), “Любов към живота” (1906 г.); повестите “Дивото зове” (1903 г.), “Белият зъб” (1906 г.) и др., в които съчетава поезията на суровата природа с романтиката на безкористното мъжество при изключителни физически и морални изпитания. Пише романи: “Желязната пета” (1908 г.), “Мартин Идън” (1909 г.) и др. Умира на 22 ноември 1916 г. \r\n1863 г.  \r\nРоден е Свами Вивекананда (псевд. на Нарендранатх Дат) - индийски мислител хуманист, религиозен реформатор и общественик, един от видните йоги на 19-ти век. Ученик на Рамакришна. Учи философия в Калкутския университет (1880-1884 г.). През 1897 г. основава религиозно-реформаторското дружество \"Мисията на Рамакришна\". Идеолог на Индийското възраждане, изразяващо стремежа на Индия към национална независимост и социално благоденствие. Смята, че колониалното положение на страната е причина за загубата на националната й индивидуалност. Своите надежди за социална справедливост възлага не на революционната активност на народа, а на духа на веда, на създаването на характер у индивида и нацията. Социалната функция на пропагандираната от Вивекананда \"универсална\" реформирана религия се състои в оказването на помощ на гладните и нуждаещите се. Умира на 4 януари 1902 г. в Белур. \r\n1856 г.  \r\nРоден е Джон Сингър Сарджънт – американски художник. В периода 1874 г. – 1879 г. учи в Париж , от 1885 г. живее в Лондон, посещава често САЩ. Върху творчеството му оказват влияние Г. Курбе и Е. Мане. Популярен е като автор на светски портрети (“Мадам Х”, 1884 г.), ефектни жанрови картини (“Китайски фенери”, 1885-1886 г.), стенописи (1894-1895 г., и др.). Умира на 14 април 1925г. \r\n1852 г.  \r\nРоден е Жозеф-Жак Сезер Жофр - маршал на Франция (1916 г.), член на Френската академия (1918 г.). Участник във Френско-пруската война (1870-1871 г.) и в колониалните войни в Индокитай и Африка. Член (от 1910 г.) и вицепредседател (от 1911 г.) на Висшия военен съвет и началник на Генералния щаб. Главнокомандващ на Френската армия (1914-1916 г.). Способен пълководец. Благодарение на неговите способности чрез умело маневриране френските войски са спасени от германско настъпление (1914 г.). Спечелва сражението при Марна (1914 г.). Военен съветник на правителството (от декември 1916 г.). Ръководител на френската военна мисия в САЩ и Япония (1917-1918 г.). Автор на мемоари. Умира на 3 януари 1931 г. в Париж. \r\n1746 г.  \r\nРоден е Йохан Хайнрих Песталоци (нем. Johann Heinrich Pestalozzi). Той е швейцарски хуманист, педагог, философ и реформист, създател на първата система за начално образование. Учи в Цюрихския университет, първо теология, после право. Повлиян е от идеите на Жан-Жак Русо. \r\nПесталоци смята, че нещастията на народа са вследствие на нежежеството на хората, поради което чрез подходящо образование на младото поколение може да се достигне всеобщ просперитет. Според него образованието трябва да се разгърне повсеместно. \r\nВъзпитателната му програма е описана първо във „Вечерните часове на един самотник“ (Die Abendstunde eines Einsiedlers, 1780) и е придобива завършен вид в „Ленцбургската реч“ (1809). \r\nПрез 1826 издава „Лебедова песен“ - заглавие, станало нарицателно. \r\nУмира на 17 февруари 1827 г., в Брюг, Швейцария. \r\n1628 г.  \r\nРоден е Шарл Перо – френски поет и писател, член на Френската академия (1671 г.). Благодарение на Колбер заема висока интендантска служба и подкрепя хората на изкуството. Автор е на “Котаракът в чизми”, “Пепеляшка”, “Синята брада”. Пише поеми, но името му е обезсмъртено от хубавите приказки, които написва за собствените си деца и издава под заглавие \"Приказки за майка ми Гъска\" (1697 г.). Преведени са почти на всички европейски езици (\"Червената шапчица\", Сандрийон\", \"Феите\" и др.). Умира през 1703 г. \r\n1562 г.  \r\nРоден е Карло Емануеле I - савойски херцог (от 1580 г.). Въвлича Савоя в многочислени разорителни войни, главно с Франция (1588-1601 г.; за Мантуанското наследство, 1628-1631 г. и др.), които разрушават икономиката на страната и стават причина за загуба на много територии. Умира на 26 юли 1630 г. в Савиляно. \r\nНа тази дата умират: \r\n1976 г.  \r\nУмира Агата Кристи – английска писателка, авторка на многобройни разкази, повести, романи и драми с криминален сюжет. Родена е на 15 септември 1891 г. Учи пеене в Париж, работи като медицинска сестра. Омъжва се за Арчибалд Кристи през 1914 г. и прекарва цялата I-вата световна война във Франция. Първият си криминален роман пише през 1917 г. - “Тайнствената афера в Стайлз” (издадена през 1920 г.). Следвайки традициите на Едгар Аалан По, Артър Конан Дойл и Честъртън, създава повече от 87 романа и много разкази, в които основни герои са старата дама мис Марпъл, мистър Куин, Паркър Пайн, но най-популярен е белгиецът Еркюл Поаро. Някои произведения: “Поаро разследва” (1924 г.), “Убийството на Роджър Акройд” (1926 г.), “Убийство в Ориент Експрес” (1934 г.), “Смърт край Нил” (1937э) и много други; пиесите “Мишеловката” (1954 г.), “Свидетел по обвинението” (1954 г., едноименен американски филм) и др. \r\n1960 г.  \r\nПочинал е Невил Шут (Невил Шут Норуей) – английски новелист. Освен писател Шут е бил и авиоинженер. През Първата световна война той е част от Кралския въздушен корпус. След войната работи в самолетната индустрия. Голяма част от произведенията му са повлияни от страстта му към самолетите. По известни негови произведения са: Lonely Road (1932); An Old Captivity (1940); Pastoral (1944); No Highway (1948); A Town Like Alice (1950); Round the Bend (1951); Requiem for a Wren (1955); Beyond the Black Stump (1956); On the Beach (1957); The Rainbow and the Rose (1958) и др. \r\n1938 г.  \r\nУмира Фьодор Иванович Шаляпин. Роден е на 13 февруари 1873 г. в семейството на дребен чиновник. Упражнява различни занаяти, пее едновременно в архиерейския хор. Участва като статист в драматични и оперни спектакли. От 1890 г. е хорист в оперната трупа в Уфа, изпълнява и малки солови партии. Учи при оперния певец Д. А. Усатов в Тбилиси, където започва професионалната си артистична дейност (1892-1893 г.). През 1895 г. е в трупата на Мариинския театър; постъпва в Московската частна опера (1896 г.). Голямо значение за него има творческото приятелство със С. В. Рахманинов. От 1899 г. пее едновременно в Болшой и в Мариинския театър. От 1901 г. започват триумфалните му гастроли в чужбина - Милано, Париж, Ню Йорк, Лондон. Напуска Съветския съюз (1922 г.) и се установява в Париж. През 1934 г. посещава България. Шаляпин е един от най-великите представители на оперното изкуство, съчетава по изключителен начин дарбите на певец и драматичен артист. Красивият му тембър (висок бас) му дава възможност да предава богата гама от чувства. Съумява да разкрие характерите на героите си с цялата им сложност и противоречивост. Основни партии: Сусанин (“Иван Сусанин” от Глинка); Борис Годунов, Варлаам и Доситей (“Борис Годунов” и “Хованщина” от Мусоргски); Иван Грозни и Салиери (“Псковитянка” и “Моцарт и Салиери” от Римски-Корсаков); Фарлаф (“Руслан и Людмила” от Глинка); Демона (“Демон” от Рубинщайн); Алеко (“Алеко” от Рахманинов); Филип II (“Дон Карлос” от Верди) и др. Шаляпин е блестящ интерпретатор на романсите на Глинка, Мусоргски, Римски-Корсаков, Шуман, Шуберт; изпълнява руски народни песни. Изявява се и като оперен режисьор - “Дон Кихот” от Масне, “Хованщина” от Мусоргски. Снима се и в киното (“Иван Грозни”, “Дон Кихот”). Създава скулптури, живопис, графика, притежава и литературна дарба. \r\n1897 г.  \r\nУмира Исаак Питман – английски педагог и „баща” на стенографията. \r\n1665 г.  \r\nУмира Пиер Ферма - френски математик, по професия юрист; съветник на парламента в Тулуза (от 1631 г.). Роден е на 17 август 1601 г. в Бомон де Ломан. Автор на математически трудове, много от които издадени след смъртта му от неговия син - “Различни съчинения” (1679 г.). Разпространява получените научни резултати чрез кореспонденция и лично общуване с математици и други учени. Той е един от създателите на теорията на числата, в която с неговото име са свързани 2 теореми: великата теорема на Ферма и малката теорема на Ферма. В геометрията развива в по-добър систематичен вид, отколкото Декарт, метода на координатите и предлага уравнение на правата и на линиите от втори ред, като скицира доказателство на твърдението за това, че всички криви от втори ред са конични сечения. В областта на безкрайно малките величини систематично изучава диференцирането, формулира общ закон за диференциране на степен и използва този закон за диференциране на дробни степени. За съвременните методи на диференциалното смятане голямо значение има създаденото от него правило за намиране на екстремумите. Дава общо доказателство на закона за интегриране на степен и го разпространява върху случаите с дробни и отрицателни степени. В трудовете на Ферма се развиват двата основни процеса на метода на безкрайно малките величини, но той, както и своите съвременници, не успява да забележи връзката между операциите диференциране и интегриране. Тази връзка е установена малко по-късно в систематична форма от Г. Лайбниц и И. Нютон. Във физиката Ферма определя основния принцип на геометричната оптика. \r\n1519 г.  \r\nУмира Максимилиан I, императорът на Свещената Римска империя. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни” и други.;", "date": "2019.01.12", "title": "Денят 12 януари в световната история"}
{"url": "http://www.focus-news.net/news/2019/01/12/2611236/babh-evropeyskata-komisiya-zapochva-protsedura-za-obshtestvena-konsultatsiya-otnosno-dobavki-pri-hraneneto-na-zhivotnite.html", "text": "Европейската комисия започва процедура за обществена консултация относно добавки за използване при храненето на животните и евентуалното му бъдещо изменение. Това съобщиха от  пресцентъра на Българска агенция  по безопасност на храните (БАБХ) .  \r\nПо-доброто регулиране има за цел да гарантира, че: \r\n- вземането на решения е открито и прозрачно; \r\n- гражданите и заинтересованите страни могат да допринесат в процеса на разработване на политики и законодателство; \r\n- действията на Европейския съюз се основават на доказателства и разбиране на въздействията; \r\n- регулаторната тежест върху предприятията, гражданите или публичните администрации е сведена до минимум. \r\nВъпросникът за обществена консултация по Регламент (ЕО) № 1831/2003 за евентуалното му бъдещо изменение е достъпен .  \r\nПубличната консултация ще бъде извършена до 3 април 2019 г. В нея могат да участват отделни граждани, икономически оператори, собственици на домашни любимци, бизнес организации, работници и техните представителни организации, неправителствени организации, консултативни органи и публични администрации, които се интересуват от фуражни добавки. \r\nБългарската агенция по безопасност на храните ви насърчава да участвате в общественото обсъждане.", "date": "2019.01.12", "title": "БАБХ: Европейската комисия започва процедура за обществена консултация относно добавки при храненето на животните"}
{"url": "http://www.focus-news.net/news/2019/01/12/2611221/afp-zatvaryaneto-na-pravitelstvoto-stana-nay-dalgo-v-istoriyata-na-sasht.html", "text": "Частичното затваряне на американското правителство, предизвикано от противопоставянето за финансирането на проекта за гранична стена на Доналд Тръмп, стана най-дългото в историята на страната, влизайки в 22-ия ден, съобщава  AFP . \r\nЗатварянето, което започна на 22 декември, надмина предишния рекорд от 21 дни, поставен през 1996 г., когато президентът беше Бил Клинтън. Превод и редакция : Калоян Пенков", "date": "2019.01.12", "title": "AFP: Затварянето на правителството стана най-дълго в историята на САЩ"}
{"url": "http://www.focus-news.net/news/2019/01/12/2611226/vitseprezidentat-iliyana-yotova-shte-prisastva-na-ofitsialnoto-otkrivane-na-plovdiv-evropeyska-stolitsa-na-kulturata-2019.html", "text": "Вицепрезидентът Илияна Йотова ще присъства на официалното откриване на Пловдив – Европейска столица на културата 2019. Това съобщиха от  прессекретариата на държавния глава.  Спектакълът „Ние сме всички цветове“ е с начален час 19.00.", "date": "2019.01.12", "title": "Вицепрезидентът Илияна Йотова ще присъства на официалното откриване на Пловдив – Европейска столица на културата 2019"}
{"url": "http://www.focus-news.net/news/2019/01/12/2611237/prodalzhava-kampaniyata-za-retsiklirane-organizirana-ot-obshtina-pazardzhik-i-savet-za-mladezhka-politika-pod-mototo-pazardzhik-obicha.html", "text": "Продължава кампанията за рециклиране, организирана от Община Пазарджик и Съвет за младежка политика под мотото „Пазарджик обича”, с първия от многото месечни пунктове за рециклиране на пластмасови шишета, алуминиеви кенчета и хартиени отпадъци. Това съобщиха от  Община Пазарджик . Той ще бъде позициониран точно до наскоро инсталирания пункт за капачки под формата на „сърце”, между Младежкия дом и Община Пазарджик от 10.00 до 12.00 часа. Кампанията планира такива пунктове за събиране и рециклиране и на други материали да бъдат организирани всяка втора събота на всеки месец, а събраните средства от тях ще бъдат дарявани на микропедиатричното отделение на МБАЛ – Пазарджик.", "date": "2019.01.12", "title": "Продължава кампанията за рециклиране, организирана от Община Пазарджик и Съвет за младежка политика под мотото „Пазарджик обича”"}
{"url": "http://www.focus-news.net/news/2019/01/12/2611230/komisar-mariya-gabriel-shte-uchastva-v-ofitsialnoto-otkrivane-na-evropeyskata-stolitsa-na-kulturata-plovdiv-2019.html", "text": "Комисарят по въпросите на цифровата икономика и цифровото общество Мария Габриел ще присъства на официалната церемония по откриването на Европейската столица на културата Пловдив 2019.  \r\nПловдив е първият български град, който е избран за „Европейска столица на културата“. Тържествата по откриването се провеждат от 11 до 13 януари и включват редица събития на открито и на закрито, като  акцентът ще бъде музикалното, танцово и светлинно представление тази вечер. Комисар Габриел ще връчи плакет и грамота на кмета на Пловдив като признание за работата, извършена от града в подготовката на събитията през 2019 година.  \r\nПо-рано същия ден в София от 11.00 часа в Националния политехнически музей, Мария Габриел ще участва във връчването на годишните стипендии на младежи с изявени способности в науката и техниката на фондация „Еврика“.", "date": "2019.01.12", "title": "Комисар Мария Габриел ще участва в официалното откриване на Европейската столица на културата Пловдив 2019"}
{"url": "http://www.focus-news.net/news/2019/01/12/2611227/predsedatelyat-na-narodnoto-sabranie-tsveta-karayancheva-shte-prisastva-na-tseremoniyata-po-ofitsialnoto-otkrivane-na-plovdiv-evropeyska-stolitsa-na-kulturata-2019-g.html", "text": "Председателят на Народното събрание Цвета Караянчева ще присъства на церемонията по официалното откриване на Пловдив – Европейска столица на културата 2019 г. Това съобщиха от  пресцентъра на Народното събрание .  \r\nВ 16.30 часа на Римския стадион в града тя ще участва в откриването на изложбата „Изкуството на свободата – от Берлинската стена до уличното изкуство“, като ще отправи приветствие към участниците и гостите. В 19.00 часа Цвета Караянчева ще присъства на церемонията за откриването на домакинството на Пловдив – Европейска столица на културата 2019. Преди това председателят на парламента ще бъде гост на концерт на музиканти от италианския град Матера.", "date": "2019.01.12", "title": "Председателят на Народното събрание Цвета Караянчева ще присъства на церемонията по официалното откриване на Пловдив – Европейска столица на културата 2019 г."}
{"url": "http://www.focus-news.net/news/2019/01/12/2611238/smolyan-den-na-otvorenite-vrati-s-pet-bezplatni-lektsionni-programi-shte-se-provede-v-planetariuma.html", "text": "Ден на отворените врати с пет безплатни лекционни програми ще се проведе в Планетариума в Смолян. Събитието е част от многобройните инициативи планирани за 2019 г, в която се навършват 100 години от основаването на Международния астрономически съюз. В деня на отворените врати в Планетариума в Смолян ще бъдат представени пет програми, които ще бъдат безплатни за всички посетители. От 10.00 часа ще бъде програмата „Лунното момиче“, която е подходяща за деца, а от 11.00 часа - „Приказка за Космоса“. В 13.00 часа ще започне програмата „Пътуване до края на нощта“, в 15.00 часа -„Космическа одисея“, а от 16.30 часа - „Космически запознанства“, посочи Хаджигенчева. Тя подчерта, че повечето програми са от най-новите, създадени от служителите на Планетариума, като през 2019 г. планират и нова популярна програма, която да бъде представена на жителите на Смолян и гостите на града. \r\nНели ГЕРГЬОВСКА", "date": "2019.01.12", "title": "Смолян: Ден на отворените врати с пет безплатни лекционни програми ще се проведе в Планетариума"}
{"url": "http://www.focus-news.net/news/2019/01/12/2611239/the-new-york-times-fbr-e-zapochnalo-razsledvane-sreshtu-donald-tramp-za-vrazki-s-rusiya-prez-2017-godina.html", "text": "През 2017 г. Федералното бюро за разследване (ФБР) е започнало разследване дали американският президент Доналд Тръмп работи в полза на Русия, пише авторитетният американски вестник  The New York Times . \r\nРазследването, едновременно контраразузнавателно и криминално , е било започнато, след като президентът уволни директора на ФБР Джеймс Коми през май 2017 г., съобщава вестникът, цитирайки анонимни източници. \r\nКонтраразнувателният аспект е бил насочен към това  дали Тръмп съзнателно или несъзнателно работи за Москва и дали е заплаха за националната сигурност, пише вестникът. Криминалното разследване е било  свързано с уволнението на директора Джеймс Коми. \r\nРазследването на ФБР се превърна в разследване на специалния прокурор Робърт Мюлер относно намесата на Русия в изборите през 2016 г. и евентуално тайно споразумение между неговата кампания и Москва, припомня изданието. \r\nThe New York Times пише, че ФБР е подозирала връзки на Тръмп с Русия по време на кампанията през 2016 г. \r\nНо ФБР са отложили започването на разследване, докато президентът уволни Коми, който отказа да сътрудничи на новоизбрания тогава президент и стартира нововъзникващото разследване за връзки с Русия, което сега се ръководи от Мюлер. \r\nАмериканският президент Доналд Тръмп многократно определя разследването на Мюлер като \"лов на вещици\" и го разглежда като петно върху легитимността на неговото президентство.  Юлиян Марков", "date": "2019.01.12", "title": "The New York Times: ФБР е започнало разследване срещу Доналд Тръмп за връзки с Русия през 2017 година"}
{"url": "http://www.focus-news.net/news/2019/01/12/2611242/myuzikalat-da-peesh-pod-dazhda-gostuva-v-bansko.html", "text": "От 18.00 в Читалище „Н. Вапцаров“ – Банско, ще гостува мюзикълът „Да пееш под дъжда“. Спектакълът по едноименният холивудски филм, е премиерен за България, а в него звездно участие имат Орлин Горанов и Мариан Бачев. Това съобщиха от пресцентъра на  Община Банско . \r\nПод режисурата на Борис Панкин, „Да пееш под дъжда“ оживява на българска сцена по мотиви от вечния филм на Метро Голдуин Майер. Представлението на Държавна опера Варна, под диригентството на Страцимир Павлов, е едно романтично и носталгично дежа вю за ерата на нямото кино и разбира се, за любовта. В главните роли на филмовата звезда Дон Локууд и неговия приятел Козмо Браун, който първо заплита, а после разплита сюжетната интрига, блестят Орлин Горанов и Мариан Бачев. Изключително артистични са претендентките за сърцето на Дон Локууд – Сребрина Соколова и Лилия Илиева, в ролите съответно на филмовата му партньорка, капризната  Лина Ламонт и талантливата драматична актриса Кати Селдън, която в крайна сметка не само измества Лина от екрана, но спечелва и любовта на филмовия красавец. \r\nИ както във всеки филм, така и тук антуражът от режисьори, асистенти и прочие задължителен персонал, е впечатляващо голям. Никак не му е лесно на продуцента Ар Еф Симсън, в изпълнение на комичния актьор от Варненския театър Пламен Георгиев, нито пък на учителя по правоговор Кармайкъл, в чийто образ певецът Нейчо Петров – Реджи направо заслужава диплома за логопед. \r\nОперните, драматични и балетни артисти пеят, танцуват и присъстват толкова органично от началото до края на спектакъла, че е трудно да познаеш кой артист от кое сценично изкуство идва. Автори на хореографията са Боряна Сечанова и Мариана Крънчева, сценографията е дело на Иван Токаджиев, костюмите са на Анна-Мария Токаджиева, а за мултимедията се грижи „Бюро за пространствени решения“. \r\nОчаквайте Държавна опера Варна в Банско и през март с нейните най-нови балетни спектакли „Пепеляшка“ на 21 март, 18:00 часа. и „Лебедово езеро“ на 22 март, 18.00 часа, НЧ „Н. Вапцаров“. \r\nРезервации и продажба на билети: \r\n- Посетителски информационен център, тел.: 0749 88580 / 0888 251095; \r\n- НЧ „Н. Вапцаров“ – гр. Банско, тел.: 0882521052, 0885402424 (от 9 януари, на касата на читалището).", "date": "2019.01.12", "title": "Мюзикълът „Да пееш под дъжда” гостува в Банско"}
{"url": "http://www.focus-news.net/news/2019/01/12/2611245/burgas-v-profesionalna-gimnaziya-po-mehanoelektrotehnika-i-elektronika-shte-se-provedat-dni-na-ameliya-earhard.html", "text": "Със специално организираните Дни на Амелия Еърхард, Зонта клуб Бургас открива събитията по случай 100 годишнината на Zonta International. Това съобщиха от пресцентъра на  Община Бургас . Като член на световното семейството на Zonta International, дамите от Бургас ще отбележат юбилея на своята организация с поредица от събития през юбилейната 2019 година.  \r\nЗонта клубове днес има, в 67 страни по целият свят, с над 30 000 членове. Международната неправителствена женска организация Zonta International, е с общ консултативен статут в икономическия и социален съвет на Обединените Нации. Има консултативен статут към ЮНЕСКО и статут на участник в Съвета на Европа. Само 144 неправителствени организация в света, получават консултативен статут към Обединените Нации. Именно този статут, дава възможност на Zonta International да притежава и работи за осъществяване на своите проекти на световно ниво. За архивите на Зонта в България, ще останат няколко значими факти, които ни поставят на високо ниво в Zonta International. В България работят 8 Зонта клуба, с 220 зонтианки и сме най-стабилно развиващата се Зонта държава в Централна и Източна Европа. Пътят, който сме извървели, авторитетът, който сме спечелили, ни прави трайно по-отговорни, да мислим за следващото Зонта столетие. Успяхме за 23 години, когато е регистриран първият Зонта клуб София, да излъчим и изберем две българки, губернаторки на най-големия Дистрикт 30 - Мария Стефанова за 2010-2012 и Владимира Трачева за 2018 -2020, а г-жа Мария Стефанова е първата българка (източно европейка!) международен директор в ЗИ. \r\nЗонта клуб Бургас промотира фестивал за момичета, от пети до седми клас, със специалното участие на Университет за деца - София, с ръководител Явор Киряков. Събитието се осъществява в успешно сътрудничество с Професионална гимназия по механоелектротехника и електроника и РИО в Бургас. Проектът включва практикоприложни работилници  по физика, химия, биология, астрономия, роботика и електроника. На две сесии (сутрешна и следобедна), с продължителност от 120, 150 минути, участниците ще бъдат провокирани да развият научните си интереси. \r\nФестивалът се стреми да запознае обществеността и със стипендията на името на Амелия Еърхард, която се дава всяка година, от Zonta International, на 30 жени докторантки до 35 години, от цял свят, които се занимават с космически науки. \r\nСъбитието ще бъде открито  от 9.30 часа в Механотехникум, гр. Бургас, от зам. областния управител, г- жа Севдалина Турманова, инж. Виолета Илиева- директор на РИО Бургас и от президента на Зонта клуб Бургас, г- жа Петя Великова. Събитието е безплатно за всички деца. Всеки участник ще получи  подаръци, комплекти с техника за всяка от работилниците.  (неделя) ще се проведат и Дни на отворените врати (семеен ден) за предприемачесто чрез природни науки. Неделното събитие е с начало 9.30 ч. и ще продължи до 13.30 часа на обяд. Посетителите, главно родители с деца, ще могат да посетят и да се запознаят с различните природонаучни и техниччески щандове на \"Университет за деца\", да наблюдават любопитни природонаучни експерименти, технически инсталации и да се запознаят с необятните  възможности, които предлага всяка една наука.", "date": "2019.01.12", "title": "Бургас: В Професионална гимназия по механоелектротехника и електроника ще се проведат Дни на Амелия Еърхард"}
{"url": "http://www.focus-news.net/news/2019/01/12/2611244/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa-na-13-yanuari.html", "text": "Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“ в град Пазарджик на 13 януари, предаде репортер на  Агенция „Фокус“ . В празничния за християните неделен ден,  с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави Архиерейска света Литургия в катедралния храм „Св. Богородица“. Началото е в 09.00 часа.  \r\nНикола ПЕТКОВА", "date": "2019.01.12", "title": "Пазарджик: Константийският епископ Яков ще оглави архиерейска света Литургия в катедралния храм „Св. Богородица“ на 13 януари"}
{"url": "http://www.focus-news.net/news/2019/01/12/2611240/blagoevgrad-nad-30-grupi-shte-vzemat-uchastie-v-16-oto-izdanie-na-festivala-simitliya-drevnata-zemya-na-kukerite.html", "text": "Над 30 групи ще вземат участие в 16-то издание на фестивала „Симитлия – Древната земя на кукерите“. Това съобщиха за Радио „Фокус“ – Пирин организаторите на събитието. Ще има и две от Република Македония – кукерски групи от Велес и Делчево. Останалите участници са от различни краища на България. Маскарадните игри ще бъдат открити в 10.00 часа на 12 януари на стадион „Септември“. Фестивалът се провежда под патронажа на кмета на Община Симитли Апостол Апостолов, с изключителното одобрение на Министерството на културата. \r\nЛивия НИНОВА", "date": "2019.01.12", "title": "Благоевград: Над 30 групи ще вземат участие в 16-ото издание на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611246/sport-grigor-dimitrov-trenira-s-rodzhar-federer-v-melbarn.html", "text": "Тенис: Най-добрият български  тенисист  Григор Димитров тренира с Роджър Федерер в Мелбърн преди началото на Откритото първенство на Австралия. \r\nСлед тренировката Григор Димитров е споделил снимки в социалните мрежи. Припомняме, че Димитров стартира срещу сръбския ветеран Янко Типсаревич (609-ти в световната ранглиста)на първия за 2019-та турнир от Големия шлем.", "date": "2019.01.12", "title": "Спорт: Григор Димитров тренира с Роджър Федерер в Мелбърн"}
{"url": "http://www.focus-news.net/news/2019/01/12/2611247/plovdiv-opasnost-ot-padashti-kamani-ima-po-napravleniyata-asenovgrad-smolyan-krichim-stamboliyski-i-yugovsko-hanche-yugovo-laki-zdravets.html", "text": "Трафикът на територията на Пловдивска област се осъществява нормално и без затруднения. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“. Пътищата в Пловдивска област са предимно сухи, в усойните и планински райони – заснежени, на места заледени, но обработени и нормално проходими при зимни условия. Водачите трябва да шофират с подготвени за зимни условия автомобили, с повишено внимание и съобразена скорост, както и да не предприемат рискови изпреварвания, за да не се създават предпоставки за възникването на пътни инциденти, призовават от Областното пътно управление. Проходът Троян-Кърнаре остава затворен за движение на всички моторни превозни средства. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. До 2 февруари е забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив също се извършва с нормална интензивност към този час. Пътните настилки в града са предимно сухи и нормално проходими. За периода до 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите на 12 автобусни линии от вътрешноградския транспорт. Причината е откриващото събитие на инициативата „Пловдив – Европейска столица на културата 2019“. \r\nТони МИХАЙЛОВ", "date": "2019.01.12", "title": "Пловдив: Опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец"}
{"url": "http://www.focus-news.net/news/2019/01/12/2611248/kyustendil-belogradchishkiyat-episkop-polikarp-shte-oglavi-arhiereyska-sveta-liturgiya-v-sapareva-banya-na-13-yanuari.html", "text": "Белоградчишкият епископ Поликарп ще оглави архиерейска света Литургия в Сапарева Баня на 13 януари, предаде репортер на  Агенция „Фокус“ . В празничния за християните неделен ден от 9.30 часа Белоградчишкият епископ Поликарп ще оглави архиерейска света Литургия в храм „Св. вмчк Георги“ в кв. „Гюргево“ на Сапарева Баня.  \r\nНикола ПЕТКОВ", "date": "2019.01.12", "title": "Кюстендил: Белоградчишкият епископ Поликарп ще оглави архиерейска света Литургия в Сапарева Баня на 13 януари"}
{"url": "http://www.focus-news.net/news/2019/01/12/2611232/plovdiv-kukerite-ot-obshtina-karlovo-shte-uchastvat-v-otkrivaneto-na-plovdiv-2019-evropeyska-stolitsa-na-kulturata.html", "text": "Кукерски групи от община Карлово с около 230 кукера ще участват в грандиозното откриване на Пловдив 2019 – Европейска столица на културата. Това съобщиха от пресцентъра на  Община Карлово . Впечатляващият спектакъл ще се състои от 19.00 чaса на 30 метровата уникална кула, монтирана за целта в центъра на град Пловдив. Изпълненията ще бъдат на главната сцена при откриването на спектакъла. Участието на карловските кукери на този европейски форум е изключителен престиж, който доказва уникалното въздействие на карловските кукерски групи и техните изпълнения.", "date": "2019.01.12", "title": "Пловдив: Кукерите от община Карлово ще участват в откриването на Пловдив 2019 – Европейска столица на културата"}
{"url": "http://www.focus-news.net/news/2019/01/12/2611250/blagoevgrad-normalno-se-osashtestvyava-preminavaneto-prez-granichnite-punktove-na-balgaro-gratskata-granitsa.html", "text": "Нормално се осъществява преминаването през граничните пунктове на българо-гръцката граница. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът също се извършва без забавяния. Няма въведени ремонтни дейности и временни ограничения на движението. \r\nДенис НИКИФОРОВ", "date": "2019.01.12", "title": "Благоевград: Нормално се осъществява преминаването през граничните пунктове на българо-гръцката граница"}
{"url": "http://www.focus-news.net/news/2019/01/12/2611252/burgas-vazstanoveno-e-dvizhenieto-za-leki-avtomobili-po-pat-iii-9901-ahtopol-sinemorets-patishtata-v-oblastta-sa-prohodimi-pri-zimni-usloviya.html", "text": "Възстановено е движението за леки автомобили по път III-9901 Ахтопол – Синеморец. Това съобщиха за  Радио „Фокус“ – Бургас  от Областно пътно управление. Движението в посоченият участък беше ограничено поради излизане на вода от река Велека. \r\nКъм момента няма затворени пътища или проходи на територията на област Бургас, пътищата са проходими при зимни условия. Въведено е ограничение по път I-6 от км 446+500 до км 453+800 в участъка Карнобат – Черноград, където движението се осъществява в една лента поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срокът е до 28 юни 2019 г. \r\nБезпроблемно се осъществява движението на моторни превозни средства по входно-изходните пътни артерии на град Бургас, както и по централните улици и булеварди. Няма образувани колони от автомобили. \r\nМария ПОПЧЕВА", "date": "2019.01.12", "title": "Бургас: Възстановено е движението за леки автомобили по път III-9901 Ахтопол – Синеморец, пътищата в областта са проходими при зимни условия"}
{"url": "http://www.focus-news.net/news/2019/01/12/2611241/plovdiv-vavezhda-se-vremenna-organizatsiya-na-dvizhenie-v-grada-po-povod-otkrivashtoto-sabitie-na-initsiativata-plovdiv-evropeyska-stolitsa-na-kulturata-2019.html", "text": "Въвежда се временна организация на движение в града по повод откриващото събитие на инициативата „Пловдив – Европейска столица на културата 2019“, съобщават от  Областната дирекция на МВР . В рамките на съботния ден, от 12.00 часа до приключване на съпътстващите официалното откриване инициативи, в града се забранява преминаването по цялото протежение на бул. „Цар Борис ІІІ Обединител”, от кръстовището с бул. „Христо Ботев” до кръстовището с бул. „Шести септември”. Изходът от Старинен Пловдив и квартал „Капана” ще се осъществява през ул. „Фредерик Жулио Кюри” към бул. „Шести септември”.  Спира се движението по ул. „Патриарх Евтимий”, източно и западно от бул. „Цар Борис ІІІ Обединител”, ограничава се и достъпът към бул. “Цар Борис ІІІ Обединител” от ул. “Граф Игнатиев” и ул. „Цанко Дюстабанов”. \r\nЗабранява се паркирането на автомобили по ул. „Иван Вазов”, от кръстовището с ул. „Авксентий Велешки” до кръстовището с ул. „Цар Асен”, по ул. „Цар Асен” до кръстовището с ул. „Цанко Дюстабанов”, по ул. „Д-р Г.М. Димитров”, от кръстовището с ул. „Цар Асен” до кръстовището с ул. „Крали Марко”, също по ул. „Крали Марко”. \r\nЗа улеснение на гостите на града са определени буферни паркинги, към които водачите ще бъдат насочвани от полицейски служители.", "date": "2019.01.12", "title": "Пловдив: Въвежда се временна организация на движение в града по повод откриващото събитие на инициативата „Пловдив – Европейска столица на културата 2019“"}
{"url": "http://www.focus-news.net/news/2019/01/12/2611254/veliko-tarnovo-mokri-sa-patnite-nastilki-na-mesta-v-oblastta-vazmozhni-sa-zaledeni-uchastatsi.html", "text": "Мокри са на места пътните настилки в града, предаде репортер на  Радио „Фокус“ – Велико Търново . Трафикът в сутрешните часове е спокоен. Натоварено е движението в района на пътен възел „Качица“ и Южен пътен възел, както и по ул. „Магистрална“. Времето е облачно, а температурата  на въздуха е  минус 8 градуса. Нормално се осъществява движението по бул. „България“, ул. „Никола Габровски“ и ул. „Васил Левски“. \r\nМокри са пътните настилки на места в областта, възможни са заледени участъци. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май 2019 г. \r\nНадежда КРЪСТЕВА", "date": "2019.01.12", "title": "Велико Търново: Мокри са пътните настилки на места в областта, възможни са заледени участъци"}
{"url": "http://www.focus-news.net/news/2019/01/12/2611255/burgas-lek-avtomobil-e-goryal-na-ulitsa-sportna-nyama-postradali.html", "text": "Лек автомобил е горял на улица „Спортна“, няма пострадали. Това съобщиха за  Радио „Фокус“ – Бургас  от Общината. Инцидентът е станал около 19.15 часа на 11 януари 2019 г, а ситуацията е била овладяна своевременно.  \r\nНяма данни за нарушения на обществения ред или аварии през изминалото денонощие в града.  \r\nМария ПОПЧЕВА", "date": "2019.01.12", "title": "Бургас: Лек автомобил е горял на улица „Спортна“, няма пострадали"}
{"url": "http://www.focus-news.net/news/2019/01/12/2611256/pazardzhik-vremenno-e-ogranicheno-dvizhenieto-po-pat-ii-37-batak-dospat-na-avtomobili-nad-12-tona-s-remarketa-i-poluremarketa.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. На места пътните настилки са мокри, по усойните и планински райони са възможни заледени участъци. Настилките са обработени и проходими при зимни условия. Временно е ограничено движението по път II-37 Батак – Доспат на МПС над 12 тона с ремаркета и полуремаркета. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2019.01.12", "title": "Пазарджик: Временно е ограничено движението по път II-37 Батак – Доспат на автомобили над 12 тона с ремаркета и полуремаркета"}
{"url": "http://www.focus-news.net/news/2019/01/12/2611257/gabrovo-mokri-i-na-mesta-zaledeni-sa-patnite-nastilki-v-planinski-rayoni-na-oblastta.html", "text": "Мокри и на места заледени са пътните настилки в планински райони на областта. Пътищата са обработени и проходими при зимни условия. Това казаха за  Радио „Фокус“ – Велико Търново  от Областно пътно управление - Габрово. Времето в цялата област е слънчево. Температурата е минус 8 градуса. Проходът Шипка е отворен за движение. Там остава в сила ограничение за автомобили за превоз на товари над 12 тона и ремаркета и полуремаркета с маса над 10 тона. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци трябва да се осъществява с повишено внимание поради извършване на строително-монтажни работи. Водачите трябва да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.12", "title": "Габрово: Мокри и на места заледени са пътните настилки в планински райони на областта"}
{"url": "http://www.focus-news.net/news/2019/01/12/2611258/varna-patnite-nastilki-v-oblastta-sa-predimno-suhi-na-mesta-sa-vazmozhni-zaledyavaniya.html", "text": "Пътните настилки в областта са предимно сухи, на места са възможни заледявания, предаде репортер на  Радио „Фокус“ – Варна . Слаб е трафикът във Варна и областта, пътищата са обработени и проходими. Видимостта е добра.  \r\nПо информация на „Пътна полиция“ на територията на Варна няма регистрирани пътнотранспортни произшествия, които да затрудняват движението. Двупосочно се осъществява преминаването по част от бул. „Васил Левски“ поради ремонтни дейности в едно платно. Затворена за автомобили остава и ул. „Георги Бенковски“ в участъка от бул. „Владислав Варненчик“ до ул. „Д-р Пискюлиев“. Движението ще бъде отклонено по обходни маршрути. Продължават ремонтните дейности по част от пътя за курорта Златни пясъци. Движението се осъществява двупосочно в едното платно в участъка от Резиденция „Евксиноград“ до курорта Св. св. Константин и Елена. Въведено ограничение има в участъка Кранево – Варна при км 83 заради свлачище. Забранено е преминаването на моторни превозни средства над 10 тона, като осигуреният обходен маршрут е през Кичево и Оброчище. \r\nБояна АТАНАСОВА", "date": "2019.01.12", "title": "Варна: Пътните настилки в областта са предимно сухи, на места са възможни заледявания"}
{"url": "http://www.focus-news.net/news/2019/01/12/2611249/berlinskata-stena-e-v-plovdiv-za-otkrivaneto-na-evropeyska-stolitsa-na-kulturata.html", "text": "Единствената пътуваща колекция с 30 произведения върху фрагменти от Берлинската стена ще бъде показана в Пловдив, като част от програмата на Пловдив – Европейска столица на културата 2019. Това съобщиха от  Община Пловдив . Заглавието на изложбата, която е на открито по главната улица на Пловдив е „Изкуството на свободата – от Берлинската стена до уличното изкуство“. \r\nИзложбата „Art Liberty, от Берлинската стена до уличното изкуство“ ще бъде разположена по дължината на главната пешеходна улица „Княз Александър I Батенберг“ и ще може да бъде разглеждана до 30 март. \r\nТака жителите и гостите на града ще са първите в Европа, които ще отбележат 30-годишнината от падането на Берлинската стена по време на празничния уикенд по повод годината на Пловдив като Европейска столица на културата 2019. \r\nКолекцията е създадена от известния френски куратор Силвестър Верже. Тя показва световноизвестни художници, които са рисували върху Берлинската стена преди падането ѝ през 1989 г. \r\nВключени са творби на емблематични художници, творили по Берлинската стена, като Тиери Ноар, Кристофор-Еманюел Буше, Киди Ситни, Индиано, Хайнц Куздас и Петер Унзикер, както и произведения на международно признати улични артисти, като Джеф Аерозол (Франция), Борондо (Испания) C215 (Франция), Джон Краш Матос (САЩ) , Далийст (Китай), Фейт47(Южна Африка), Джими Си (Австралия), Л7М (Бразилия), Рън (Италия), 1Ъп (Германия) и Джон Долан (Великобритания). \r\nИзложбеният проект е съпътстван от прожекции на късометражни филма, документални фотографии, туристически турове по „стената“, политически дебати, срещи с някои от авторите, концерти. Наред с произведения на изкуството, изложбата включва три автомобила „Трабант“, изрисувани от Тиери Ноар, Кростоф-Еманюел Буше, Киди Ситни. \r\nИзложбата ще бъде открита официално в 16.30 часа на пл. Стефан Стамболов.", "date": "2019.01.12", "title": "Берлинската стена е в Пловдив за откриването на Европейска столица на културата"}
{"url": "http://www.focus-news.net/news/2019/01/12/2611260/blagoevgrad-patishtata-na-mesta-v-oblastta-sa-mokri-i-hlazgavi-nastilkite-sa-obraboteni-sreshtu-zaledyavaniya.html", "text": "Пътищата на места в областта са мокри и хлъзгави, настилките са обработени срещу заледявания. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. На по-високите и усойни места се наблюдават частични заледявания и намалена видимост поради мъгла. Шофьорите трябва да спазват дистанция. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“ в участъка от областта. Няма ремонтни дейности и ограничения за движението. От Областно пътно управление - Благоевград отправят апел към водачите на моторни превозни средства да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.12", "title": "Благоевград: Пътищата на места в областта са мокри и хлъзгави, настилките са обработени срещу заледявания"}
{"url": "http://www.focus-news.net/news/2019/01/12/2611261/pss-v-planinite-ima-opasnost-ot-lavini.html", "text": "Лоши са условията за туризъм в планините поради лавинна опасност. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Планинските спасители не препоръчват излети във високите части на планините над горския пояс. Температурите в планините са между 10 и 15 градуса. Времето е тихо и ясно. Съоръженията в курортите работят, пистите са обработени. Информация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.01.12", "title": "ПСС: В планините има опасност от лавини"}
{"url": "http://www.focus-news.net/news/2019/01/12/2611264/kyustendil-dvizhenieto-e-ogranicheno-za-tovarni-avtomobili-na-35-tona-po-patya-smolichano-pelatikovo-ot-10-do-km-14-poradi-propadane-na-chast-ot-patnoto-platno.html", "text": "Движението е ограничено за товарни автомобили на 3.5 тона по пътя Смоличано – Пелатиково от 10 до км 14 поради пропадане на част от пътното платно при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил.  Участъците са сигнализирани с пътни знаци. Движението се осъществява в една лента по третокласен път село Пастра – Рилски манастир от км 27+700 до 27+750 в участък от 50 метра поради извършване на аварийно-възстановителни дейности. Участъкът е сигнализиран с пътни знаци. \r\nДенис НИКИФОРОВ", "date": "2019.01.12", "title": "Кюстендил: Движението е ограничено за товарни автомобили на 3.5 тона по пътя Смоличано – Пелатиково от 10 до км 14 поради пропадане на част от пътното платно"}
{"url": "http://www.focus-news.net/news/2019/01/12/2611263/pazardzhik-sveta-liturgiya-se-otsluzhva-vav-vsichki-hramove-v-garda-za-praznika-na-sveta-tatyana.html", "text": "На 12 януари Православната църква почита света мъченица Татяна. Във всички храмове в Пазарджик се отслужва света Литургия за празника, предаде репортер на  Радио „Фокус“ – Пазарджик . Света мъченица Татяна е една от малкото светии, почитани и в Православната, и в Католическата църква. Девицата Татяна е живяла в Рим през III век. Произхождала от богат и знатен римски род. Баща ѝ е бил дългогодишен префект на Рим и цялото семейство приело християнството още преди тя да се роди. Татяна била добра, богобоязлива и смирена девойка, която се обрекла на целомъдрие и праведен живот. Изповядала, че е християнка и обединявала Словото Божие с конкретни действия. След страдания тя приела мъченическа смърт. Имен ден днес празнуват Татяна, Таня, Танка и Таньо. \r\nРадослава МУРДЖЕВА", "date": "2019.01.12", "title": "Пазарджик: Света Литургия се отслужва във всички храмове в гарда за празника на света Татяна"}
{"url": "http://www.focus-news.net/news/2019/01/12/2611265/veliko-tarnovo-praznichno-bogosluzhenie-se-otsluzhva-v-pravoslavnite-hramove-v-grada-po-povod-praznika-na-sv-tatyana.html", "text": "Празнично богослужение се отслужва в православните храмове в града по повод празника на св. Татяна, предаде репортер на  Радио „Фокус’’ – Велико Търново . Рано тази сутрин църковните камбани в града възвестиха началото на празничната света литургия. Най-много хора посетиха храм „Рождество Богородично“, където да запалят свещ за здраве. \r\nСвета Татяна е раннохристиянска мъченица, живяла в Римската империя по времето на император Александър Север. Почитана е и от Православната, и от Католическата църкви. Тя е считана за покровителка на студентите. В Русия нейният празник, наречен Татянин ден, на 12 януари (25 януари стар стил), се отбелязва като ден на руските студенти. \r\nНадежда КРЪСТЕВА", "date": "2019.01.12", "title": "Велико Търново: Празнично богослужение се отслужва в православните храмове в града по повод празника на св. Татяна"}
{"url": "http://www.focus-news.net/news/2019/01/12/2611253/kiril-velchev-fondatsiya-plovdiv-2019-investiranite-sredstva-v-otkrivaneto-na-evropeyska-stolitsa-na-kulturata-se-vrashtat-v-pati-ot-mediite-koito-shte-otrazyat-sabitieto-i-horata-koito-shte-go-nablyudavat.html", "text": "Инвестираните средства в откриването на Европейска столица на културата се връщат в пъти от медиите, които ще отразят събитието и хората, които ще го наблюдават. Това каза изпълнителният директор на фондация „Пловдив 2019“ Кирил Велчев в ефира на предаването  „Тази събота“  по  бТВ  Пловдив - Европейска столица на културата 2019. Велчев даде подробности за 30-метровата мултимедийна кула, която е направена специално за откриващия спектакъл на Европейска столица на културата тази вечер. „Тя е на няколко нива, на които ще бъдат разположени изпълнителите, които ще участват тази вечер в спектакъла. От двете страни имаме 120 метрови подиуми, на които ще се качат артисти и доброволци, които ще поздравят Пловдив и хората“, обясни той. „Велчев добави, че съоръжението е създадено с идеята да може да бъде наблюдавано от 360 градуса.  \r\nНаистина мисля, че ще е доста ефектно, защото ще видим доста артисти“, каза още той. \r\nСпектакълът е с вход свободен отворен, хората могат да дойдат на мястото след 16.00 часа. Ще има 23 контролно-пропускателни пункта, на които полицията ще следи за хора с обемни багажи, хора във видимо нетрезво състоянието. \r\n„Може би стотици души ще охраняват спектакъла. Мерките, които са взети са мащабни, надявам се да мине без инциденти“, добави Велчев.", "date": "2019.01.12", "title": "Кирил Велчев, фондация „Пловдив 2019“: Инвестираните средства в откриването на Европейска столица на културата се връщат в пъти от медиите, които ще отразят събитието и хората, които ще го наблюдават"}
{"url": "http://www.focus-news.net/news/2019/01/12/2611243/plovdiv-7-avtobusni-linii-s-delnichno-razpisanie-i-rabotno-vreme-do-polunosht-sa-osigureni-za-otkrivaneto-na-plovdiv-evropeyska-stolitsa-na-kulturata-2019.html", "text": "Във връзка с откриването на инициативата „Пловдив – Европейска столица на културата 2019“ по 7 линии от основния вътрешноградски транспорт на територията на Пловдив се пускат извънредни рейсове. Това съобщиха от  ОП „Организация и контрол на транспорта“ . С делнично разписание, съгласно утвърдената общинска транспортна схема, ще се движат автобусите по линии №1, 4, 6, 9, 10, 12 и 21. До 24.00 часа се удължава и крайният им час на изключване.", "date": "2019.01.12", "title": "Пловдив: 7 автобусни линии с делнично разписание и работно време до полунощ са осигурени за откриването на „Пловдив – Европейска столица на културата 2019“"}
{"url": "http://www.focus-news.net/news/2019/01/12/2611269/mia-aleksis-tsipras-e-chestitil-na-zoran-zaev-priemaneto-na-konstitutsionnite-promeni.html", "text": "Алексис Ципрас е разговарял по телефона с македонския премиер Зоран Заев и му е честитил приемането на конституционните промени, предава кореспондентът от Атина на  Македонската информационна агенция (МИА) . \r\n„Премиерът Алексис Ципрас се свърза с министър председателя  на Бившата югославска република Македония Зоран Заев. Ципрас  го поздрави за успешното приключване на процеса на промяна на конституцията на Бивша югославска република Македония, произтичащи от  Споразумението от Преспа“, съобщава кабинетът на Ципрас, цитиран от агенцията.  Юлиян Марков", "date": "2019.01.12", "title": "МИА: Алексис Ципрас е честитил на Зоран Заев приемането на конституционните промени"}
{"url": "http://www.focus-news.net/news/2019/01/12/2611259/kmetat-ivan-totev-plovdiv-e-gotov-za-evropeyska-stolitsa-na-kulturata-i-s-netarpenie-ochakvame-dneshniya-praznik.html", "text": "Пловдив е готов за Европейска столица на културата и с нетърпение очакваме днешния празник. Това каза кметът на Пловдив Иван Тотев в ефира на предаването  „Тази събота“  по  бТВ  във връзка с откриването на Пловдив - Европейска столица на културата 2019. „Естествено, много от нещата, които искахме да станат, не можаха да се случат в момента, в който откриваме -  има доста места, на които още се строи“, отбеляза Тотев.   \r\nКметът обясни, че ремонтът на централния площад е започнал още през 2012 г. и въпреки огромното желание той да бъде завършен до 2019 г. заради сложността на проекта и археологическите разкопки това не се с случило.  \r\n„Културна столица не е инфраструктурен проект - той е културен проект. Най-важният проект са хората, събитията, които ще се случат в Пловдив. А площад „Централен“ - до два месеца ще бъде готов. Докато стартира туристическият сезон ще бъдем готови“, заяви кметът на Пловдив. \r\nТотев заяви, че кандидатурата на Пловдив за Европейска столица на културата се е правела от ентусиасти от независима фондация, без участието на общината, които първоначално в кандидатурата са включени много обекти, без да е ясно тяхното състояние.", "date": "2019.01.12", "title": "Кметът Иван Тотев: Пловдив е готов за Европейска столица на културата и с нетърпение очакваме днешния празник"}
{"url": "http://www.focus-news.net/news/2019/01/12/2611270/gen-konstantin-popov-gerb-sas-zakupuvaneto-na-f-16-osiguryavame-modernizatsiyata-na-vvs.html", "text": "Със закупуването на F-16 осигуряваме модернизацията на ВВС. Това каза председателят на Комисията по отбрана и депутат от ПГ на ГЕРБ ген. Константин Попов в „Събуди се“ по  Нова телевизия . По думите му F-16 e добра машина. „Всяка машина има своите положителни и отрицателни качества. F-16 е един прекрасен самолет, особено когато говорим за един F-16, какъвто ние искаме. И сме изпратили запитване да ни дадат отговор, какъвто е блок 70. Всъщност когато казваме, че купуваме F-16 ние трябва да помислим какво всъщност правим - осигуряваме развитието на българската армия, модернизацията и в частност на ВВС, интегриране в структурите на НАТО, създаваме и почваме да разчита все повече на наши стратегически сили“, обясни депутатът от ГЕРБ. \r\nПо думите му „Грипен“ също е прекрасна машина, но когато се говори за това, че сме в един отбранителен съюз и там имаме съюзници, това определено носи някакъв позитив по време на избора на самолет. „В края на краищата, когато започнеш да използваш това, което си купил, ако е в една изключителна критична ситуация, когато идва военен конфликт, е хубаво да се обърнеш първо към своя военен съюзник. Когато този съюзник е САЩ, с който имаш стратегическо партньорство, това определено носи сериозни позитиви. Разбира се, техниката е важна, финансовите разчети са важни, те са огромни средства, но не може да се изпуснат и много други неща. Много други неща влияят върху този избор. Предложението на правителството е договорът да бъде подписан поне от четири министри“, коментира още ген. Попов.  \r\nТой обясни, че поддръжката на F-16 няма да излезе по-скъпа в дългосрочен план в сравнение с тази на „Грипен”, но потвърди, че все още не са ясни точните суми. „Точно цифрите за поддръжката ги няма. Ако ги искаме, трябва да отидем на конкретни разговори, но не мога да разбера защо не искаме да отидем на тези разговори”, каза Константин Попов. \r\n„Лобистите са тези, които оказват неформален натиск за вземане на политическо решение. В този случай решението се взима от министрите, министър-председателят и Народното събрание. Те са обект на лобизъм. Всеки има право да защитава и да представя своя продукт. Това, което направиха американците е съвсем нормално”, каза Попов. \r\nТой обясни, че поддръжката на F-16 няма да излезе по-скъпа в дългосрочен план в сравнение с тази на „Грипен”, но потвърди, че все още не са ясни точните суми. „Точно цифрите за поддръжката ги няма. Ако ги искаме, трябва да отидем на конкретни разговори, но не мога да разбера защо не искаме да отидем на тези разговори”, каза Константин Попов.", "date": "2019.01.12", "title": "Ген. Константин Попов, ГЕРБ: Със закупуването на F-16 осигуряваме модернизацията на ВВС"}
{"url": "http://www.focus-news.net/news/2019/01/12/2611272/veliko-tarnovo-snezhen-pohod-shte-se-sastoi-ot-kvartal-buzludzha-do-mestnostta-sini-vir.html", "text": "Снежен поход до местността Сини вир организира групата за здравословен начин на живот „TarnovoRuns”. Маршрутът ще премине и през Общинския приют за кучета в село Шемшево. Дължината му е 15 км. Това съобщиха за  Радио „Фокус“ – Велико Търново  организаторите. Сборният пункт е в 10.00 часа на пазара в квартал „Бузлуджа“. Всеки желаещ да се включи трябва да е снабден с подходяща зимна екипировка – дебели чорапи, стабилни зимни обувки, шапка, ръкавици, шал, яке и термоблуза. Организаторите препоръчват да се носи чай, сандвичи, плодове и ядки. Всички трябва да са добре закусили. Походът ще продължи до 15.30 – 16.00 часа. \r\nНадежда КРЪСТЕВА", "date": "2019.01.12", "title": "Велико Търново: Снежен поход ще се състои от квартал „Бузлуджа“ до местността Сини вир"}
{"url": "http://www.focus-news.net/news/2019/01/12/2611274/kmetat-na-sofiya-yordanka-fandakova-prez-2019-g-predstoi-da-pusnem-parviya-uchastak-ot-tretata-liniya-na-metroto.html", "text": "През 2019 г. предстои да пуснем първия участък от третата линия на метрото. Това каза кметът на Столична община Йорданка Фандъкова в „Денят започва с Георги Любенов“ по  БНТ . „Метрото безспорно е най-сериозният проект, който е освен транспортен, и екологичен“, коментира още кметът на столицата. Тя обърна внимание, че се е инвестирало много в обществения транспорт, за да могат хората да оставят колите си. „За нас, за мен като кмет, е изключително важно да продължим да полагаме максимални усилия за това въздухът в София да става все по-чист. Факт е, че през последните години успяхме да приведем в норма всички останали замърсители, които за много западни градове са все още проблем. За София проблемът с фините прахови частици остава. Днес погледнах, нямаме този проблем. Много под нормите са нивата. Все по-малко са дните в годината със замърсяване, но то е сериозно и е проблем. За това предприехме максимално много мерки. Важно е, че през тези две-три години стана ясно, че никоя институция сама не може да се справи с този проблем, както и самите граждани“, допълни Фандъкова. „Това, за което настоявам, е да бъде инкриминирано горенето на отпадъци. Това по принцип е забранено и сега. Нормите и санкциите обаче са административни и те не водят до нужния ефект. Друг е въпросът с горенето на твърдо гориво. Ние няма да принуждаваме хората, но ние ще подкрепим хората. Изброихме и установихме, че около 55 хил. домакинства на територията на Столична община се отопляват с дърва и въглища. Предприехме няколко инициативи. Една от тях е подкрепена от Народното събрание – да има стандарти за въглищата и дървата“, допълни още Фандъкова. По отношение на Северната скоростна тангента, Фандъкова изрази съжаление, че се е вдигнал толкова шум, че с Столична община и АПИ не са успели предварително да постигнат тази договореност. „И в момента Столична община поддържа цялата Южната дъга. Там хората, които минават не плащат винетки. АПИ поддържа Северната и Западната дъга. Северна скоростна тангента се появи в тези планове. Ние реагирахме. Благодаря за това, че бяха приети нашите аргументи“, обясни столичният кмет.", "date": "2019.01.12", "title": "Кметът на София Йорданка Фандъкова: През 2019 г. предстои да пуснем първия участък от третата линия на метрото"}
{"url": "http://www.focus-news.net/news/2019/01/12/2611267/kmetat-ivan-totev-sled-2019-g-plovdiv-shte-ima-oshte-po-golyama-izvestnost-i-razpoznavaemost.html", "text": "След 2019 г. Пловдив ще има още по-голяма известност и разпознаваемост. Това каза кметът на Пловдив Иван Тотев в ефира на предаването  „Тази събота“  по  бТВ  във връзка с откриването на Пловдив - Европейска столица на културата 2019. \r\n„Ще видим един променен град. Той и сега е променен. Откакто Пловдив бе избран за Европейска столица на културата до сегашния момент - той няма нищо общо с това, което беше“, коментира той. „Информацията за Пловдив в европейски и световни медии вече е толкова голяма по обем и по качество, че ние никога няма да можем да я платим, ако искаме да направим рекламна кампания. Само това струва повече, отколкото ние сме инвестирали за откриващия уикенд“, каза Тотев. \r\n„Бюджетът, който получихме за инфраструктура от държавата, е 10 млн. лв. Всичко друго се финансира от Община Пловдив и спонсори. Т.е. цялата културна програма е финансирана от Община Пловдив, а всички ремонти, които виждате, са финансирани частично от държавата, но са финансирани от община Пловдив“, обясни той. \r\n„За площад „Централен“ имаме 7 млн. лв. от държавата и почти 10 млн. лв. от общината. За кино „Космос“ имаме 2 млн. от държавата и отделно 3 млн. от Община Пловдив. Ние сме съфинансирали всеки един от тези проекти и това са огромни разходи и инвестиции, които правим“, уточни Тотев. \r\nПопитан дали Пловдив е получил достатъчно подкрепа от правителството и държавата Тотев отговори: „От правителството - да, от Министерство на културата - бих се замислил - може би трябваше повече. Усещането е такова“.", "date": "2019.01.12", "title": "Кметът Иван Тотев: След 2019 г. Пловдив ще има още по-голяма известност и разпознаваемост"}
{"url": "http://www.focus-news.net/news/2019/01/12/2611273/sport.html", "text": "Баскетбол: Крилото на Лос Анджелис Лейкърс ЛеБрон Джеймс е близо до завръщане в игра, като вероятно това ще стане в края на идната на седмица. 34-годишният Джеймс получи травма в слабините на мача с Голдън Стейт Уориърс в коледния ден и вече пропусна осем поредни мача на тима. В тях „Лейкърс“ постигнаха 3 победи и 5 загуби. \r\nДжеймс ще бъде прегледан от медицинския екип на Лейкърс отново в сряда, а дотогава ще пропусне гостуването на Юта в петък и домакинските срещи срещу бившия му отбор Кливланд в неделя и Чикаго във вторник.", "date": "2019.01.12", "title": "Спорт: ЛеБрон Джеймс е близо до завръщане в игра"}
{"url": "http://www.focus-news.net/news/2019/01/12/2611271/afp-sasht-izteglyat-oborudvane-ot-siriya-no-ne-i-voyski-zasega.html", "text": "Американските военни започнаха да преместват несъществено оборудване от Сирия, но засега не изтеглят войски, заявиха служители на отбраната на фона на несигурността относно планираното от Америка напускане на арабската страна, предава  AFP .  \r\nВъв времето, откакто даде заповедта и Пентагонът започна да я прилага, самият Доналд Тръмп и членовете на неговата администрация изпращат смесени послания за това, кога може действително да се изтегли войската. \r\nСъветникът по националната сигурност на Тръмп Джон Болтън обяви в неделя условията за оттегляне, което изглежда ще забави процеса за неопределено време, пише агенцията. \r\nКъсно в петък, говорителят на Пентагона Шон Робъртсън заяви, че операция \"Наследена решимост\" осъществява организираното изтегляне на сили от Североизточна Сирия в рамките на координирана от американското правителство рамка. \" \r\nОттеглянето, каза Робъртсън, \"се основава на оперативните условия на място, включително разговорите с нашите съюзници и партньори и не е предмет на предварителен график\".  Юлиян Марков", "date": "2019.01.12", "title": "AFP: САЩ изтеглят оборудване от Сирия, но не и войски засега"}
{"url": "http://www.focus-news.net/news/2019/01/12/2611278/veliko-tarnovo-v-chitalishte-iskra-shte-bade-predstavena-postanovkata-patilantsi.html", "text": "В съботния афиш на Куклен театър „Весел“ гостува спектакъл на Русенския куклен театър. Любителите на кукленото театрално изкуство ще се срещнат с героите на Ран Босилек от познатите на всяко българско дете „Патиланци“, съобщиха от  Куклен театър „Весел“ . \r\nРежисьор на спектакъла е Дарин Петков, а автор на драматизацията – Тодор Вълов. Мобилните цветни декори, куклите и костюмите са дело на сценографа  Наталия Гочева, а композитор е Станимир Иванов. Кремена Станева, Деница Дончева и Мартин Маринов са актьорите, които представят популярните герои на Ран Босилек в жизнерадостния куклен спектакъл за Баба Цоцолана и нейните палави любимци. \r\nБаба Цоцолана е популярният герой на Ран Босилек, заобиколен от множество деца, които тя обича, но и ги респектира. Екипът залага на игровия момент в спектакъла. В него присъстват някои от най-интригуващите истории, познати от литературната класика: играта на свинки, любимата история с копривата, тази с помадата, сбъркана в тъмното с вакса… Актьорите и екипът, поставил „Патиланци“ на русенска сцена, очакват оценката и на зрителите от Велико Търново. Спектакълът ще се играе от 11.00 часа на сцената в читалище „Искра”. \r\nПроектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.", "date": "2019.01.12", "title": "Велико Търново: В читалище „Искра” ще бъде представена постановката „Патиланци“"}
{"url": "http://www.focus-news.net/news/2019/01/12/2611276/st-kom-atanas-ilkov-odmvr-plovdiv-znachitelen-resurs-ot-politseyski-sili-shte-garantira-sigurnostta-po-vreme-na-otkrivaneto-na-plovdiv-evropeyska-stolitsa-na-kulturata-2019.html", "text": "Предвиден е значителен ресурс от полицейски сили и средства за недопускане на нарушения и гарантиране на сигурността по време на официалната церемония за откриване на „Пловдив – Европейска столица на културата 2019”. Това каза за  Радио „Фокус“ – Пловдив  директорът на ОДМВР - Пловдив старши комисар Атанас Илков. По думите му в деня на откриващото събитие от организаторите се очаква десетки хиляди жители и гости на Пловдив да присъстват на мащабния спектакъл „Ние сме всички цветове“ на откритата сцена на бул. „Цар Борис ІІІ Обединител” в града. Според Илков предвид необходимостта от завишени мерки за сигурност на масовата проява, за охраната на обществения ред са ангажирани служители от областната дирекция на МВР, Дирекция „Жандармерия” при ГДНП, СОБТ и подразделенията на „Специализирани полицейски сили” в София и Пловдив. С помощта на преградни съоръжения е очертан периметърът на събитието, както и на обособените няколко вътрешни зони – за зрители, официални гости, медии, изпълнители и пиротехника. \r\n„Осигурени са мобилни полицейски екипи, които да патрулират около района и в централната градска част, а на подстъпите към зоните за публиката са изградени 22 пропускателни пункта. На тях ще се извършват щателни проверки  на посетителите и личните им вещи съгласно Закона за събранията, митингите и манифестациите. Полицейските служители ще следят стриктно и няма да допускат лица във видимо нетрезво състояние или маскирани с цел да се затрудни разпознаването им, носене на оръжие или други специално предназначени или приспособени предмети, които могат да се използват против живота и здравето на хората или за причиняване на материални щети. ще се следи и за внасянето на пиротехнически изделия. За да се избегне затруднението и забавянето на осъществявания контрол на пунктовете, е препоръчително зрителите да не носят обемисти багажи. При охраната на обществения ред ще се използва видеонаблюдение. Определен ангажимент има и наета от организаторите частна охранителна фирма“, каза Илков. Той добави, че във вътрешните зони доброволци с отличителни знаци ще упътват посетителите, а при възникнала необходимост ще оказват и първа помощ.  \r\nЗа бърза реакция при извънредна ситуация на няколко места около сцената ще бъдат разположени екипи на спешна медицинска помощ и пожарната с необходимата противопожарна и аварийна техника. \r\nСъс заповед на кмета на Община Пловдив се въвежда забрана за използване на дронове за заснемане на събитието, с изключение на медията с права за пряко излъчване. С оглед ненарушаване на мерките за сигурност по време на откриващия спектакъл полицията напомня на живущите в съседство до го наблюдават при затворени прозорци на домовете си. \r\nПоради очакваната интензивност на движението на автомобили и с цел осигуряване на безопасността на движението в областния град, ще се осъществява засилен и ефективен пътен контрол. Служители на „Пътна полиция” ще патрулират в районите на ключови кръстовища и при необходимост ще предприемат ръчно регулиране за подпомагане на трафика. От 12.00 часа до приключване на съпътстващите официалното откриване инициативи в града се въвежда временна организация на движение на автомобили. Забранява се преминаването по цялото протежение на бул. „Цар Борис ІІІ Обединител” от кръстовището с бул. „Христо Ботев” до кръстовището с бул. „Шести септември”. Изходът от Старинен Пловдив и квартал „Капана” се осъществява през ул. „Фредерик Жулио Кюри” към бул. „Шести септември”. Спира се движението по ул. „Патриарх Евтимий” източно и западно от бул. „Цар Борис ІІІ Обединител”. Ограничава се достъпът към булеварда от ул. „Граф Игнатиев” и ул. „Цанко Дюстабанов”. Забранява се паркирането на автомобили по ул. „Иван Вазов” от кръстовището с ул. „Авксентий Велешки” до кръстовището с ул. „Цар Асен”, по ул. „Цар Асен” до кръстовището с ул. „Цанко Дюстабанов”, също по ул. „Д-р Г. М. Димитров” от кръстовището с ул. „Цар Асен” до кръстовището с ул. „Крали Марко”, както и по ул. „Крали Марко”. За улеснение на гостите на града са определени буферни паркинги, към които водачите ще бъдат насочвани от полицейски служители. \r\nТони МИХАЙЛОВ", "date": "2019.01.12", "title": "Ст. ком. Атанас Илков, ОДМВР - Пловдив: Значителен ресурс от полицейски сили ще гарантира сигурността по време на откриването на „Пловдив – Европейска столица на културата 2019”"}
{"url": "http://www.focus-news.net/news/2019/01/12/2611280/ministar-rosen-zhelyazkov-za-paket-mobilnost-1-ne-tryabva-nasilstveno-v-posledniya-moment-da-se-priema-neshto-koeto-dve-godini-ne-mozhe-da-se-prieme-zashtoto-razdelya-evropa.html", "text": "Не трябва насилствено в последния момент да се приема нещо, което не може да се приеме две години, защото разделя Европа. Това каза министърът на транспорта, информационните технологии и съобщенията Росен Желязков в интервю за предаването  „Тази събота“  по  бТВ . 2017 г. е внесен законодателният пакет от комисията, той е гледан по време на председателството на няколко държави. За 2 години този пакет не събира консенсус в рамките на ЕС, отбеляза министър Желязков.  \r\n„Причината да се внесе подобен законодателен пакет е следната според тълкуването на комисията - да се подобрят социалните права на шофьорите, да се подобри функционирането на единния пазар, да се повиши конкурентоспособността - нито един от тези прокламирани принципи не е налице“, обясни Желязков и добави, че зад фасадата на този пакет, на втори план седят други намерения. \r\nНе е конкурентна тази икономика, която изхвърля по-слабия, който е по-конкурентоспособен за сметка на по-силния, който иска да заеме неговата позиция. Две години този пакет не може да намери своята реализация и последното гласуване показа именно това, добави той. \r\nТова, което се случи пред ЕП е прецедент. За първи път от 10 години насам българи, заедно със свои сподвижници в тази кауза от Румъния, Полша и Литва протестират и то не хаотично, за да оказват натиск или въздействие, а с ясно послание за защита на икономическите и социални права на българските превозвачи, както и на превозвачите от периферията на Европа. \r\n„Моето посещение в Брюксел не беше с цел да участвам на протеста. Аз щях да отида при тях без значение дали ще ми дадат българския флаг, или ще ме замерят с домати“, каза още Росен Желязков. \r\n„Показахме добра политическа култура с евродепутатите, всички бяхме обединени от общото си разбиране, независимо от политическата си принадлежност“, добави той. \r\nДържавите, които сме против тези правила, са 30% от населението, 10 от 28 държави са против. Т.е. ние във всеки един от форматите сме малцинство, но в случая успяхме да убедим държави, които не са ни съмишленици, че този пакет не е балансиран и не трябва да се приема. \r\nНие сме в малцинство, мнозинството на всяка цена ще държи този пакет да приключи. Ако пози пакет не бъде приет, това е голям шамар за големите икономики. Нашата цел е да се работи по изградените правила. Ако се спазват правилата, когато 2/3 от предложението е отхвърлено, не трябва да се търсят политически решения, каза още министър Желязков.", "date": "2019.01.12", "title": "Министър Росен Желязков за пакет „Мобилност“ 1: Не трябва насилствено в последния момент да се приема нещо, което две години не може да се приеме, защото разделя Европа"}
{"url": "http://www.focus-news.net/news/2019/01/12/2611266/the-wall-street-journal-sasht-sa-izpratili-desanten-korab-s-morski-pehotintsi-za-osiguryavane-na-izteglyaneto-na-amerikanskite-voyski-ot-siriya.html", "text": "Американският флот изпрати десантен кораб  с морски пехотинци, хеликоптери и други самолети до бреговете на Сирия, за да гарантира постепенното изтегляне на американските войски от тази страна, съобщи  The Wall Street Journal , позовавайки се на представители на Пентагона. \r\nСпоред техните данни десантният кораб Kearsarge, превозващ стотици морски пехотинци, хеликоптери и друга авиационна техника, е изпратен да подкрепи  частите на американските въоръжени сили, напускащи Сирия. \r\nИзточниците са потвърдили, че не са получили никаква информация от командването в светлината на изявлението на помощника на президента на САЩ за националната сигурност Джон Болтън, който свързва темпа на изтеглянето на американските войски от Сирия със сигурността на кюрдите. \"Нищо не се е променило\", цитира вестникът официален представител на Пентагона. \"Получаваме заповеди не от Болтън\", е добавил източникът. \r\nМиналата седмица Болтън в рамките на пътуване до Израел (в навечерието на посещението си в Турция) каза, че изтеглянето на американските войски от Сирия трябва да вземе под внимание сигурността на онези, които са воювали със САЩ срещу „Ислямска държава“  и други терористични групи.  Основно се има предвид коалицията \"Сили на демократична Сирия\", чийто гръбнак е кюрдската формация \"Отряди за народна самоотбрана\". \r\nВ Анкара реагираха остро на думите на Болтън. Турският президент Реджеп Тайип Ердоган нарече искането на САЩ да гарантира сигурността на кюрдите в Сирия сериозна грешка. Той заяви, че Турция може да започне операция срещу кюрдски формирования в северната част на Сирия по всяко време след посещението на Болтън в Анкара, след като преди това е разговарял с американския президент Доналд Тръмп по телефона.  Юлиян Марков", "date": "2019.01.12", "title": "The Wall Street Journal: САЩ са изпратили десантен кораб с морски пехотинци за осигуряване на изтеглянето на американските войски от Сирия"}
{"url": "http://www.focus-news.net/news/2019/01/12/2611268/kmetat-na-sofiya-yordanka-fandakova-plovdiv-evropeyska-stolitsa-na-kulturata-2019-e-kauza-za-balgariya-i-tryabva-da-napravim-vsichko-vazmozhno-stranata-ni-da-se-predstavi-dobre.html", "text": "„Пловдив европейска столица на културата 2019“ е кауза за България и трябва да направим всичко възможно страната ни да се представи добре. Това каза кметът на Столична община Йорданка Фандъкова в интервю за предаването „Денят започва с Георги Любенов“ по  БНТ . Фандъкова пожела много успех на столицата на културата през 2019 г. и посочи, че това е кауза за България и за град Пловдив. „Мисля, че е важно, че все пак българския град е столица на културата и всички трябва да направим всичко възможно България да се представи добре. Това е добра възможност за нашите културни оператори, за зрителите, за всички нас“, коментира още кметът на София.", "date": "2019.01.12", "title": "Кметът на София Йорданка Фандъкова: „Пловдив европейска столица на културата 2019“ е кауза за България и трябва да направим всичко възможно страната ни да се представи добре"}
{"url": "http://www.focus-news.net/news/2019/01/12/2611277/kmetat-na-sofiya-yordanka-fandakova-za-reshavaneto-na-problema-s-nezakonnite-postroyki-tryabva-da-se-raboti-posledovatelno-a-ne-kampaniyno.html", "text": "За решаването на проблема с незаконните постройки трябва да се работи последователно, а не кампанийно. Tова каза кметът на Столична община Йорданка Фандъкова в „Денят започва с Георги Любенов“ по  БНТ . Фандъкова зави, че районните кметове от няколко години работят да не допуснат изграждането на незаконни постройки в циганските махали. „За сметка на това те реагират много бързо и отстраняват, премахват непрекъснато незаконни постройки. Имаме примерите и в „Люлин“,в район „Орландовци“, „Студентски град“. Най-голямото усилия полагаме в район „Красна поляна“. Там хората са изключително притеснени, има инициативен комитет, в който сме в непрекъснат контакт. Успяхме да съборим два от блоковете на така наречените „Виетнамски общежития“, които създаваха изключителни проблеми в района и с отоплението, и с шума. В момента работим да продължим тази програма. Имаме поети ангажименти към  хората, кметът на „Красна поляна“ работи активно и ние му помагаме“, каза Фандъкова. Според нея това е важно да се работи последователно, а не кампанийно.", "date": "2019.01.12", "title": "Кметът на София Йорданка Фандъкова: За решаването на проблема с незаконните постройки трябва да се работи последователно, а не кампанийно"}
{"url": "http://www.focus-news.net/news/2019/01/12/2611281/api-vazstanoveno-e-dvizhenieto-po-pat-iii-9901-ahtopol-sinemorets.html", "text": "Възстановено е движението по път III-9901 Ахтопол – Синеморец. Това съобщиха от пресцентъра на  Агенция „Пътна инфраструктура“ .", "date": "2019.01.12", "title": "АПИ: Възстановено е движението по път III-9901 Ахтопол – Синеморец"}
{"url": "http://www.focus-news.net/news/2019/01/12/2611283/blagoevgrad-politseyski-patrul-s-radar-i-kamera-e-razpolozhen-na-vhoda-na-kresna-v-posoka-sofiya.html", "text": "Полицейски патрул с благоевградска регистрация 2905, оборудван с радар и камера, е разположен на входа на Кресна в посока София, предаде репортер на  Агенция „Фокус“ .", "date": "2019.01.12", "title": "Благоевград: Полицейски патрул с радар и камера е разположен на входа на Кресна в посока София"}
{"url": "http://www.focus-news.net/news/2019/01/12/2611282/kmetat-na-sofiya-yordanka-fandakova-vse-oshte-e-rano-da-se-vzeme-reshenie-dali-shte-se-kandidatiram-za-nov-mandat.html", "text": "В момента все още е рано да се вземе решение дали ще се кандидатирам за нов мандат. Това каза кметът на Столична община Йорданка Фандъкова в „Денят започва с Георги Любенов“ по  БНТ . „Ще си задавам всички въпроси след няколко месеца, ще го обявя публично“, обясни още Фандъкова. Тя коментира, че всеки ден ѝ задават  въпроса дали ще се кандидатира за нов мандат и посочи, че когото има готово решение ще го съобщи на всички. „Ако кметовете сме чакали последната година, за да покажем какво можем да направим, то много лошо за нас. Винаги съм казвала, че нашата работа се оценява през цялото време, че кампанията за следващите избори започва от първия ден“, коментира кметът на столицата. Тя уточни, че през 2019 г. са заложени 15 обекта за ремонт, като акцентът на Столична община са кварталите и улиците. „Изискват се време и усилия да напреднем. Мисля, че показахме, че с усилия и последователна работа успяваме базовата инфраструктура да подобряваме. Миналата година имахме 40 обекта. Нека да припомня участък от бул. „България“, който за първи път, откакто е изграден цялостно се реконструира. Няма как да не искаме да продължим това, защото виждаме разликата“, коментира кметът на София. Тя уточни, че се залага още един участък от бул. „Тодор Каблешков“. 2019 г. ще бъде годината на метрото, само преди 10 години метрото имаше 10 км, докрая на тази година ще са 40 км“, допълни още Фандъкова. Тя припомни, че в последните 10 години София непрекъснато е строителна площадка и това няма как да бъде по друг начин. „Ние трябваше да възстановяваме града“, каза Фандъкова.", "date": "2019.01.12", "title": "Кметът на София Йорданка Фандъкова: Все още е рано да се вземе решение дали ще се кандидатирам за нов мандат"}
{"url": "http://www.focus-news.net/news/2019/01/12/2611251/mkd-obedinenata-makedonska-diaspora-zayavi-che-severna-makedoniya-ne-e-tyahnata-rodina.html", "text": "Обединената македонска диаспора (ОМД) реагира срещу гласуването  на конституционни промени и приемането на името Република Северна Македония, наричайки го \"насилие зад завесата на демокрацията\", пише македонското електронно издание  \"МКД\" .  \r\n\"С очевидното насилие, скрито зад завесата на демокрацията, конституционните промени, предвидени в Споразумението от Преспа, след които Република Северна Македония се издига след падането на Република Македония, постигнаха мнозинство от две трети от 81 гласа\" за \"в третата финална фаза на 75-ата сесия на парламента в Република Македония. \r\nДокато междупартийната търговия с амнистии, международния натиск и безкомпромисния произвол на властта доведоха  до резултат в интерес на всички, но не и на македонците, ОМД припомня, че една страна без идентичност, почтеност и суверенитет не може да постигне просперитет, особено евроатлантически“, пише в реакцията на ОМД. \r\nПредседателят на ОМД  Методия Коловски заяви, че „днес е исторически ден за Македония, но не заради влизането в сила на споразумението от Преспа, а заради \"изолирането на македонския народ като единствените хора, които са се самоотлъчили  и самоволно са се отказали от основното право на самоопределение\". \r\nСпоред Стоян Николов от ОМД „рано или късно истината и справедливостта ще застигнат онези, които им се противопоставят“. \r\n\"Битката е загубена, но борбата все още не е започнала. Ние имаме задължението да предадем македонската история и идентичност на бъдещите поколения, които биха могли да възвърнат това, което загубихме днес. Винаги Република Македония, Никога Северна! ”, заяви Николов.  Юлиян Марков", "date": "2019.01.12", "title": "„МКД“: Обединената македонска диаспора, заяви че Северна Македония не е тяхната родина"}
{"url": "http://www.focus-news.net/news/2019/01/12/2611285/pravoslavnata-tsarkva-pochita-pametta-na-sveta-machenitsa-tatyana.html", "text": "На 12 януари православната църква почита паметта на света мъченица Татяна. Тя произлиза от знатно и богато римско семейство, дъщеря на един от най-известните римски префекти. Изцяло проникната от християнската вяра, Татяна била посветена за дяконеса и всецяло се отдала на милосърдие и непрестанна молитва. \r\nТя се отказала от светските радости и се обрекла на целомъдрие и по този начин още повече засияла като достойна за мъченически светец. След смъртта на жестокия император Хелиогабал управлението поел император Александър Север. Императорът не бил убеден последовател на Христовата вяра и в двореца си държал статуи на Христос, Аполон, Авраам и Орфей. Без да гледа на знатното положение на Татяна и на нейния безукорен живот, императорът наредил да бъде заведена в храма на Аполон, за да принесе жертва. \r\nДевойката не само отказала да стори това, но по нейната молитва идолът се сгромолясал и се разбил на парчета. След напразните увещания на градоначалника да се отрече от Христа, младата Татяна била многократно подлагана на най-свирепи изтезания, като дори изболи очите й и рязали ивици от нейната снага. \r\nСлед всяко мъчение Бог извършвал чудо със Своята изповедница – тя се явявала на другия ден излекувана. Това привеждало в голямо смущение обърканите мъчители. Уморен от нейната несломимост, безмилостният управител наредил да я предадат на изгладнелите зверове, но пуснатият лъв се заумилквал около светата мъченица и ближел кротко нозете й, без да я нарани по никакъв начин. \r\nСледвайки езическите си предания, мъчителите на Татяна й отрязали косата, вярвайки, че там се крие магьосничеството й. Накрая тя и баща й били обезглавени.", "date": "2019.01.12", "title": "Православната църква почита паметта на света мъченица Татяна"}
{"url": "http://www.focus-news.net/news/2019/01/12/2611275/", "text": "Продължава съсредоточаването на военни части на турската армия по границата със Сирия, предаде  информационната агенция ДХА .  \r\nСнощи ж.п. военен конвой от 19 вагона пристигна на ж.п. гара Февзипаша в околия Ислахийе на пограничната провинция Газиантеп. Натоварена е бронирана техника, включително и танкове, идваща от околия Дериндже на провинция Коджаели (източно от Истанбул). След кратка почивка на ж.п. гарата, конвоят продължи към пограничните райони със Сирия, придружаван от военен персонал, посочва още ДХА.  Георги Димов", "date": "2019.01.12", "title": "ДХА: Турция продължава да струпва войски по границата със Сирия"}
{"url": "http://www.focus-news.net/news/2019/01/12/2611286/ministar-predsedatelyat-boyko-borisov-blagodari-na-petima-evropeyski-premieri-za-podkrepata-v-pregovorite-po-paketa-mobilnost-i.html", "text": "Министър-председателят Бойко Борисов изпрати писма до премиерите на Румъния, Полша, Литва, Унгария и Испания, като им благодари за подкрепата и сътрудничеството по време на преговорния процес по пакета „Мобилност I“. Това съобщиха от  Правителствената информационна служба . Българският премиер отправя специални благодарности към колегите си Виорика Дънчила, Матеуш Моравецки, Саулюс Сквернелис, Виктор Орбан и Педро Санчес за постигнатите обнадеждаващи резултати от гласуването на 10 януари, по време на което два от трите доклада по пакета бяха отхвърлени в Комисията по транспорт и туризъм в Европейския парламент.  \r\nСвоите искрени благодарности министър-председателят Борисов отправя и към работещите в автомобилния транспорт и шофьорите на товарни автомобили от Румъния, Полша и Литва, които подкрепиха българските превозвачи по време на протестите в Брюксел.  \r\nВ писмата си до петимата европейски лидери министър-председателят Борисов изразява своето съжаление, че първоначалните цели на пакет „Мобилност“ са потънали в хода на дискусиите и национални интереси са надделели над общия европейски подход. Според българския премиер подобни правила не отговарят на социалния дневен ред на Европейския съюз, имат негативно въздействие върху целите по отношение на околната среда и ще oщетят европейската икономика като цяло.  \r\nПремиерът Борисов изтъква, че европейският превозвачески бизнес, синдикати и всички икономически сектори, които зависят от ефективността на услугите в автомобилния транспорт, наскоро са изразили сходни опасения, подчертавайки, че в края на европейския цикъл ще бъде трудно да се постигне балансирано решение по пакета.  \r\nСпоред българския премиер в момента дебатите относно пакет „Мобилност I“ са на кръстопът и все още има шанс да се избегне фрагментацията на единния европейски пазар и да се затвърди разбирането, че „Европа на две скорости“ не е решение. „Въпросите на автомобилния транспорт са прекалено важни за европейската икономика, за да бъдат решавани по спешност“, пише още министър-председателят, като допълва, че следващият Европейски парламент и Комисия трябва да поемат тази отговорност.  \r\nПремиерът Борисов изтъква, че разчита на своите колеги и на транспортните министри да изразяват високо и на всички нива опасенията си относно правилното функциониране на единния пазар за автомобилен транспорт. От своя страна, след като в петък проведе телефонен разговор с председателя на Европейския парламент Антонио Таяни, българският министър-председател изпраща министърът на транспорта, информационните технологии и съобщенията Росен Желязков в Брюксел, където в понеделник той ще се срещне с Таяни и ще представи всички аргументи на страната ни по темата.  \r\n\"Уверен съм, че съвместните ни усилия ще продължат в рамките на всички европейски институции, за да постигнем по-добри решения за сектора\", пише в заключение министър-председателят Бойко Борисов. По думите му е важно да се предотврати приемането на протекционистки мерки по отношение на автомобилния транспорт в Европа.", "date": "2019.01.12", "title": "Министър-председателят Бойко Борисов благодари на петима европейски премиери за подкрепата в преговорите по пакета „Мобилност I“"}
{"url": "http://www.focus-news.net/news/2019/01/12/2611279/dha-voenniyat-ministar-na-turtsiya-i-shefat-na-razuznavaneto-na-inspektsiya-i-saveshtanie-po-granitsata-sas-siriya.html", "text": "След инспекция на войсковите части в пограничната със Сирия провинция Шанлъурфа, министърът на националната отбрана Хулуси Акар (досегашен началник на ГЩ, армейски генерал от резерва – бел. на „Фокус”) посети и другата погранична провинция Хатай, предаде  информационната агенция ДХА .  \r\nТук Хулуси Акар проведе съвещание с участието на сегашния началник на ГЩ армейски генерал Яшар Гюлер и командващия сухопътните войски армейски генерал Юмит Дюндар. На него присъства и началникът на Националната разузнавателна организация (МИТ) Хакан Фидан. Направена е оценка на последната обстановка в Северна Сирия и продължаването на прекратяването на огъня в град Идлиб (зоната за обезоръжаване). „Полагат се всички усилия за продължаване на прекратяването на огъня и стабилността в светлината на постигнатите договорености в Сочи (срещата на Ердоган и Путин на 17 септември м.г. – бел. на „Фокус”). По тези въпроси продължава близкото ни сътрудничество с Русия.”, заяви Хулуси Акар, цитиран от ДХА.  Георги Димов", "date": "2019.01.12", "title": "ДХА: Военният министър на Турция и шефът на разузнаването на инспекция и съвещание по границата със Сирия"}
{"url": "http://www.focus-news.net/news/2019/01/12/2611284/blagoevgrad-babugerskata-grupa-ot-selo-kolarovo-otkri-16-oto-izdanie-na-festivala-simitliya-drevnata-zemya-na-kukerite.html", "text": "Бабугерската група от село Коларово, община Петрич, откри 16-ото издание на фестивала „Симитлия – Древната земя на кукерите“, предаде репортер на  Радио „Фокус“ – Пирин . Ръководител на кукерите е Димитър Тренчев, а групата е от около 30 човека. Веднага след тях пред публиката се представя Карнавалната група от Велес. Групата се състои от около 20 човека, а след тях ще бъде групата от Звегор - Делчево, Р Македония. Водещи на маскарадните игри са Снежана Стоименова, зам.- председател на сдружение „Хора и традиции“ и Бранимир Митов, директор на ДТ „Проф. Енчо Халачев“. Във фестивала, който е със състезателен характер, ще участват 30 групи, 22 от които са гостуващи. Очаква се на стадион „Септември“ през деня да дефилират около 4000 кукери от цялата страна и не само.  \r\nЖурито е в състав проф. Костадин Динчев, фолклорист – председател, Кирил Бельов – хореограф, артмениджър, художествен ръководител на Фолклорен ансамбъл „Свети Климент Охридски” – гр. Симитли, Атанас Пиронев – водещ в „Телевизионен център Благоевград”‚ Тодор Тодоров – хореограф, фолклорен антрополог член на журито на Международния кукерски фестивал в град Перник, Николай Кашев – учител, художник и естет, Силвия Домозетска – специалист „Връзки с обществеността\" в радио Благоевград, Любомир Марянски – хореограф-педагог, гл. художествен ръководител на Фолклорен танцов ансамбъл „Веселие” - град Симитли, Ансамбъл „Малешевци“ - община Струмяни и Детски танцов състав „Веселяче“ - Кресна и Владимир Симеонов - журналист и кореспондент на вестник „Стандарт” и медийната платформа КМЕТА.БГ.  \r\nПолицейското присъствие е засилено. На място има екипи на пожарна и спешния център. \r\nЛивия НИНОВА", "date": "2019.01.12", "title": "Благоевград: Бабугерската група от село Коларово откри 16-ото издание на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611289/pazardzhik-zasileno-e-politseyskoto-prisastvie-okolo-sportna-zala-vasil-levski-zaradi-voleybolno-sastezanie.html", "text": "Полицията в града е предприела мерки за осигуряване на обществен ред и спокойствие по време на националния турнир по волейбол за мъже „Купа на България 2019“, което се провежда в Пазарджик, съобщиха от  ОДМВР - Пазарджик . До 13 януари се очакват освен гостуващите отбори и представители на Българската федерация по волейбол, да пристигнат много гости и привърженици на отборите от различни градове на страната. За осигуряване на обществения ред и нормалното протичане на срещите от РУ - Пазарджик са предприели мерки за засилено полицейско присъствие около и в спортна зала „Васил Левски“. При възникнала необходимост от полицията се обръщат към гражданите да спазват стриктно разпорежданията на охраняващите спортното мероприятие униформени полицейски служители.", "date": "2019.01.12", "title": "Пазарджик: Засилено е полицейското присъствие около спортна зала „Васил Левски“ заради волейболно състезание"}
{"url": "http://www.focus-news.net/news/2019/01/12/2611290/afp-silen-vzriv-e-izbuhnal-v-tsentara-na-parizh-ima-postradali.html", "text": "Голяма експлозия сериозно повреди пекарна в центъра на Париж в събота, ранявайки няколко души и повреждайки прозорците на околните сгради, предава  AFP . \r\nПожар e избухнал след взрива около 9 часа сутринта (10 часа българско време) в оживения 9-ти район на града. Полицията подозира, че става дума за изтичане на газ. \r\nИзображенията, публикувани в социалната мрежа „Туитър“, показват отломки, покриващи улицата, долната част на сградата е опушена и огънят продължава да гори.  Юлиян Марков", "date": "2019.01.12", "title": "AFP: Силен взрив е избухнал в центъра на Париж, има пострадали"}
{"url": "http://www.focus-news.net/news/2019/01/12/2611287/gen-andrey-botsev-nachalnik-na-otbranata-pri-izbora-na-nov-iztrebitel-ne-tryabva-da-se-postavyat-finansovi-ramki.html", "text": "При избора на нов изтребител не трябва да се поставят финансови рамки. Това каза началникът на отбраната ген. Андрей Боцев в интервю за  Агенция „Фокус“  във връзка с процедурата по избор на нов тип боен самолет за Българската армия. \r\n„Ние допускаме една грешка – искаме в рамките на определен финансов ресурс да придобием нещо. А след като на нас ни трябват примерно 16 самолета, трябва да се даде мандат да се водят преговори с различни държави и да се закупи най-доброто, което е необходимо и отговаря на нашите изисквания, с минимален финансов ресурс и минимална издръжка. Също така да нямаме зависимост и от въоръжението, а не както досега – в рамките на един финансов ресурс, който е закован, да придобием примерно 8 самолета“, заяви ген. Боцев. \r\nТой посочи, че практиката показва, че нито една от страните, които са подали оферта, не може гарантирано да се включи в тези рамките. „Защото винаги едно е за сметка на друго, което ни е необходимо. F-16 не се включва в рамката, а и другите две оферти най-вероятно ще я надхвърлят, защото за въоръжението и оборудването ние трябва предварително да сключим договори с трета страна. И след това да се пристъпи към договор с тях, който също ще надвиши определения от Народното събрание финансов ресурс. Затова се иска да се даде мандат на правителството да води преговори и да няма такъв определен ресурс. Защото рискуваме да не се постигне резултат и процедурата да бъде върната“, заяви ген. Боцев и обясни, че придобиването на многоцелеви изтребител е много спешно и важно за българските ВВС. \r\nСпоред началника на отбраната изборът не е предрешен. „Въпрос е на преговори, но ние не можем да дадем предположение какви договорености ще се получат като цена преди да се проведат преговорите“, каза още той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.01.12", "title": "Ген. Андрей Боцев, началник на отбраната: При избора на нов изтребител не трябва да се поставят финансови рамки"}
{"url": "http://www.focus-news.net/news/2019/01/12/2611262/nikos-kotsiyas-dobre-doshla-severna-makedoniya.html", "text": "Бившият гръцки външен министър Никос Коциас, един от архитектите на споразумението от Преспа , приветства одобряването на споразумението от Парламента в Бившата югославска република Македония в петък, като казва, че \"историята трябва да бъде училище, а не затвор\", пише електронното издание на гръцкия вестник  Kathimerini . \r\n„Говорих с (премиер) Зоран (Заев) и (външния министър) Никола (Димитров). Припомнихме си затрудненията, умората, напрежението, доверието и надеждите, които изпитвахме в работата по споразумението ”, написа той в социалната мрежа „Туитър“. \r\n„Мечтаехме за  общото бъдеще на двата народа. Северна Македония, добре дошли в живота ни!” - добави той. \r\nПарламентът на Бивша югославска република Македония прие изменение в конституцията за преименуване на страната „Република Северна Македония“ в съответствие със споразумение с Гърция за прекратяване на 27-годишния спор, припомня изданието. \r\nОсемдесет и един депутати в 120-местния парламент гласуваха в подкрепа на конституционните промени. Депутатите на опозиционната ВМРО-ДПМНЕ, които се противопоставиха на споразумението с Гърция, бойкотираха гласуването. \r\nСтраните постигнаха споразумение за новото име през юни миналата година, но бившата югославска република Македония ще започне да използва новото име само след като парламентът в Атина също ратифицира споразумението, уточнява Kathimerini.  Юлиян Марков", "date": "2019.01.12", "title": "Никос Коцияс: Добре дошла, Северна Македония!"}
{"url": "http://www.focus-news.net/news/2019/01/12/2611291/adelina-stefanova-hram-vavedenie-bogorodichno-blagoevgrad-vyarata-na-sv-tatyana-bila-tolkova-silna-a-zhivotat--tolkova-praveden-che-bog-ya-vaznagradil-s-chudotvorni-umeniya.html", "text": "На днешния ден почитаме света великомъченица Татяна. Това каза за  Радио „Фокус“ – Пирин  църковният уредник в храм „Въведение Богородично“ – Благоевград Аделина Стефанова. По думите ѝ светицата произхождала от знатен римски род и още от малка познала Христовата вяра, като изцяло се отдала на милосърдието и постоянна молитва на Иисус Христос. „Татяна била девойка с рядка мъдрост и неземна красота. Тя била преследвана и хвърлена в тъмница и жестоко изтезавана. Вярата ѝ била толкова силна, а животът и толкова праведен, че Бог я възнаградил с чудотворни умения. Св. Татяна можела да разрушава юдейски храмове, да омилостивява кръвожадни животни, неспособни да понесат упорството на мъчениците и сторените от нея чудеса. Управниците на Рим я осъдили на смърт и я посекли пред очите на целия град, а църквата я канонизирала за светица“, каза още Стефанова. Тя добави, че на 12 януари възпоменаваме нейните мъчения, а имен ден днес празнуват всички, носещи името Таня, Татяна, както и техните производни. \r\nЛивия НИНОВА", "date": "2019.01.12", "title": "Аделина Стефанова, храм „Въведение Богородично“ – Благоевград: Вярата на св. Татяна била толкова силна, а животът ѝ толкова праведен, че Бог я възнаградил с чудотворни умения"}
{"url": "http://www.focus-news.net/news/2019/01/12/2611292/mvr-edin-chovek-e-zaginal-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 30 леки и една тежка катастрофа, при която е пострадал един човек.", "date": "2019.01.12", "title": "МВР: Един човек е загинал, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2019/01/12/2611294/denitsa-zlateva-bsp-shte-e-parvata-partiya-koyato-shte-prieme-predizbornata-si-programa-za-evroizborite.html", "text": "БСП е първата партия, която ще приеме предизборната си платформа за европейските избори. Това каза заместник-председателят на БСП Деница Златева пред журналисти преди началото на Националния съвет на партията, предаде репортер на  Агенция „Фокус“. . Тя подчерта, че важният въпрос в момента е именно политиката, която предлага БСП, националните интереси, които защитава, за каква Европа се бори, а не персоналните въпроси за листите.  На въпрос дали тя ще води листата на БСП за евроизборите, Златева отговори, че този въпрос не е на дневен ред. „Днес на заседанието на Националния съвет ще приемем проекта за „Визия за България“, който трябва да бъде одобрен от конгреса\", допълни тя.   \r\nДеница КИТАНОВА", "date": "2019.01.12", "title": "Деница Златева: БСП ще е първата партия, която ще приеме предизборната си програма за евроизборите"}
{"url": "http://www.focus-news.net/news/2019/01/12/2611296/otets-stiliyan-hram-sveti-nikola-chernomorets-vremeto-v-koeto-e-zhivyala-sv-tatyana-e-svarzano-s-edni-ot-nay-zhestokite-goneniya-sreshtu-hristiyanite.html", "text": "Времето, в което е живяла св. мчца Татяна, е свързано с едни от най-жестоките гонения срещу християните. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. По думите му св. Татяна е живяла в град Рим през II в. сл. Хр. по времето на император Хелиогабал, който бил един от гонителите на християните. „През  I, II и началото на III век християнството е била преследвана религия, била е извън закона. Чак след 325 г. и след Медиоланския едикт по времето на св. Константин Велики, християнството става официална религия и най-после последователите му имат възможността „да си поемат глътка въздух“ и по този начин да започне възходът на християнската цивилизация. За да се стигне до нея, християните са преминали през „огън и меч“, какъвто е и случаят с мъченица Татяна“, обясни отец Стилиян и добави, че според житието на Татяна произходът ѝ е бил знатен, а баща ѝ е бил префект в Рим. „Това означава, че тя е получила добро образование и добро възпитание. Божията любов е била насадена в сърцето ѝ и така тя е започнала да възпитава в този евангелски дух и околните. Била е много благочестива и възпитана. Това, на което днес се възхищаваме обаче, не било понятно за онези времена. Властта считала, че всеки, който не придава жертви на езическите римски богове, трябвало да бъде възприет като враг и като човек, който е нужно да бъде превъзпитан. Вероятно в онези години е имало някой, който държал се представи примерен пред императора, и затова наклеветил Татяна, че не поднася дарове на римските богове. Девойката била извикана на съд, на който публично изказала християнските си убеждения и отказала да поднесе даровете си на Аполон. Освен това, приела с радост последвалите мъчения, които завършили с посичане с меч“, каза още отец Стилиян. По думите му причината да бъде избран точно този начин за изпълнение на смъртната присъда, била фактът, че Татяна е римска гражданка. „Изводите, които бихме могли да си направим след тази история, са свързани с това колко сме се отдалечили от истинския християнски живот, след като сами се отказваме от своите убеждения, дори без никой да ни преследва заради тях. Сами се отказваме от тях, като избираме идоли, които са същите както в онези времена, макар и с други наименования“, каза още отец Стилиян. \r\nМария ПОПЧЕВА", "date": "2019.01.12", "title": "Отец Стилиян, храм „Свети Никола“ - Черноморец: Времето, в което е живяла св. Татяна, е свързано с едни от най-жестоките гонения срещу християните"}
{"url": "http://www.focus-news.net/news/2019/01/12/2611298/sport-kvitova-specheli-titlata-v-sidni-sofiya-kenin-v-hobart.html", "text": "Тенис: Петра Квитова и Ашли Барти изиграха трисетов мач на финала в Сидни. След повече от два часа на корта, двукратната шампионка от Уимбълдън Квитова осъществи пълен обрат в резултат и вдигна трофея след 1:6, 7:5, 7:6. За чехкинята това бе 26-а титла в кариерата, докато австралийката загуби втори пореден финал в Сидни. \r\nВ Хобарт София Кенин спечели турнира след победа 6:3, 6:0 над Ана Каролина Шмиедлова само за 72 минути на корта. 20-годишната американка, която се намира на 56-то място в световната ранглиста, спечели първата си титла от турнирите на Женската тенис асоциация.", "date": "2019.01.12", "title": "Спорт: Квитова спечели титлата в Сидни, София Кенин в Хобарт"}
{"url": "http://www.focus-news.net/news/2019/01/12/2611295/gen-andrey-botsev-nachalnik-na-otbranata-ako-pridobiem-f-16-shte-sme-edinstvenite-v-regiona-koito-shte-pritezhavat-nay-dobriya-samolet-s-nay-dobri-vazmozhnosti.html", "text": "Ако придобием F-16, ще сме единствените в нашия регион, които ще притежават най-добрия самолет с най-добри възможности. Това каза началникът на отбраната ген. Андрей Боцев в интервю за  Агенция „Фокус“  във връзка с процедурата по избор на нов тип боен самолет за Българската армия. \r\n„Според показателите F-16 е нов и е с много по-модерно оборудване от другите. И ако ние го придобием, ние ще сме единствените в нашия регион – говоря за съседните страни, които ще притежаваме най-добрия самолет с най-добри възможности. Което гарантира изпълняване на всякакви поставени задачи. Но всичко е въпрос на преговори и на цена – да се закупи максимално най-доброто на приемлива цена“, заяви ген. Боцев. \r\nТой посочи, че възможността за отлагане на договора крие голяма опасност за ВВС. „Добре е, че през миналата и тази година бяха отпуснати пари за поддръжка на съществуващата техника. Но за да влезе един нов самолет в оперативна съвместимост, са необходими от 4 до 6 години. Така че ние дори и да имаме ресурс, както имаме до 2029 г., нищо не ни гарантира изпълнението на задачите. Но тази техника, с която разполагаме, вече е морално остаряла, така че крайно спешно се нуждаем от ново въоръжение и техника – не само за ВВС, а и за военноморски и сухопътните войски. И колкото повече бавим процесите, толкова повече способностите ни намаляват. И харчим излишни пари за поддръжка на стара техника“, обясни ген. Боцев. По думите му на техниката, с която България разполага с момента, може да се разчита още 10-15 години. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.01.12", "title": "Ген. Андрей Боцев, началник на отбраната: Ако придобием F-16, ще сме единствените в региона, които ще притежават най-добрия самолет с най-добри възможности"}
{"url": "http://www.focus-news.net/news/2019/01/12/2611301/yanka-draganova-rzi-varna-v-oblastta-nyama-epidemichna-situatsiya-koyato-da-nalaga-speshni-merki.html", "text": "Няма епидемична ситуация, която да налага спешни мерки. Това съобщи за  Радио „Фокус“ – Варна  д-р Янка Драганова, директор на Дирекция „Надзор на заразните болести“ към Регионалната здравна инспекция (РЗИ). Според нея на този етап не може да се говори за предепидемични стойности на грип и остри респираторни заболявания (ОРЗ) във Варненска област, тъй като заболеваемостта е в характерните граници за сезона. „Имаме регистрирани данни за 4-дневен период, от 7 януари до 10 януари, в който имаме заболеваемост от 96.51 на 10 000. Заболеваемостта за страната за същия период е 112.04. Нямаме регистрирана заболеваемост в рисковите групи, която да е по-висока от средната за страната или да се доближава до предепидемични стойности. Все още нямаме такава регистрация т.е дори не мога да кажа, че сме в пред епидемичен период“, съобщи д-р Янка Драганова. По данни на Регионалната здравна инспекция, регистрирани са 392 случая на остри респираторни заболявания за този период, спрямо 286 случая на ОРЗ от предходната седмица. Според информацията, най – висока заболеваемост от ОРЗ е регистрирана във възрастовата група от 30 до 64 години, където са отчетени 117 пациенти. Леко завишени са стойностите и при децата от 5 до 14 години, където са постъпили 105 случая. Клиничните данни показват 18 случая на грип и 78 усложнения, причинени от грип и ОРЗ – 33 бронхита и 45 пневмонии. Д-р Янка Драганова посочи, че ситуацията в училищата и детски ясли на територията на Варна е нормална за сезона, като не са отчетени големи проценти на отсъстващи. Тя допълни, че ситуацията се следи ежедневно в информационната система на агенцията, за да бъдат предприети спешни мерки, ако се наложи. \r\nБояна АТАНАСОВА", "date": "2019.01.12", "title": "Янка Драганова, РЗИ – Варна: В областта няма епидемична ситуация, която да налага спешни мерки"}
{"url": "http://www.focus-news.net/news/2019/01/12/2611299/blagoevgrad-stanchinarska-grupa-petrich-tsentar-predstavi-rusaliyski-tants-na-festivala-simitliya-drevnata-zemya-na-kukurite.html", "text": "Станчинарска група „Петрич – Център“ представи русалийски танц на фестивала „Симитлия – Древната земя на кукурите“, предаде репортер на  Радио „Фокус“ – Пирин . Този танц се играе само от мъже. След тях пред публиката се представи Сурвакарска група при НЧ „Алеко Константинов – 1899“ от село Сирищник, включваща 100 човека. Те представиха уникални дървени маски. Сурвакарска група „Земен“ показа красиви маски, изработени от птичи пера. Ръководител на групата е Калин Йорданов. \r\nЛивия НИНОВА", "date": "2019.01.12", "title": "Благоевград: Станчинарска група „Петрич – Център“ представи русалийски танц на фестивала „Симитлия – Древната земя на кукурите“"}
{"url": "http://www.focus-news.net/news/2019/01/12/2611303/blagoevgrad-futbolen-klub-septemvri-simitli-shte-zapochne-zimnata-si-podgotovka-na-14-yanuari.html", "text": "Футболен клуб „Септември“ – Симитли ще започне зимната си подготовка на 14 януари. Това съобщиха за  Радио „Фокус“ – Пирин  от клуба. От 14.00 часа на стадиона ще бъде извършен водосвет. В рамките на зимната подготовка отборът ще изиграе 7 контролни срещи. От 21 януари до 3 февруари 2019 г. футболистите ще тренират на базата в Симитли. Мачовете на отбора започват на 23 януари 2019 г. Първата контрола е срещу отбор „Царско село“. На 26 януари футболистите на „Септември“ – Симитли ще играят срещу „Ботев“ – Ихтиман, а на 29 януари срещу „Добруджа“. На 2 февруари отборът ще се изправи срещу „Славия“ (U19), на 6 февруари срещу „Локомотив“ – София, на 9 февруари - срещу „Пирин“ – Разлог, а на 13 февруари в Дойран ще играят срещу „Пехчево“ – Македония. \r\nЛивия НИНОВА", "date": "2019.01.12", "title": "Благоевград: Футболен клуб „Септември“ – Симитли ще започне зимната си подготовка на 14 януари"}
{"url": "http://www.focus-news.net/news/2019/01/12/2611302/sergey-stanishev-pes-po-paketa-makron-evrodeputatite-ot-bsp-v-transportna-komisiya-postignahme-neshto-koeto-pravitelstvoto-ne-mozha.html", "text": "Евродепутатите от БСП в Транспортна комисия постигнахме нещо, което правителството не можа да постигне по пакета „Макрон“. Това каза президентът на ПЕС и евродепутат от Групата на прогресивния алианс на социалистите и демократите в ЕП Сергей Станишев пред журналисти преди началото на Националния съвет на партията, предаде репортер на  Агенция „Фокус“ . Попитан дали ще води листата на БСП за евроизборите, Станишев обясни, че това не е тема на заседанието. „Днес освен Визията и платформата, ще бъде представен и отчетът на българските социалисти и евродепутати. В последния месец има три неща, които сами по себе си са сериозни успехи“, каза още Станишев. Сред успехите той изтъкна постигнатото по пакета „Макрон“. „Това, че Транспортната комисия отхвърли два от трите доклада в този пакет, ни дава основание да настояваме, той изобщо да не се гледа. Докладът, който получи мнозинство, макар и много крехко от комисията, не може да се гледа без другите. Ние ще продължим тази битка“, заяви още Станишев.  \r\nПо думите му друг успех е обновената позиция на ЕП за пълноправно членство на България в Шенген по всички граници, която е била приета с голямо мнозинство през декември на базата на негов доклад  „На финалната права е европейският орган по труда, по който докладчик е Георги Пирински и този орган ще позволи да се усвояват права на хората на труда, много по-ефективно във всички страни да се спазва европейското законодателство. Социалистите в европарламента има какво да представим пред Националния съвет“, заяви още Станишев. Той призова разговорът за мястото му в листата да останат за след номинациите.  \r\nДеница КИТАНОВА", "date": "2019.01.12", "title": "Сергей Станишев, ПЕС: По пакета „Макрон“ евродепутатите от БСП в Транспортна комисия постигнахме нещо, което правителството не можа"}
{"url": "http://www.focus-news.net/news/2019/01/12/2611305/smolyan-muzikalniyat-retsital-s-lyubov-za-mama-shte-bade-predstaven-v-kluba-na-deytsite-na-kulturata.html", "text": "Клубът на дейците на културата, съвместно с НЧ „Христо Ботев -1871“ и Музикална школа „Стефан Бончев“ – Смолян, организират пиано-рецитал „С любов за мама“ в изпълнение на Ирина Касабова – Чекичева. Това съобщиха от  Клуба .Рециталът ще се състои от 17.00 часа в зала „Петър Стайков“ на Клуба на дейците на културата. Ирина Чекичева е възпитаничка на Музикалната школа в читалището с преподаватели: Соня Цветкова и Мария Марковска.", "date": "2019.01.12", "title": "Смолян: Музикалният рецитал „С любов за мама“ ще бъде представен в Клуба на дейците на културата"}
{"url": "http://www.focus-news.net/news/2019/01/12/2611304/georgi-gyokov-bsp-vseki-chlen-na-bsp-i-vseki-chovek-s-levi-ubezhdeniya-e-potentsialen-kandidat-za-listata-ni-za-evroizborite.html", "text": "Всеки член на БСП и всеки човек с леви убеждения е потенциален кандидат за листата ни за евроизборите. Това каза народният представител от ПГ на „БСП за България“ и член на Пленума Георги Гьоков пред журналисти преди началото на Националния съвет на партията в отговор на въпрос дали Деница Златева и Елена Йончева са потенциални кандидати за евроеизборите, предаде репортер на  Агенция „Фокус“ . На въпрос дали Сергей Станишев няма място в евролистата на БСП, Георги Гьоков заяви, че това е мнение на Александър Симов и че той може да гласува „против“. „Например казвам, че Сергей Станишев като председател на ПЕС има място в листата. Дали ще бъде в листата, или ще я води - това ще реши Националният съвет, в който има 180 души. Няма как да обвиним тези 180 души в някакви конспирации и задкулисия. Ние не сме партия Борисова – той да сочи водачите на листата и то не само за евроизборите, а и за местните“, каза още Гьоков.  \r\nДеница КИТАНОВА", "date": "2019.01.12", "title": "Георги Гьоков, БСП: Всеки член на БСП и всеки човек с леви убеждения е потенциален кандидат за листата ни за евроизборите"}
{"url": "http://www.focus-news.net/news/2019/01/12/2611306/s-kvorum-ot-108-dushi-zapochna-parvoto-za-godinata-zasedanie-na-natsionalniya-savet-na-bsp.html", "text": "С кворум от 108 души започна първото за годината заседание на Националния съвет на БСП, предаде репортер на  Агенция „Фокус“ . Заседанието се провежда в зала „Александър Лилов“ и е закрито за медиите. Членовете на Пленума разглеждат първата точка от дневния ред - заместник-председателят на ПГ на „БСП за България“ Драгомир Стойнев докладва по проекта „Визия за България“. Дневният ред на Пленума предвижда общо четири точки. На вниманието на членовете на Националния съвет се поставя и обсъждането на проекта на предизборна платформа за участие на БСП в изборите за Европейски парламент. По точката ще докладва народният представител от БСП Валери Жаблянов. По трета точка президентът на ПЕС и председател на групата евродепутати от БСП в Европейския парламент Сергей Станишев ще представи отчета за дейността на евродепутатите от левицата през мандат 2014-2019 г. \r\nПленумът трябва да утвърди и документите за свиканото на 26 януари четвърто заседание на 49-тия конгрес на БСП в зала 3 на НДК.  \r\nПодготовката за конгреса е залегнала в точка четвърта в дневния ред, където ще бъде начертана ориентировъчна програма и регламент на конгреса, както и проектосъстав на Комисията по подготовка на визията и на Комисията по подготовката на предизборната платформа. По точката ще докладва секретарят на Националния съвет на БСП – Вяра Емилова.   \r\nДеница КИТАНОВА", "date": "2019.01.12", "title": "С кворум от 108 души започна първото за годината заседание на Националния съвет на БСП"}
{"url": "http://www.focus-news.net/news/2019/01/12/2611309/genoveva-zasheva-spetsialno-uchilishte-za-detsa-s-narusheno-zrenie-varna-braylovata-azbuka-nyama-da-zagubi-svoyata-vazhnost-vapreki-novite-tehnologii.html", "text": "Брайловата азбука няма да загуби своята важност въпреки новите технологии. Това в интервю за  Радио „Фокус“ – Варна  Геновева Зашева, която работи в Специалното училище за деца с нарушено зрение „Проф. д-р Иван Шишманов“ във Варна. Тя е един от малкото специалисти, които работят на адаптиращ принтер за Брайл, който се намира в училището в кв. „Аспарухово“. „Чрез използването на този принтер, учениците с нарушено зрение получават учебници, тестове, матури и всякакъв тип учебна литература, която е нужда за тяхното образование, „преведени“ на Брайл\", каза Геновева Зашева. По думите ѝ много хора смятат, че Брайловата азбука ще изгуби своето значение поради новите подпомагащи технологии за хора с нарушено зрение. „Някои хора мислят, че технологиите ще изместят Брайл и той в един момент ще стане ненужен. Според мен това не е така, защото Брайл е начин за ограмотяване на учениците, особено тези, които са при нас. Но също така на учениците с нарушено зрение, които са в масовите училища“, обясни Геновева Зашева. Според нея тези мнения произтичат от факта, че Брайловата система изглежда твърде трудна за хората, които не я познават и разбират. Тя посочи, че ролята на Брайл в живота на децата с нарушено зрение ще просъществува. „За да бъде ограмотен един ученик, той трябва да може да чете и да пише, а Брайловата азбука предоставя точно тази възможност“, каза още тя. Зашева посочи, че за пръв път Брайловата азбука навлиза в България през 1906 година. Тя е адаптирана на български език от д-р Стойчо Донев, като продължава да се използва от незрящите в България и до днес. \r\nБояна АТАНАСОВА", "date": "2019.01.12", "title": "Геновева Зашева, Специално училище за деца с нарушено зрение – Варна: Брайловата азбука няма да загуби своята важност въпреки новите технологии"}
{"url": "http://www.focus-news.net/news/2019/01/12/2611308/tass-poveche-ot-20-dushi-sa-postradali-pri-eksploziyata-v-tsentara-na-parizh.html", "text": "Над 20 души са ранени при експлозия на газ в центъра на Париж в събота, по данни на френската полиция, цитирана от френския телевизионен канал BFM, предава  TACC . \r\nСпоред канала  няколко от пострадалите  са в тежко състояние.Според информациите, експлозията е причинена от изтичане на газ в пекарна на улица Тревиз (9-ти район на града). Пекарната в събота не работи. \r\nЕксплозията е била много мощна - помещенията на пекарната, разположени на първия етаж на четириетажна сграда, са напълно унищожени. Във всички най-близки сгради е унищожена цялата дограма. Аварийните служби провеждат евакуация от съседни сгради. Създадена е обширна зона за сигурност, по-голямата част от улицата е блокирана. Въпреки усилията на спасителите пожарът продължава.   Юлиян Марков", "date": "2019.01.12", "title": "ТАСС: Повече от 20 души са пострадали при експлозията в центъра на Париж"}
{"url": "http://www.focus-news.net/news/2019/01/12/2611288/nova-makedoniya-makedoniya-silni-gartsi-slabi-makedontsi.html", "text": "Силни гърци, слаби македонци, пише в авторски материал на Панде Колемишевски в македонския вестник  “Нова Македония“ . Агенция „Фокус“ представя материала без редакторска намеса. \r\nПроблемът с името, политическите отношения между Македония и Гърция и всички обстоятелства, свързани с тях, се превърнаха в интересна област за намиране на голям брой паралели от далечното или близкото минало. През тези почти три десетилетия редица политици, анализатори, историци, адвокати, професори, археолози, журналисти и други професионалисти излязоха с исторически сравнения, опитвайки се да предложат в момента приемливи решения, основани на събития и опит от историята. В този контекст често се споменават познатите \"Мелиански диалози\", една част, една глава от обемния труд \"Пелопонеските войни\" от гръцкия историограф Тукидид, наричан баща на научната история. \r\nВъпреки че в много случаи историята не се доказва като истински учител в живота, събитията и изводите от нея се използват в съвременните условия или като предупреждение или като ръководство за решаване на горещи проблеми. В този случай, с македоно-гръцките преговори и особено с финалната им фаза, когато процесът на промяна на името завършва в Македония, приликите  с „Мелианските диалози“, които се предполага, че са написани преди 2500 години, може да се открият в настоящия момент. \r\nСега, когато преименуването на държавата вече е завършено, уроците от това древно време за статута и властта на малките държави излизат на преден план, т.е. истинските факти, че силните правят това, което искат, а слабите това, което е необходимо и че всички държави са юридически равни, но някои са по-равни от другите. Това важи и за държавите, но същото важи и за хората, изправени пред властта или правосъдието. Теоретично и законно, всички те са равни пред правосъдието, но има дори по-равни от равните, какъвто е настоящия . Било е някога, сега е така и така ще бъде,защото естественият закон е неумолим и по-силният командва по-слабия. \r\nКакви показват диалозите, т.е. преговорите от посочената Пелопонеската война, която може да се нарече подобна на преговорите между Македония и Гърция? Пелопонеските войни траят  27 години и се водят между Спарта и Атина, която е начело на Делфийския Атински морски съюз. Основната битка се води около остров Мелос, който, макар и обсаден повече от година, смело защитава, не се поддава. Малкият остров, колония на Спарта, иска да остане неутрален, да не влиза в съюзи, особено с коварните атиняни, но е изправен пред заплахата от Атина - да се присъедини или да бъде подчинен или унищожен. В продължителен диалог с островните власти грубите гръцки генерали изискват безусловна капитулация. Атиняните призовават мелианците да не се опитват ги убеждават, че справедливостта и принципите са на тяхна страна, защото въпросът за справедливостта стои само между равни по сила. \"Ние сме силни и вие сте слаби - силните правят каквото могат, а слабите са това, което трябва\". Това отношение на атиняните е ясно, непоколебимо и окончателно, доказвайки, че призивът към някакъв вид справедливост не е елемент, който може да се обсъжда. \r\nМелианците, които искат да запазят своята 700-годишна независимост, не се отказват, решават да се противопоставят. Освен аргументите, защо не искат да се подчинят на Атина, да плащат данъци и да станат нейни роби, те предупреждават атиняните, че нарушаването на принципите на свобода на избора на една нация унищожава основите, на които се основава цивилизацията и че ще доведе до разпадането на Атинската империя. Мелианците не приемат да бъдат роби. Те са изправени пред дилемата: дали да се съпротивляват или да се предадат, имали са  избор между смелост и оцеляване, между справедливост и власт, между достойнство и срам. \r\nТяхното убеждение е, че те не трябва да се предават, защото това би било предателство на идеалите, върху които почива тяхната свобода, застрашаващи техните национални интереси и нарушава правото на техния собствен избор къде да принадлежат и кому да се поклонят. Тези принципи е трябвало да бъдат запазени на всяка цена. И цената, която платиха в крайна сметка, се оказа много висока. След като отказаха да се предадат, атиняните ги атакуват с всички налични средства. Последва ужасно поражение: всички мъже са убити, а жените и децата бяха продадени като роби. Слабо утешение е, че в края на Пелопонеската война Спарта побеждава Атина и разрушава нейната империя. Но вече е твърде късно за мелианците. \r\nВсеки читател с малко добра воля ще припознае  възпроизвеждането на тогавашните събития между атиняните и мелиянците с вече видяната картина на отношенията между Гърция и Македония по въпроса за името. Не само с начина на провеждане, но и с последния епилог, подписването на окончателното споразумение се постига със същата стратегия и тактика, които индиректно казват, че \"вие македонците не сте никой и нищо, няма защо да търсите справедливост, международно  право, принципи на самоопределение и подобни глупости. Вие сте слаби за нас и ако не приемете всички наши ултиматуми, няма да бъдете на картата на Европа. Гърците въведоха в играта старата атинска брутална политическа доктрина, която успешно доведоха до край, за сметка на нашата много по-малка и по-слаба държава. \r\nОбсадата, която Гърция проведе 27 години, най-накрая приключи, Македония загуби битката, да запази името си. Ако има някаква утеха, македонците останаха живи, поне засега не станаха роби. Разбира се, трябва да се добави ултиматумът на НАТО и ЕС, който е обвит със захаросана обвивка, но който  е: или ще се присъедините се към нашия съюз с променено име и ще ни дадете националния ви суверенитет в нашите ръце, или ще бъдете унищожени, краят ви няма да се знае. Вие сте съвсем малки, за да бъдете самостоятелни, за да бъдете равноправни с големите! \r\nТова е един от аспектите на разглеждане на мелианските диалози, а именно постъпката на мелианците, които са решили да се борят с последната капка кръв, до последния човек. Това непоколебимо отношение ги доведе до катастрофално поражение, до разруха и изчезване. Другият аспект пита защо не са се предали, за да бъдат спасени, да оцелеят, дори да загубят всички свои идеали, принципи и да нарушат всички традиции и закони. Просто за да остане живи, както би станало, ако се предадат. \r\nМелианската  дилема е универсална дилема и до днес, преди да се появи  Македония, нейните граждани и особено нейните власти. За дълго, много дълго време, македонците ще си задават въпроса, кое е било по-добро, кое решение е по-благоприятно, по-достойно, по-справедливо, , по-рационално в преговорите и в споразумението с Гърция. И в крайна сметка основната дилема е дали да се отстъпи за името заради бъдещето или да се жертва бъдещето заради  името. И възможно ли е една малка Македония да победи Голямата Гърция, когато по естествените закони по-силният управлява по-слабите? В съвременната политика Давид рядко побеждава Голиат, както е в книгите от Стария Завет.  Юлиян Марков", "date": "2019.01.12", "title": "„Нова Македония“ (Македония): Силни гърци, слаби македонци"}
{"url": "http://www.focus-news.net/news/2019/01/12/2611312/tsvetan-tsvetanov-gerb-mnogo-e-vazhno-v-predstoyashtata-kampaniya-za-ep-da-mozhem-da-razviem-poveche-evrooptimizam.html", "text": "Много е важно в предстоящата кампания за ЕП да можем да развием повече еврооптимизъм. Това каза пред журналисти председателят на Парламентарната група на ГЕРБ и зам.-председател на партията Цветан Цветанов, който е на посещение в град Пловдив, предаде репортер на  Радио „Фокус“ – Пловдив . Цветанов посочи, че са много тези, които обичат да изразяват негативните си мнения и упреци към ЕС, въпреки че от влизането на България в ЕС, вече над 10 години, страната се е възползвала от европейската солидарност. „Много се развиха нашите общини, местната власт, регионалната политика и се създаде една по-добра свързаност както между общините и регионите, така и с нашите съседи. Убеден съм, че това е бъдещето и точно затова ние инициираме граждански диалог „Европа в нашия“. Европа е достигнала до всеки един български гражданин и ще продължи да достига до него, ако бъдем обединени и действително искаме да имаме този силен ЕС“, каза още Цветанов. По думите му чрез тази свобода, която имаме днес, можем да пътуваме свободно, всеки да може да прави своята реализация, професионална и лична, където пожелае и където смята, че е най-добре да разгърне своите способности. „Убеден съм, че в предстоящите години и България, и Пловдив, и всички останали общини ще станат привлекателно място за инвестиция. Пловдив се разви през последните години, благодарение на добрата политика, на държавата и местната власт. Този диалог искаме да го покажем в този граждански диалог. Искаме да покажем по тема образование, по тема регионална политика и по всички останали секторни политики какво е направила Европа заедно с държавата, заедно с местната власт. По този начин да демонстрираме, че когато всички власти са координирани и добре структурирани, могат да дадат много по-добри резултати, за да можем действително да покажем тази сила, която получаваме от Европа, а същевременно кметовете на населени места да се подготвят добре за предстоящите местни избори през есента“, коментира Цветан Цветанов. Той каза още, че е убеден, че оценката за кметовете ще бъде дадена още на европейските избори. „Искаме да направим така, че оценката за дейността на нашите кметове, на държавното управление, да бъде дадена като вот по време на еврокампанията. Убеден съм, че ЕНП отново ще получи най-много гласове, за да може да структурира и да бъде водещия локомотив в тази композиция на всички останали държави-членки и партийни политически семейства“, каза Цветанов. \r\n„Знаем какво се направи като политика след 2015 година, за да може с общите усилия на всички държави членки да се намали миграционният поток с над 90%. Затова смятам, че изводите, които са извлечени, и с препоръките, които всеки един дава като възможност в ЕС, се прави една цялостна политика на ЕС и се надявам, че това ще бъде и нормалното противодействие на национал-популизма, който може само да доведе до агресия, омраза и противопоставяне“, посочи Цветан Цветанов. \r\nТони МИХАЙЛОВ", "date": "2019.01.12", "title": "Цветан Цветанов, ГЕРБ: Много е важно в предстоящата кампания за ЕП да можем да развием повече еврооптимизъм"}
{"url": "http://www.focus-news.net/news/2019/01/12/2611311/otets-stiliyan-hram-sveti-nikola-chernomorets-zhitiyata-na-svettsite-ne-sa-istoricheski-povesti-s-glavni-geroi-a-knigi-za-zhiteyskata-madrost.html", "text": "Житията на светците не са исторически повести, а книги за житейска мъдрост. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. По думите му те са начин хората да успеят да взимат правилни решения в животите си. „От историята познаваме много герои, царе, управници, бедни и богати, описани по различен начин, но житията не трябва да бъдат възприемани по този начин. Те биха могли да бъдат тълкувани и от тях да бъдат изведени съответните поуки“, обясни отецът и добави, че добър пример за това е житието на света Татяна. „Продължаваме да тачим делата на светците, макар и след като са изминали около 2000 години от събитията в житията им, защото те са следвали убежденията си до края на животите си и са вярвали в пътя, по който са поели. Макар и да са отдалечени от нашето време, светците, които уважаваме, продължават да живеят с нас и днес, защото сме уверени, че чрез тяхна помощ ще бъдем възнаградени с нещата, които са необходими в живота ни“, каза още отец Стилиян. \r\nМария ПОПЧЕВА", "date": "2019.01.12", "title": "Отец Стилиян, храм „Свети Никола“ - Черноморец: Житията на светците не са исторически повести с главни герои, а книги за житейската мъдрост"}
{"url": "http://www.focus-news.net/news/2019/01/12/2611297/denitsa-zlateva-bsp-shte-se-bori-za-evropa-koyato-namalyava-sotsialnite-regionalnite-i-ikonomicheskite-neravenstva.html", "text": "БСП ще се бори за Европа, която намалява социалните, регионалните и икономическите неравенства. Това каза заместник-председателят на БСП Деница Златева пред журналисти преди началото на Националния съвет на партията, предаде репортер на  Агенция „Фокус“. . „Това е залегнало в нашата платформа както по отношение на бъдеща кохезионна политика, обща селскостопанска политика, така и по отношение на защита на демокрацията и правата на гражданите“, посочи заместник-председателят на БСП. Тя уточни, че платформата на БПС ще бъде представена на четвърто заседание на 49-тия конгрес на партията на 26 януари. „Смятам, че това е една платформа, която би донесла победа на БСП“, каза още Златева. „Много повече от сегашните евродепутати в европарламента ще са успех за нас“, добави тя.  \r\nДеница КИТАНОВА", "date": "2019.01.12", "title": "Деница Златева: БСП ще се бори за Европа, която намалява социалните, регионалните и икономическите неравенства"}
{"url": "http://www.focus-news.net/news/2019/01/12/2611293/tass-shanz-elize-e-pregradena-sas-stomanena-ograda.html", "text": "Парижката полиция напълно блокира със стоманена ограда Шанз-Елизе, за да предотврати навлизането  на \"жълтите жилетки\" на площад Конкорд, съобщи кореспондентът на  ТАСС . \r\nПреградите са разположени на  площад Рон-Пуен в долната част на Шанз-Елизе. В същата зона има няколко бронирани автомобила на френската жандармерия. За деветия ден на протестите на „жълтите жилетки“ в Париж са въведени 14 бронирани  автомобила. Някои от тях са оборудвани с гребла за премахване на барикадите, а други са оборудвани с устройства за разпръскване на сълзотворен газ. \r\nПонастоящем, както се съобщава от телевизионния канал BFM, първите \"жълти жилетки\" започват да пристигат в квартал Берси в източната част на Париж, където на брега на Сена е разположена сградата на Министерството на икономиката и финансите. През деня там ще се проведе митинг, след който участниците възнамеряват да преминат в колона до площад \"Република\" в централната част на града. \r\nЗа да се осигури ред в Париж, са мобилизирани 5000 полицаи и жандармеристи, включително членове на специалната група  БАК  предназначена за борба с организираната престъпност. В града са създадени две големи зони, в които автомобилният трафик е напълно забранен, които обхващат огромна площ от Шанз-Елизе, Триумфалната арка, площадите Конкорд и Трокадеро, както и Марсово поле и околните улици. Втората зона се намира в близост до площад Република. \r\nГоворейки пред репортерите в събота в Руан (в западната част на страната), държавният секретар към министъра на вътрешните работи Лоран Нунез съобщи, че властите се опасяват, че деветият ден от протестите \"ще бъде белязан от по-високо ниво на насилие от предишните\". Нунез предупреди, че силите за сигурност \"ще реагират адекватно на провокациите\". \r\nСпоред него \"системата за борба с безредиците ще бъде засилена в цялата страна, проверките на документите и ръчният багаж ще се извършват навсякъде.\" \"Нашият отговор ще бъде адекватен. Щетите от демонстрантите за магазините са неприемливи\", каза официалният представител. \r\nКакто прокуратурата на Бурже съобщи по телевизионния канал BFM в събота, петима души вече са били задържани там сутринта, които са възнамерявали да започнат демонстрация в центъра на града, въпреки категоричната забрана от полицейската префектура. В петък някои организации на \"жълтите жилетки\" обявиха, че възнамеряват да направят Бурже града, в който ще се проведе една от най-големите демонстрации. Бурже е избран заради географското си положение - намира се на 200 км южно от Париж, в централната част на страната, което улеснява пристигането на демонстранти от различни региони на Франция.   Юлиян Марков", "date": "2019.01.12", "title": "ТАСС: Шанз-Елизе е преградена със стоманена ограда"}
{"url": "http://www.focus-news.net/news/2019/01/12/2611314/tsvetan-tsvetanov-za-gerb-nyama-znachenie-dali-godinata-e-izborna-ili-ne-nay-vazhno-e-da-badem-v-postoyanen-kontakt-sas-strukturite-na-partiyata-v-tsyalata-strana-i-da-imame-obratna-vrazka.html", "text": "За ГЕРБ няма значение дали годината е изборна, или не, най-важно е да бъдем в постоянен контакт със структурите на партията в цялата страна и да имаме обратна връзка. Това каза пред журналисти председателят на Парламентарната група на ГЕРБ и зам.-председател на партията Цветан Цветанов, който е на посещение в град Пловдив, предаде репортер на  Радио „Фокус“ – Пловдив . Според Цветанов всяко едно събитие в изборната година не променя системната работа на партийните организации. „Най-важното е да можем действително с нашите структури в цялата страна да бъдем в постоянен контакт, да имаме обратната връзка и същевременно да си планираме мероприятията. На 20 януари предстои национално събиране, където ще имам възможност в презентация да представя цялата хронограма на събитията и инициативите, които ще се случват от политическа партия ГЕРБ, заедно с нашите структури на местно ниво. Най-важните избори, които са за ЕС, това са изборите за Европейски парламент, защото там ще се покаже каква ще бъде перспективата и акцента за бъдещето на Европа и на ЕС в предстоящите 5 години. Знаем, че след избора на ЕП, ще има нова европейска комисия, което вече ще бъде като възможност на съответните държави членки да излъчат своите комисари и да се прави общата стратегия за по-силен и обединен ЕС“, коментира Цветанов. \r\nТони МИХАЙЛОВ", "date": "2019.01.12", "title": "Цветан Цветанов: За ГЕРБ няма значение дали годината е изборна, или не, най-важно е да бъдем в постоянен контакт със структурите на партията в цялата страна и да имаме обратна връзка"}
{"url": "http://www.focus-news.net/news/2019/01/12/2611315/veliko-tarnovo-v-grada-shte-se-provede-den-na-proizvoditelya.html", "text": "Ден на производителя организират ТД „Трапезица 1902“, ПГ по туризъм „Д-р Васил Берон“ и Съюзът на енолозите в България във Велико Търново. Това съобщи за  Радио „Фокус“ – Велико Търново  секретарят на дружеството Георги Димитров. Проявата ще се реализира от 13.00 часа в ресторант „Момина крепост“. По традиция ще се проведе конкурс за домашно приготвени ястия, сладкиши и напитки – собствено производство. В журито, което ще оценява напитките влизат инж. Станимир Стоянов – председател на Съюза на енолозите в България и технолозите инж. Димитър Димов и инж. Петър Калчев. Ястията ще се оценяват от преподавателите в ПГТ „Д-р Васил Берон“ – Татяна Панайотова, Веска Веселинова и Росица Илиева, както и от главния готвач на Туристически учебен център „Момина крепост“ Марко Генджов. Предвиден е транспорт в 12.00 часа от Летния театър и обратно от 17.00 часа от „Момина крепост“. \r\nДенят на производителя е една от 19-те прояви, които ТД „Трапезица 1902“ е заложило в календарния си план за 2019 година. \r\nНадежда КРЪСТЕВА", "date": "2019.01.12", "title": "Велико Търново: В града ще се проведе Ден на производителя"}
{"url": "http://www.focus-news.net/news/2019/01/12/2611316/direktorat-na-makedonskiya-medien-regulator-e-bil-izmamen-s-pochivka-v-bansko.html", "text": "Директорът на македонския медиен регулатор д-р Зоран Трайчевски е бил измамен с почивка в Банско. Това съобщи самият той пред  Агенция „Фокус“ . Трайчевски е резервирал и платил ВИП апартамент в хотел в Банско още през юли 2018 г. чрез туристическа компания в Македония. Когато пристигнал в хотела обаче, на рецепцията му съобщили, че апартаментът вече е зает. „Всяка година в продължение на 10 години идваме тук. ВИП апартаментът е платен още през месец юли миналата година, а когато пристигнахме се оказа, че той е зает. На рецепцията се държаха много грубо с нас. Предложиха друг апартамент, но хотелът не разполага с друг подобен“, обясни Трайчевски. \r\n„Разочарован съм. Идвам в този хотел вече 10 години и винаги плащам още през юли предходната година. Запазвам специално този апартамент, ако исках друг – щях да направя резервация в друг хотел. А цената на нощувката не е евтина“, коментира Трайчевски. Той добави, че най-вероятно ще се върне обратно в Скопие след провалената почивка. \r\nВасилена ЙОРДАНОВА", "date": "2019.01.12", "title": "Директорът на македонския медиен регулатор е бил измамен с почивка в Банско"}
{"url": "http://www.focus-news.net/news/2019/01/12/2611300/denitsa-zateva-bsp-ot-1-fevruari-zapochvat-nominatsiite-za-kandidati-za-evrodeputati-ot-partiyata-v-sredata-na-mart-shte-e-yasno-koy-shte-e-vodachat-a-prez-april-tsyalata-lista.html", "text": "От 1 февруари започват номинациите за кандидати за евродепутати от партията,  средата на март ще е ясно кой ще е водачът, през април цялата листа. Това каза заместник-председателят на БСП Деница Златева пред журналисти преди началото на Националния съвет на партията, предаде репортер на  Агенция „Фокус“ . „Още на 11 ноември Националният съвет прие критериите, на които трябва да отговарят кандидатите и процедурните срокове за номинация. След конгреса на 26 януари, на 1 февруари започват номинациите в основните партийни организации. Те трябва да бъдат потвърдени от конференцията и по този регламент в средата на март ще е ясно кой ще е водачът, а през април и листата“, обясни процедурата Златева. Заместник-председателят на БСП коментира, че всички сегашни евродепутати имат място в следващата листа. „Решението дали аз ще се кандидатирам ще го съобщя на основните партийни организации“, каза Златева. Тя уточни, че критериите за номинации са вътрешни и не са променяни от изборите през 2014 и 2009 г. „Когато другите партии ви представят критериите, и БСП ще ви ги представи“, допълни Златева.  \r\nДеница КИТАНОВА", "date": "2019.01.12", "title": "Деница Затева, БСП: От 1 февруари започват номинациите за кандидати за евродепутати от партията, в средата на март ще е ясно кой ще е водачът, а през април - цялата листа"}
{"url": "http://www.focus-news.net/news/2019/01/12/2611320/gabrovo-vsichki-ski-pisti-v-kurorten-kompleks-uzana-rabotyat-patyat-e-pochisten-a-snezhnata-pokrivka-e-okolo-70-80-sm.html", "text": "Всички ски писти в курортен комплекс Узана работят. Това съобщиха за  Радио „Фокус“ – Велико Търново  от Община Габрово. Пътят е почистен, снежната покривка там е около 70 - 80 см. \r\nПътищата в община Габрово са проходими при зимни условия, няма наложени ограничения. Обработват се пътищата към селата. Градските и междуградски автобусни линии на Общинския пътнически транспорт са покрити. \r\nНа прохода Шипка пътят е заснежен, почистен и обработен, снежната покривка е 90 см. Остава в сила забраната за движение на МПС с обща маса над 12 тона. \r\nОсновните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. \r\nНадежда КРЪСТЕВА", "date": "2019.01.12", "title": "Габрово: Всички ски писти в курортен комплекс Узана работят, пътят е почистен, а снежната покривка е около 70 - 80 см"}
{"url": "http://www.focus-news.net/news/2019/01/12/2611318/burgas-bez-problemi-se-osashtestvyava-preminavaneto-prez-gkpp-malko-tarnovo.html", "text": "Без проблеми се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на вход и изход за леки и товарни автомобили, преминаването се осъществява без забавяне. \r\nМария ПОПЧЕВА", "date": "2019.01.12", "title": "Бургас: Без проблеми се осъществява преминаването през ГКПП „Малко Търново“"}
{"url": "http://www.focus-news.net/news/2019/01/12/2611321/georgi-svilenski-bsp-shte-vnesem-iskane-za-predostavyane-na-dogovora-mezhdu-api-i-avtomagistrali.html", "text": "В понеделник, от БСП, ще внесем искане до АПИ да бъде предоставен договорът между АПИ и „Автомагистрали“, както и рамковите споразумения между избраните фирми и АПИ“. Това заяви зам.- председателят ПГ на „БСП за България“ Георги Свиленски в предаването „Седмицата“ по Дарик радио, съобщиха от пресцентъра на  БСП . Той припомни думите на бившия директор на АПИ Светослав Глосов от 10 октомври 2018 г., когато Глосов заявява, че в края на 2018 г. ще се обяви обществена поръчка за магистрала „Хемус“. „На 28 декември 2018 г. обаче министър-председателят казва, че ще се отпуснат един милиард и триста милиона на „Автомагистрали“, поясни Свиленски. „Затова ще поискаме да ни бъдат предоставени тези договори. Ние не сме против фирмите – ние сме против манипулации и липса на прозрачност при изразходване на тези средства. Тези пари не са на ГЕРБ или Борисов, всеки един български гражданин трябва да знае как се харчат. Против сме да не се спазва Законът за обществени поръчки, да няма критерии и да не се спазват правилата в държавата“, категоричен бе социалистът.", "date": "2019.01.12", "title": "Георги Свиленски, БСП: Ще внесем искане за предоставяне на договора между АПИ и „Автомагистрали“"}
{"url": "http://www.focus-news.net/news/2019/01/12/2611317/razvitieto-na-regionite-i-pozitsiyata-na-bsp-protiv-istanbulskata-konventsiya-sa-chast-ot-dopalneniyata-vav-viziya-za-balgariya.html", "text": "Развитието на регионите и позицията на БСП против Истанбулската конвенция са част от допълненията във „Визия за България“, научи репортер на  Агенция „Фокус“ . „Визия за България“ е заложена като първа точка от дневния ред на Националния съвет и бе представена във варианта, който ще се гласува от конгреса на партията. В момента проектът се обсъжда, като предстои приемането му от Пленума. Проектът „Визия за България“ доби популярност в обществото след 21 юли 2018 г., когато бе представен в НДК. Основните акценти на БСП в проектопрограмата при нейното представяне бяха свързани с модерното държавно управление, базирано но дигитализацията; икономическото развитие на България; регионалното развитие; здравеопазване; образование; сигурност и отбрана; външна политика и демографската криза. След представянето на проекта БСП започна широко обществено обсъждане в цялата страна, а към декември обобщи предложенията и идеите на хората. В разглеждания днес проект са залегнали теми като демографската криза и възможните мерки за справянето с нея, здравеопазването, образованието и науката, физическа култура и спорта, култура, гражданското общество, модерното управление, ефективната администрация и дигитализацията, националната сигурност, както и доходите на хората.  \r\nТекстовете за регионалното развитие включват „Визия за Северозападна България“, „Визия за Родопите“, „Визия за Странджа и Сакар“, както и схема за осигуряване на безработица и интелигентни градове. Проектът засяга и фискалната и данъчната политика. Във „Визия за България“ намира място и темата за Истанбулската конвенция. Там се посочва, че бракът, семейството и отговорното родителство по законите на природата и тяхната закрила са постижения на цивилизацията и че Истанбулската конвенция не е конвенция против насилието срещу жени, а конвенция срещу фундаменти на европейската цивилизация.  \r\nДеница КИТАНОВА", "date": "2019.01.12", "title": "Развитието на регионите и позицията на БСП против Истанбулската конвенция са част от допълненията във „Визия за България“"}
{"url": "http://www.focus-news.net/news/2019/01/12/2611313/blagoevgrad-grupata-na-selo-poleto-predstavi-obichaya-badni-vecher-na-festivala-simitliya-drevnata-zemya-na-kukerite.html", "text": "Първата група от община Симитли от село Полето представи обичая „Бъдни вечер“ на фестивала „Симитлия – Древната земя на кукерите“, предаде репортер на  Радио „Фокус“ – Пирин . Групата се състои от около 60 участника – 30 мъже, 20 жени и 10 деца. Ръководител е кметът на Полето Иман Манчев.  \r\nСлед тях пред публиката излезе Сурвакарската група от село Калчево – Ямбол. Те представиха обичая „Оране, засяване, жънене и сеитба“. Костюмите им бяха богати с хлопки, запасани с колани на кръста.  \r\nНа стадион „Септември“ дефилираха и кукерската група на 3-ти квартал от град Симитли с ръководител Валентин Памуклийски. Тя се състои от над 80 човека и представи обичай „Бъдни вечер“. \r\nЛивия НИНОВА", "date": "2019.01.12", "title": "Благоевград: Групата на село Полето представи обичая „Бъдни вечер“ на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611325/varna-v-dramatichen-teatar-stoyan-bachvarov-shte-bade-predstavena-postanovkata-san-na-magda-borisova.html", "text": "В Драматичен театър „Стоян Бъчваров“ ще бъде представена постановката „Сън“ на Магда Борисова. Това съобщиха за  Радио „Фокус“ – Варна  от театъра. Пиесата ще бъде представена от 16.00 часа на сцена „Филиал\" в драматичния театър. Това първото представяне на спектакъла „Сън“. Пиесата за юноши е на Магда Борисова и режисьор Стоян Радев. Тя донесе на авторката награда за майсторско представяне на съвременна българска драматургия от миналогодишното издание на Международния театрален фестивал „Вълшебната завеса“ в Търговище.  В ролите са: Георги Няголов, Валери Вълчев, Цветина Петрова, Николай Кенаров, Биляна Стоева, Теодора Михайлова, Даниела Викторова, Веселина Михалкова, Гергана Арнаудова и други. Действието в пиесата се развива в страната на сънищата. Чрез сценичното изкуство, авторката разкрива важни житейски уроци за деца и юноши, на един разбираем за тях език.", "date": "2019.01.12", "title": "Варна: В Драматичен театър „Стоян Бъчваров“ ще бъде представена постановката „Сън“ на Магда Борисова"}
{"url": "http://www.focus-news.net/news/2019/01/12/2611322/blagoevgrad-4-ti-kvartal-plazha-blagoevgrad-predstavi-izpalnenie-na-101-gaydi-na-festivala-simitliya-drevnata-zemya-na-kukerite.html", "text": "4-ти квартал „Плажа“ – Благоевград представи изпълнение на 101 гайди на фестивала „Симитлия – Древната земя на кукерите“, предаде репортер на  Радио „Фокус“ – Пирин . Групата се състои от над 300 участника, като най-малкият е момиченце на 9 месеца. Следващи дефилираха кукерите от кюстендилското село Жабокрът към читалище „Пробуда“. Те бяха над 50 и показаха интересни мечки и кукерски костюми. Дервишката група от пазарджишкото село Церово, която е от 50 човека, представи дявол, момичета с народни носии, както и красиви дервиши със специфично поставени звънци на костюмите си. \r\nЛивия НИНОВА", "date": "2019.01.12", "title": "Благоевград: 4-ти квартал „Плажа“ – Благоевград представи изпълнение на 101 гайди на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611326/pregled-na-mezhdunarodnite-novini-do-13-chasa-agentsiya-fokus.html", "text": "Обединената македонска диаспора (ОМД) реагира срещу гласуването  на конституционни промени и приемането на името Република Северна Македония, наричайки го \"насилие зад завесата на демокрацията\", пише македонското електронно издание  \"МКД\" .  \r\n\"С очевидното насилие, скрито зад завесата на демокрацията, конституционните промени, предвидени в Споразумението от Преспа, след които Република Северна Македония се издига след падането на Република Македония, постигнаха мнозинство от две трети от 81 гласа\" за \"в третата финална фаза на 75-ата сесия на парламента в Република Македония. \r\nДокато междупартийната търговия с амнистии, международния натиск и безкомпромисния произвол на властта доведоха  до резултат в интерес на всички, но не и на македонците, ОМД припомня, че една страна без идентичност, почтеност и суверенитет не може да постигне просперитет, особено евроатлантически“, пише в реакцията на ОМД. \r\nПредседателят на ОМД  Методия Коловски заяви, че „днес е исторически ден за Македония, но не заради влизането в сила на споразумението от Преспа, а заради \"изолирането на македонския народ като единствените хора, които са се самоотлъчили  и самоволно са се отказали от основното право на самоопределение\". \r\nСпоред Стоян Николов от ОМД „рано или късно истината и справедливостта ще застигнат онези, които им се противопоставят“. \r\n\"Битката е загубена, но борбата все още не е започнала. Ние имаме задължението да предадем македонската история и идентичност на бъдещите поколения, които биха могли да възвърнат това, което загубихме днес. Винаги Република Македония, Никога Северна! ”, заяви Николов. \r\n*** Бившият гръцки външен министър Никос Коциас, един от архитектите на споразумението от Преспа , приветства одобряването на споразумението от Парламента в Бившата югославска република Македония в петък, като казва, че \"историята трябва да бъде училище, а не затвор\", пише електронното издание на гръцкия вестник  Kathimerini . \r\n„Говорих с (премиер) Зоран (Заев) и (външния министър) Никола (Димитров). Припомнихме си затрудненията, умората, напрежението, доверието и надеждите, които изпитвахме в работата по споразумението ”, написа той в социалната мрежа „Туитър“. \r\n„Мечтаехме за  общото бъдеще на двата народа. Северна Македония, добре дошли в живота ни!” - добави той. \r\nПарламентът на Бивша югославска република Македония прие изменение в конституцията за преименуване на страната „Република Северна Македония“ в съответствие със споразумение с Гърция за прекратяване на 27-годишния спор, припомня изданието. \r\nОсемдесет и един депутати в 120-местния парламент гласуваха в подкрепа на конституционните промени. Депутатите на опозиционната ВМРО-ДПМНЕ, които се противопоставиха на споразумението с Гърция, бойкотираха гласуването. \r\nСтраните постигнаха споразумение за новото име през юни миналата година, но бившата югославска република Македония ще започне да използва новото име само след като парламентът в Атина също ратифицира споразумението, уточнява Kathimerini. \r\n*** Американските военни започнаха да преместват несъществено оборудване от Сирия, но засега не изтеглят войски, заявиха служители на отбраната на фона на несигурността относно планираното от Америка напускане на арабската страна, предава  AFP .  \r\nВъв времето, откакто даде заповедта и Пентагонът започна да я прилага, самият Доналд Тръмп и членовете на неговата администрация изпращат смесени послания за това, кога може действително да се изтегли войската. \r\nСъветникът по националната сигурност на Тръмп Джон Болтън обяви в неделя условията за оттегляне, което изглежда ще забави процеса за неопределено време, пише агенцията. \r\nКъсно в петък, говорителят на Пентагона Шон Робъртсън заяви, че операция \"Наследена решимост\" осъществява организираното изтегляне на сили от Североизточна Сирия в рамките на координирана от американското правителство рамка. \" \r\nОттеглянето, каза Робъртсън, \"се основава на оперативните условия на място, включително разговорите с нашите съюзници и партньори и не е предмет на предварителен график\". \r\n*** Продължава съсредоточаването на военни части на турската армия по границата със Сирия, предаде  информационната агенция ДХА .  \r\nСнощи ж.п. военен конвой от 19 вагона пристигна на ж.п. гара Февзипаша в околия Ислахийе на пограничната провинция Газиантеп. Натоварена е бронирана техника, включително и танкове, идваща от околия Дериндже на провинция Коджаели (източно от Истанбул). След кратка почивка на ж.п. гарата, конвоят продължи към пограничните райони със Сирия, придружаван от военен персонал, посочва още ДХА. \r\n*** След инспекция на войсковите части в пограничната със Сирия провинция Шанлъурфа, министърът на националната отбрана Хулуси Акар (досегашен началник на ГЩ, армейски генерал от резерва – бел. на „Фокус”) посети и другата погранична провинция Хатай, предаде  информационната агенция ДХА .  \r\nТук Хулуси Акар проведе съвещание с участието на сегашния началник на ГЩ армейски генерал Яшар Гюлер и командващия сухопътните войски армейски генерал Юмит Дюндар. На него присъства и началникът на Националната разузнавателна организация (МИТ) Хакан Фидан. Направена е оценка на последната обстановка в Северна Сирия и продължаването на прекратяването на огъня в град Идлиб (зоната за обезоръжаване). „Полагат се всички усилия за продължаване на прекратяването на огъня и стабилността в светлината на постигнатите договорености в Сочи (срещата на Ердоган и Путин на 17 септември м.г. – бел. на „Фокус”). По тези въпроси продължава близкото ни сътрудничество с Русия.”, заяви Хулуси Акар, цитиран от ДХА. \r\n*** Парижката полиция напълно блокира със стоманена ограда Шанз-Елизе, за да предотврати навлизането  на \"жълтите жилетки\" на площад Конкорд, съобщи кореспондентът на  ТАСС . \r\nПреградите са разположени на  площад Рон-Пуен в долната част на Шанз-Елизе. В същата зона има няколко бронирани автомобила на френската жандармерия. За деветия ден на протестите на „жълтите жилетки“ в Париж са въведени 14 бронирани  автомобила. Някои от тях са оборудвани с гребла за премахване на барикадите, а други са оборудвани с устройства за разпръскване на сълзотворен газ. \r\nПонастоящем, както се съобщава от телевизионния канал BFM, първите \"жълти жилетки\" започват да пристигат в квартал Берси в източната част на Париж, където на брега на Сена е разположена сградата на Министерството на икономиката и финансите. През деня там ще се проведе митинг, след който участниците възнамеряват да преминат в колона до площад \"Република\" в централната част на града. \r\nЗа да се осигури ред в Париж, са мобилизирани 5000 полицаи и жандармеристи, включително членове на специалната група  БАК  предназначена за борба с организираната престъпност. В града са създадени две големи зони, в които автомобилният трафик е напълно забранен, които обхващат огромна площ от Шанз-Елизе, Триумфалната арка, площадите Конкорд и Трокадеро, както и Марсово поле и околните улици. Втората зона се намира в близост до площад Република. \r\nГоворейки пред репортерите в събота в Руан (в западната част на страната), държавният секретар към министъра на вътрешните работи Лоран Нунез съобщи, че властите се опасяват, че деветият ден от протестите \"ще бъде белязан от по-високо ниво на насилие от предишните\". Нунез предупреди, че силите за сигурност \"ще реагират адекватно на провокациите\". \r\nСпоред него \"системата за борба с безредиците ще бъде засилена в цялата страна, проверките на документите и ръчният багаж ще се извършват навсякъде.\" \"Нашият отговор ще бъде адекватен. Щетите от демонстрантите за магазините са неприемливи\", каза официалният представител. \r\nКакто прокуратурата на Бурже съобщи по телевизионния канал BFM в събота, петима души вече са били задържани там сутринта, които са възнамерявали да започнат демонстрация в центъра на града, въпреки категоричната забрана от полицейската префектура. В петък някои организации на \"жълтите жилетки\" обявиха, че възнамеряват да направят Бурже града, в който ще се проведе една от най-големите демонстрации. Бурже е избран заради географското си положение - намира се на 200 км южно от Париж, в централната част на страната, което улеснява пристигането на демонстранти от различни региони на Франция.  \r\n*** Над 20 души са ранени при експлозия на газ в центъра на Париж в събота, по данни на френската полиция, цитирана от френския телевизионен канал BFM, предава  TACC . \r\nСпоред канала  няколко от пострадалите  са в тежко състояние.Според информациите, експлозията е причинена от изтичане на газ в пекарна на улица Тревиз (9-ти район на града). Пекарната в събота не работи. \r\nЕксплозията е била много мощна - помещенията на пекарната, разположени на първия етаж на четириетажна сграда, са напълно унищожени. Във всички най-близки сгради е унищожена цялата дограма. Аварийните служби провеждат евакуация от съседни сгради. Създадена е обширна зона за сигурност, по-голямата част от улицата е блокирана. Въпреки усилията на спасителите пожарът продължава.", "date": "2019.01.12", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/12/2611328/d-r-svetoslav-dimitrov-veterinaren-lekar-studenoto-vreme-krie-opasnosti-za-zhivotnite-zatova-razhodkite-tryabva-da-badat-sakrateni-a-drebnite-porodi-kucheta-da-badat-oblecheni.html", "text": "Студеното време крие своите опасности за животните, като съществуват четири степени на измръзване. Това каза за  Радио „Фокус“ – Пирин  ветеринарният лекар д-р Светослав Димитров. По думите му през зимните месеци температурите са доста ниски и разходките на кучетата както сутрин, така и по обяд и вечер крият своите рискове. „Те са предразположени към измръзване и стопаните е необходимо да знаят, че разходките трябва да бъдат съкратени, а дребните породи и най-вече тези с къс косъм е необходимо да бъдат обличани“, заяви д-р Светослав Димитров. Той допълни, че по време на разходка кучето не трябва да се допуска да се намокри или след игра в снега да продължава разходката. Д-р Светослав Димитров коментира, че съществуват четири степени на измръзване, като първа степен е най-лека. „Началната фаза се характеризира с разширяване на кръвоносните съдове и се получава застоен оток. Развиват се симптоми като болезненост на кожата и оток като се получава сърбеж и падане на козината“, добави д-р Светослав Димитров. По думите му втора степен се характеризира с появата на мехури. „Когато те се спукат, се появяват язви и при замърсяване и инфектиране се получават допълнителни проблеми“, съобщи ветеринарят. Д-р Димитров каза още, че при трета и четвърта степен настъпва некроза. „Най-често се засягат опашката, ушите и меките части на тялото като коремната област и възглавничките и по този начин е възможно развитието на дълбока пиодермия, гангрена, изсъхване и инфекциозни усложнения“, допълни д-р Димитров. Той посочи, че след втора степен е необходимо да се потърси специалист, който да помогне на кучето и е необходимо назначаването на продължително лечение. \r\nДенис НИКИФОРОВ", "date": "2019.01.12", "title": "Д-р Светослав Димитров, ветеринарен лекар: Студеното време крие опасности за животните, затова разходките трябва да бъдат съкратени, а дребните породи кучета - да бъдат облечени"}
{"url": "http://www.focus-news.net/news/2019/01/12/2611327/tsvetan-tsvetanov-gerb-predstoyashtite-mestni-izbori-shte-badat-tezhki-kato-vsyako-podtsenyavane-na-oponentite-mozhe-da-donese-razocharovanie.html", "text": "Предстоящите местни избори ще бъдат тежки, като всяко едно подценяване на опонентите може да донесе разочарование. Това каза пред журналисти председателят на Парламентарната група на ГЕРБ и зам.-председател на партията Цветан Цветанов, който е на посещение в град Пловдив, предаде репортер на  Радио „Фокус“ – Пловдив . Според Цветанов ГЕРБ има изключително добре изградени структури в цялата страна. „Към настоящия момент мога да кажа, че всички кметове на ГЕРБ се представят изключително успешно. Пример е Георги Мараджиев, който само за няколко месеца, след като стана кмет на Стамболийски, успя да зареди всички жители на общината с положителна енергия. Заради това определихме него и като областен ръководител на структурата на ГЕРБ. Смятам, че подобни енергия и мениджърски подход могат да допринесат за удовлетворяването на много от желанията и препоръките“, каза Цветанов. \r\nНа въпрос дали сегашните кметове на ГЕРБ ще бъдат издигнати отново, Цветанов отговори, че оценката за кметовете е много добра. „Все пак сме една демократична партия със съответните структури, които номинират кметове на населени места, кметове на общини и общински съветници. В 95 - 98% от случаите ние в Изпълнителната комисия винаги сме се съобразявали с номинациите, направени на местно ниво. Оценката за тях дават избирателите, които ги избират. Затова ние даваме достатъчно добра оперативна свобода на всички тези, които могат да участват в процеса“, коментира Цветанов и посочи, че хората ще дадат оценката за кметовете на ГЕРБ още на европейските избори. \r\nТони МИХАЙЛОВ", "date": "2019.01.12", "title": "Цветан Цветанов, ГЕРБ: Предстоящите местни избори ще бъдат тежки, като всяко подценяване на опонентите може да донесе разочарование"}
{"url": "http://www.focus-news.net/news/2019/01/12/2611323/tsvetan-tsvetanov-gerb-prezidentat-rumen-radev-pokaza-che-ne-e-obedinitelyat-na-natsiyata-koyto-vsichki-ochakvaha-da-bade.html", "text": "Президентът Румен Радев показа, че не е обединителят на нацията, който всички очакваха да бъде. Това каза пред журналисти председателят на Парламентарната група на ГЕРБ и зам.-председател на партията Цветан Цветанов, който е на посещение в град Пловдив, предаде репортер на  Радио „Фокус“ – Пловдив . „Когато през 2016 г. българите избраха Румен Радев, който нямаше политическо минало, за президент, те очакваха от него да търси широк политически диалог, да работи успешно с всички институции и да бъде обединител. Той обаче направи точно обратното. Последователността не е присъща черта на президента Радев. Единственото нещо, в което все пак можем да кажем, че е бил последователен, е да защитава интересите на една фирма. Попитан дали очаква президентът да направи своя партия, той отбеляза, че амбицията е едно, желанието друго, а реалните възможности – трето. „Заемайки се с такъв сериозен политически проект, трябва първо да си отговориш на въпроса каква алтернатива можеш да предложиш. За мен не е алтернатива да разделяш нацията и да всяваш омраза, да показваш, че всъщност не си обединител на нацията, а се стремиш към лични политически цели“, каза още зам.-председателят на ГЕРБ Цветан Цветанов. \r\nТони МИХАЙЛОВ", "date": "2019.01.12", "title": "Цветан Цветанов, ГЕРБ: Президентът Румен Радев показа, че не е обединителят на нацията, който всички очакваха да бъде"}
{"url": "http://www.focus-news.net/news/2019/01/12/2611330/varna-chast-ot-kvartal-vinitsa-e-bez-voda-zaradi-avariya.html", "text": "Част от квартал „Виница“ във Варна е без вода заради авария. Това съобщиха за  Радио „Фокус“ – Варна  от дружеството „Водоснабдяване и канализация” в града. Засегнати са домакинствата във високата зона на квартала. Очаква се водоподаването да бъде възстановено около 16.00 часа. \r\nБояна АТАНАСОВА", "date": "2019.01.12", "title": "Варна: Част от квартал „Виница“ е без вода заради авария"}
{"url": "http://www.focus-news.net/news/2019/01/12/2611333/krasimir-uzunov-dogovorat-ot-prespa-shte-se-obarne-sreshtu-balgariya.html", "text": "Договорът от Преспа ще се обърне срещу България. Това каза за предаването „Метроном“ анализаторът на македонската история и президент на Агенция и  Радио „Фокус“  Красимир Узунов. „Последните изявления, направени за вътрешнополитическа обстановка в Македония, превръщат казуса „Македония“ в много популярен китайски йероглиф за война, който означава едновременно възможност и опасност. Заев залага на македонска идентичност и език, самобитност и самостоятелност. Това трябва да предизвика сепуко у българските патриоти, защото това е контрапродуктивно на каузата и на казуса, свързан с България“, каза той. Красимир Узунов  обясни, че това означава, че ако сега се отвори пътят на Македония към НАТО и ЕС премиерът Зоран Заев ще се окаже прав и така нареченият македонски език ще бъде легитимен и пълноправен във всички европейски и натовски страни. НАТО не трябва да е фикция, каза още той и добави, че бързият прием в организацията е търсене на варианти, за да се чувстват сигурни, че все още ще има такава държава, а скоро няма да станат член в ЕС. Македония не е потенциал като Черна гора, която да интересува НАТО, но има интересно геостратегическо разположение, защото е пресечна точка на диагоналите на Балканите, добави той. Според Узунов напрежението в съседната ни страна ще продължи.  \r\nМилослава АНГЕЛОВА", "date": "2019.01.12", "title": "Красимир Узунов: Договорът от Преспа ще се обърне срещу България"}
{"url": "http://www.focus-news.net/news/2019/01/12/2611332/georgi-harizanov-politicheski-analizator-ochakvam-prez-2019-g-da-se-slozhi-kray-na-mezhduinstitutsionalnite-voyni.html", "text": "Очаквам през 2019 г. да се сложи край на междуинституционалните войни. Това каза в интервю за седмичното обзорно предаване „Метроном“ на  Радио „Фокус“  политическият анализатор Георги Харизанов. Според него президентът Румен Радев инициира конфликтите с премиера Бойко Борисов, който се старае да стои на страна, но това не важи за партията му. „Възприемането на президента Румен Радев, развитието на неговият публичен образ, тенденциите в обществената подкрепа спрямо и лично президентът Радев и президентската институция показват, че водената до момента политика не е ефективна. Не мисля обаче, че президентът има много полезни ходове в момента, тъй като има едни хора намаляващи на брой, които го подкрепят, има увеличаващ се брой хора, които не харесват начина, по който той се държи. Ако президентската институция  преразгледа  вижданията си за отношенията с изпълнителната и законодателната власт, това ще го тълкуват като наяква форма на отстъпление. Избирателите на ГЕРБ и тези, които им симпатизират, десните и проевропейските партии, няма да започнат да харесват Радев“, поясни той.  Според Георги Харизанов с поведението си държавният глава трупа само негативи, което си личи от социологически проучвания, а промяна в това му поведение ще се тълкува като поражение.", "date": "2019.01.12", "title": "Георги Харизанов, политически анализатор: Очаквам през 2019 г. да се сложи край на междуинституционалните войни"}
{"url": "http://www.focus-news.net/news/2019/01/12/2611329/francetvinfo-sled-vzriva-v-parizh-sa-raneni-36-dushi-ot-koito-12-sa-v-kritichno-sastoyanie.html", "text": "След взрива в Париж са ранени 36 души, от които 12 са в критично състояние, включително трима пожарникари, а един се смята за изчезнал. Пет от тежко ранените и давама пожарникари са с непосредствена опасност за живота, съобщава френският телевизионен канал  Franctvinfo . \r\nКаналът уточнява, че първо е избухнал пожар в затворената в съботния ден пекарна  и след като пожарникарите са пристигнали на място да овладеят пожара е избухнал взрив. Улица „Тревизо“ е затворена , а на мястото на инцидента са изпратени повече от 200 пожарникари и 100 полицаи. Ранените са били евакуирани в началото в близък хотел. \r\nНа мястото са пристигнали премиерът на страната Едуард Филип, вътрешният министър Кристоф Кастанер и кметът Ан Идалго.  Юлиян Марков", "date": "2019.01.12", "title": "Francetvinfo:  След взрива в Париж са ранени 36 души, от които 12 са в критично състояние"}
{"url": "http://www.focus-news.net/news/2019/01/12/2611335/georgi-harizanov-politicheski-analizator-v-debatite-za-evropeyski-izbori-shte-ima-sportsmensko-sastezanie-no-zavisi-ot-kandidatite.html", "text": "В дебатите за европейски избори ще има спортсменско състезание, но зависи от  кандидатите. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Той уточни, че ако има дебати между Сергей Станишев, Мария Габриел и Андрей Ковачев, няма да има политически скандали и диалогът ще бъде на ниво, но по-притеснителни са местните избори. Георги Харизанов каза още, че вътрешните процеси, които текат в Обединени патриоти, ще продължат да се изострят, за разлика от тях  ДПС имат добра единна политика и се държат отговорно. „Ако щете по темата за данъците, ако щете по теми, които касаят националният интерес – отбрана, бюджет, финанси и т.н. ДПС и бидейки в опозиция са успявали да преглътнат интереса на моментната конюнктура и са гласували в подкрепа на решения предложени от други партии, управляващи партии, които са в интерес на българските граждани и попадат в обсега на тяхната политическа платформа. При отношенията между ДПС и партиите от „Обединени патриоти“ е доста дискусионно дали е възможно такова обединение около националните интереси. И когато някоя партия призове за обединение около тях, различните партии имат много различни виждания за това какви са те. В този смисъл първо трябва да има консенсус какви са националните интереси и след това да се търси обединение“, поясни той. Политическият анализатор Георги Харизанов каза още, че според него такъв консенсус не е възможен, защото политическите платформи са в двете крайности.", "date": "2019.01.12", "title": "Георги Харизанов, политически анализатор: В дебатите за европейски избори ще има спортсменско състезание, но зависи от  кандидатите"}
{"url": "http://www.focus-news.net/news/2019/01/12/2611336/ali-ahmeti-rodi-se-nov-den-s-yasna-i-uskorena-evroatlanticheska-perspektiva.html", "text": "Роди се нов ден с ясна и ускорена евроатлантическа перспектива, заяви председателят на демократичния съюз за интеграция (ДСИ) Али Ахмети, цитиран от македонското електронно издание  “Плюс Инфо“ . \r\nВчера, на 11 януари 2019 г., 81 депутати от Асамблеята на Република Македония започнаха началото на края на Парижката мирна конференция. Днес се роди нов ден, с ясна и ускорена  евроатлантическа перспектива, не само за Македония, но и за целия регион. Дълго време ние залагахме много, за да стигнем до този ден, потиснахме много други очаквания, не отговорихме на  всички нужди, оставихме много искания на страната, само за да стигнем до този ден, което поставя точка на почти тридесетгодишния спор, който ни държеше  заложници. \r\nТака лидерът на ДСИ Али Ахмети благодари на всички граждани, на всеки избирател, на всеки активист, на всеки, който им даде доверие, да решат този проблем и да продължат напред. \r\n„Изказвам благодарност на всички сътрудници, както и на партньорите в управляващата коалиция, заедно с опозиционните депутати, които се присъединиха към нас в този труден път, но избраха правилната посока . \r\nДнес се роди нов ден, с ясна и ускорена евроатлантическа перспектива, не само за Македония, но и за целия регион. Дълго време ние се застъпвахме, за да стигнем до този ден, потиснахме много други очаквания, не посрещнахме всички нужди, оставихме много искания на страната, само за да стигнем до този ден, което поставя точка в почти три десетилетия на спора, който не се проведе Но това не е краят, това е само началото. \r\nПрез януари 2019 г. се отбелязва 100-годишнината от началото на Парижката мирна конференция, която беше опит да се сложи край на Първата световна война и тогавашния световен ред. Тази конференция никога не сложи край на Първата световна война и не ни научи как се изгражда мирът, защото войните и конфликтите продължават цял век след това. Последствията от Париж 1919 г. все още се усещат днес, особено в Югоизточна Европа, но още по-изразени в малките нации, върху които се действаше несправедливо. \r\nВчера, на 11 януари 2019 г., 81 депутати от Асамблеята на Република Македония започнаха началото на края на Парижката мирна конференция. \r\nТова е краят на конфликти, недоразумения, неясноти, непредсказуемост, това е началото на края на Парижките последствия от 1919 година. \r\nИзразявам дълбокото си уважение към нашите приятели в Брюксел, Вашингтон, Берлин, Париж, Лондон, Рим, Виена и всички съюзници на страните от евро-американската общност, защото този път, когато вървяхме заедно, изкачихме рамо до рамо до върха. \r\nТоку-що започнахме да поправяме грешките на Париж 1919 г., редът е на Косово и Сърбия. Този район, който започна разрушителната лавина през 1914 г., трябва да сложи и нейния край. \r\nВреме е за решения, време е за мир, време е за НАТО и за Съединените европейски щати ”, заяви лидерът на ДСИ Али Ахмети в писмено обръщение.  Юлиян Марков", "date": "2019.01.12", "title": "Али Ахмети: Роди се нов ден с ясна и ускорена евроатлантическа перспектива"}
{"url": "http://www.focus-news.net/news/2019/01/12/2611334/d-r-yanka-draganova-rzi-varna-v-oblastta-nay-mnogo-otsastvashti-uchenitsi-ima-v-profesionalna-gimnaziya-po-gorsko-stopanstvo-i-darvoobrabotvane-nikolay-hristov.html", "text": "Най-много отсъстващи има в Професионална гимназия по горско стопанство и дървообработване „Николай Христов“. Това съобщи за  Радио „Фокус“ – Варна  д-р Янка Драганова, директор на Дирекция „Надзор на заразните болести“ към Регионалната здравна инспекция (РЗИ). „През периода от 7 до 10 януари в страната са изолирани два вида грип\", каза д-р Янка Драганова. По думите ѝ според данните на РЗИ от началото на годината досега преобладава така наречения свински грип. „Преобладава на този етап, така наречения свински грип, но това не значи, че това ще е така до края на сезона. Може да е по различна ситуацията след две или три седмици“, съобщи д-р Янка Драганова. По думите ѝ във Варненска област няма училища с много отсъстващи деца с диагноза грип или остри респираторни заболявания (ОРЗ). „Най-високата заболеваемост, която е регистрирана в училище на територията на Варна, е 15 - 16% отсъстващи. Това е едно единствено училище – Професионална гимназия по дървообработване „Николай Христов“. Всичко друго е спокойно засега“, каза д-р Янка Драганова.  \r\nТя посочи, че ситуацията във Варна се следи, но на този етап не може да се говори за предепидемични стойности на грип и ОРЗ. По данни на Дирекцията регистрирани са 23 случая на чревни инфекции в този период, спрямо  6 случая от предходната седмица, като през настоящите дни чревните инфекции са представени от: 17 ентероколита, 3 вирусни хепатита, 1 салмонелоза и 2 ротавирусни ентерита. От въздушно-капковите инфекции, които не включват грип и ОРЗ, са регистрирани 113 лица. Тя са представени от 94 случая на варицела и 19 случая на скарлатина. Данните от предходния период показват 51 регистрирани пациенти. \r\nБояна АТАНАСОВА", "date": "2019.01.12", "title": "Д-р Янка Драганова, РЗИ – Варна: В областта най-много отсъстващи ученици има в Професионална гимназия по горско стопанство и дървообработване „Николай Христов“"}
{"url": "http://www.focus-news.net/news/2019/01/12/2611337/gen-chavdar-chervenkov-oporochi-se-protsesat-po-zakupuvaneto-na-boynite-samoleti.html", "text": "Опорочи се процесът по закупуването на бойните самолети. Това каза в обзорното обществено-политическо предаване „Метроном“ на  Радио “Фокус”  ген. Чавдар Червенков, бивш ръководител на Военното разузнаване и министър на вътрешните работи. Той коментира и необходимостта от модернизация на българската армия към днешна дата.„Българската армия трябва да се модернизира. Не за да се откъснем от влиянието на Русия, защото голяма част от въоражението и техниката са руски, а защото една от мотивациите на служещите в армията и полицията са условията на работа. Не можеш да очакваш един млад човек да работи и служи с ентусиазъм, когато си го качил на ръждясала стара техника, която не съответства на днешното време и да искаш той да е доволен, щастлив и усърден“, каза той. Според ген. Чавдар Червенков процесът по закупуването на бойните самолети  се е опорочил. Той изрази надежда все пак покупката да завърши успешно. На ръководството на Министерството на отбраната и на армията трябва да им е пределно ясно какво ще правят в близките 10г.", "date": "2019.01.12", "title": "Ген. Чавдар Червенков: Опорочи се процесът по закупуването на бойните самолети"}
{"url": "http://www.focus-news.net/news/2019/01/12/2611307/aliansat-za-albantsite-sega-severna-makedoniya-i-pravno-granichi-s-kosovo.html", "text": "Сега Северна Македония и правно граничи с Косово, заявиха от Алианса за албанците, цитиран от електронното издание  “Скопие 1“ . \r\nКато проевропейска сила Алиансът за албанците не само подкрепяше, но и беше неразделна част от конституционните промени, подкрепяйки референдума и гласуването в Събранието на Договора за Преспа,  казват от Алианса за албанците. \r\n\"Алиансът за албанците участва активно в този процес след подписването на Преспанския договор на 12 юни 2018 г., като същевременно увери, че основните предложения на албанците в Република Македония ще бъдат посочени при предлагането на конституционни изменения. \r\nКато конструктивна опозиция ние гарантираме, че духът на Конституцията насърчава пълното равенство между всички общности в страната, защитавайки идентичността на албанците в разпоредбите, отнасящи се до преамбюла и въпроса за гражданството.  \r\nАлиансът за албанците успя също да направи промени в конституционния закон в рамките на конституционните промени, като Северна Македония и законово граничи с Република Косово“, казаха от партията. \r\n\"Нашите международни поддръжници в Европейския съюз и Съединените щати са инвестирали безпрецедентни ресурси, за да гарантират, че Република Македония се присъединява към НАТО и Европейския съюз, далеч от Русия и други влияния от изток, времето на комплиментите приключи днес. Същото важи и за нашите граждани, които дълго време толерираха корупцията и бедността в полза на по-голяма кауза. \r\nОт утре, нашата страна има по-малко от пет месеца преди Европейския съвет през юни 2019 г. да инициира и приложи всеобхватни реформи за възстановяване на върховенството на закона, за ефективна борба с корупцията, за гарантиране на независимост в съдебната система и за деполитизация на публичната администрация.  \r\nВсяка невъзможност за постигане на значими и конкретни резултати в гореспоменатите приоритети ще даде силни аргументи на държавите-членки на ЕС, които са скептични по отношение на разширяването, за да могат отново да отложат започването на преговори за членство в ЕС за страната, след европейските избори, които се очаква да засилят евроскептичните и антиимиграционните сили на  целия континент. \r\nНещо повече, сега, когато Договорът за Преспа стои зад нас, гражданите вече няма да търпят празна реторика за реформи. Те искат работни места, икономически растеж, върховенство на закона и връщане на надежда, така че емиграцията вече не може да бъде единствената перспектива, която им се предлага. \r\nЯсно е обаче, че правителство, основано на половина от режима на Груевски и където редица министри се разследват за корупционни дела или участват в конфликт на интереси и злоупотреба с държавни пари, не може да изпълни такъв дневен ред. \r\nСпешните случаи изискват спешни мерки. Сега Македония се нуждае от нови избори, за да гарантира правителство, което има легитимността и смелостта да предприеме цялостна трансформация на страната в истински европейски дух, \"се казва в изявлението.   Юлиян Марков", "date": "2019.01.12", "title": "Алиансът за албанците: Сега Северна Македония и правно граничи с Косово"}
{"url": "http://www.focus-news.net/news/2019/01/12/2611339/blagoevgrad-evroproekti-na-stoynost-nad-27-mln-lv-shte-realizira-obshtinata-prez-2019-godina.html", "text": "Европроекти на стойност над 27 млн. лв. ще реализира Община Благоевград през 2019 година. Това съобщи за  Радио „Фокус“ – Пирин  Елена Михова, експерт в Областен информационен център – Благоевград. Според нея 39% от средствата, заложени в бюджета на Общината, се очаква да постъпят като финансиране на проекти по програми на Европейския съюз и други международни програми. „Най-много средства – 23.8 млн. лева, се очаква да бъдат разплатени по Оперативна програма „Региони в растеж“. 11 на брой са проектите по тази програма, чието изпълнение продължава или се очаква да стартира през 2019 г. Безспорно, най-мащабният от тях е „Благоустрояване на градска среда“, който е на обща стойност 12 894 255 лева и включва 4 обекта – реконструкция на централния площад „Георги Измирлиев“, благоустрояване на една от основните улични артерии в града – ул. „Марица“, изграждане на велосипедни алеи и благоустрояване на IV-ти микрорайон, включително и изграждане на изцяло нова асфалтова настилка на 6 улици“, каза още Михова. Тя добави, че 3 от обектите по проекта вече са завършени и въведени в експлоатация, а през тази година се очаква и четвъртият да бъде готов и да бъдат разплатени близо 6.8 млн. лева. По думите ѝ други два големи проекта, по които се очаква да бъдат разплатени над 10 млн. лева по ОПРР 2014 – 2020, са „Изграждане на социални жилища в IV-ти микрорайон“ и „Обновяване на многофамилни жилищни сгради в община Благоевград“.  \r\n„Общината продължава изпълнението и очаква да стартира работа по редица други проекти, касаещи въвеждане на интегриран градски транспорт, обновяване и модернизация на образователна инфраструктура, социална инфраструктура, ремонт и реконструкция на храм „Въведение Богородично“ и сградата на Образцово читалище „Никола Й. Вапцаров“, допълни Михова. Тя посочи, че близо 11 млн. лева е стойността на проект „Проектиране и изграждане на допълнителна инфраструктура/инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци за развитие на регионална система за управление на отпадъците на регион Благоевград, включващ общините Благоевград, Симитли, Рила, Кочериново и Бобошево“, който Община Благоевград изпълнява по ОП „Околна среда“ 2014 – 2020. По думите ѝ през настоящата година по този проект се очаква да бъдат възстановени средства за извършени дейности в размер на 2 млн. лева.  \r\n„С изпълнението на проект за над 36 млн. лева Благоевград ще се превърне в една от първите общини в България с анаеробна инсталация за разделно събрани биоразградими отпадъци за Регионална система за управление на отпадъците. Договорът по проекта за проектиране и изграждане на такава инсталация, финансиран по ОПОС 2014 – 2020, беше подписан в края на 2018 г. Проект за такава инсталация е подготвен и от Община Бургас“, допълни Михова. Тя подчерта, че през 2019 година Община Благоевград ще изпълнява проекти и по ОП „Развитие на човешките ресурси“, по ОП „Добро управление“ с изпълнението на проекта „Функциониране на ОИЦ – Благоевград“, Оперативната програма за храни, програмите за трансгранично сътрудничество, програма „LIFE“, Финансовия механизъм на Европейското икономическо пространство и други. \r\nЛивия НИНОВА", "date": "2019.01.12", "title": "Благоевград: Европроекти на стойност над 27 млн. лв. ще реализира Общината през 2019 година"}
{"url": "http://www.focus-news.net/news/2019/01/12/2611340/gd-granichna-politsiya-ostava-zatvoren-za-tovarni-avtomobili-gkpp-strezimirovtsi-poradi-chistene-na-patishta-ot-srabska-strana.html", "text": "Остава затворен за товарни автомобили ГКПП „Стрезимировци“ поради чистене на пътища от сръбска страна. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. На останалите пунктове на българо-сръбската граница трафикът се осъществява нормално. На българо-македонската, българо-гръцката, българо-турската и българо-румънската граница трафикът е нормален на всички гранични контролно-пропускателни пунктове.", "date": "2019.01.12", "title": "ГД „Гранична полиция“: Остава затворен за товарни автомобили ГКПП „Стрезимировци“ поради чистене на пътища от сръбска страна"}
{"url": "http://www.focus-news.net/news/2019/01/12/2611338/sport-kazahstan-osvobozhdava-stoilov.html", "text": "Футболната федерация на Казахстан ще освободи Станимир Стоилов от селекционерския пост. Причината е незадоволителното представяне на националния тим под негово ръководство в турнира Лига на нациите, голямата му заплата и недобрите предпоставки за класиране на Евро 2020 - тимът е в квалификационна група с Белгия, Русия, Шотландия, Кипър и Сан Марино. Пресявките започват през месец март, но Мъри няма да води отбора в тях. Той има договор до края на годината, но в следващите дни ще бъде обявена раздялата между двете страни. \r\nВ Португалия написаха, че той отново е вариант за треньор на Левски заедно с Антонио Оливейра.", "date": "2019.01.12", "title": "Спорт: Казахстан освобождава Стоилов"}
{"url": "http://www.focus-news.net/news/2019/01/12/2611310/sloboden-pechat-albanskiyat-prezident-privetstva-priemaneto-na-konstitutsionnite-promeni-v-makedoniya.html", "text": "Албанският президент Илир Мета приветства приемането на конституционните промени в македонския парламент, които, както той каза, ще дадат живот на споразумението от Преспа и Македония най-накрая ще тръгне по евроатлантическия път, пише скопското електронно издание  “Слободен печат“ . \r\n\"Това е много важно историческо решение за Македония, но и за целия регион на Балканите,\" каза Мета. \r\nПо-специално той приветства решимостта на премиера Зоран Заев, както и албанския фактор в Македония, който осигури необходимия консенсус и отвори пътя, от който няма връщане към НАТО и ЕС. \r\n„Албания ще продължи да подкрепя силно Македония и всички нейни съседи по пътя към евроатлантическата интеграция“ - изтъква Мета. \r\nПо-рано приемането на конституционните промени беше приветствано от албанския външен министър Дитмир Бушати, лидерите на опозиционните партии -Демократическата партия, Лулзим Баша и Социалистическото движение за интеграция Моника Круемади и Тритан Шеху, бивш външен министър на страната.  Юлиян Марков", "date": "2019.01.12", "title": "„Слободен печат“: Албанският президент приветства приемането на конституционните промени в Македония"}
{"url": "http://www.focus-news.net/news/2019/01/12/2611319/matyu-nimits-privetstvam-finalnite-stapki-na-makedoniya-za-prilagane-na-dogovora-ot-prespa.html", "text": "Матю Нимиц, специалният представител на ООН за спора за името между Гърция и бивша югославска република Македония, публикува следното изявление, цитирано от електронното издание на гръцкия вестник  Kathimerini . \r\n„Приветствам финалните  стъпки, предприети от парламента на бившата югославска република Македония за изпълнението на споразумението от Преспа. Искам да поздравя парламента и гражданите на страната за това постижение и за демократичния начин, по който беше осъществен този важен процес. Това историческо споразумение между две съседни страни отваря врати за нови отношения между тях и за по-здрава основа за мир и сигурност на Балканите. Очаквам с нетърпение завършването на процеса, както е посочено в споразумението. Както и в миналото, Организацията на обединените нации остава ангажирана да работи с двете страни за окончателното решаване на различията между тях. \"  Юлиян Марков", "date": "2019.01.12", "title": "Матю Нимиц: Приветствам финалните стъпки на Македония за прилагане на Договора от Преспа"}
{"url": "http://www.focus-news.net/news/2019/01/12/2611343/dzhumhuriet-dneshna-turtsiya-ili-prekloni-glava-ili-napusni-stranata.html", "text": "Турският вестник „Джумхуриет” публикува анализ от своя колумнист Мустафа Балбай, с интригуващото заглавие: „Или преклони глава, или напусни страната”. Агенция „Фокус” публикува целия материал – без редакторска намеса : \r\nНай-голямата опасност за една страна е следната: Младежите да търсят бъдещето си по други географски ширини. \r\nПо тази тема Турция изживява сериозна ерозия. По принцип ние сме държава, от която се емигрира; държава, която приема мигранти; както и държава, която е маршрут за транзитна миграция. Всяко едно от тях е отделен проблем. \r\nДа отделим внимание обаче на особеностите на днешната ни емиграция от страната. В Анадола има една поговорка: „Двама емигранти са равносилни на един подпален огън”. Толкова са разрушителни последиците и проблемите от това явление. \r\nВзелите решение да напуснат Турция могат да бъдат групирани по различни подбуди и конкретни причини. \r\nТрадиционно Турция е напускана с мотива за „един по-лесен начин на живот”.  \r\nИ днес това е една от най-главните причини. Масовата емиграция в Германия от 60-те години на миналия век е началото на този керван. \r\nВ периода около последния военен преврат от 12 септември 1980 година, емигрантската  вълна беше заради безопасността на живота и по политически причини.  \r\nДнес тази тенденция за емигриране отново е актуална. Заедно с емиграцията заради по-добро образование, става и масово „изтичане на мозъци”. Всяка година поне 90 хиляди младежи напускат Турция заради по-добро образоване и се устройват временно или постоянно в чужбина. За тази цел техните семейства изразходват годишно по 1.5 милиарда долара. По този показател сме на пето място в света. \r\n*** \r\nПрез септември м.г. Статистическият институт на Турция оповести, че в сравнение с предходната година, броят на напусналите страната се е увеличил с 42%. Това моментално предизвика оживени коментари, като се измени самата същност на дискусията по темата.  По време на управлението на Партията на справедливостта и развитието (ПСР) се увеличи не само броят на заминаващите зад граница; нараснаха и причините да се извършва тази емиграция. Чуждестранните медии оценяват и коментират това с многозначителни заглавия, като: „Образованите младежи напускат Турция” и „Заможните прослойки се устройват да живеят зад граница”. \r\nУправляващите се стремят да опровергаят подобни интерпретации;  истината обаче е, че има такива причини. Понякога само един пример е достатъчен, за да ви даде идея за какво става дума. Напоследък в основата на притесненията на обществеността е следното: В Турция не остана никаква правна сигурност. \r\nВ Анадола има една друга поговорка: „Не се доверявай на своята красотат, достатъчно е да ти се появи една гнойна пъпка; не се доверявай на богатството си, достатъчно е да пламне една искра.”. При днешните условия към това трябва да се добави и следното: „Не се доверявай на свободата си, достатъчно е срещу теб да се появи един донос!”.  \r\nПравната сигурност е едно толкова важно разбиране и усещане; тя не само кара хората да бягат зад граница, тя ги кара да изнасят и своите капитали.  \r\nИзвестно е, че по-специално през последните 3 години капитали за милиарди турски лири са изнесени в чужбина. Неслучайно още на 21 април 2018 година президентът Реджеп Тайип Ердоган се закани: „Не можем да простим на онези, които контрабандно изнасят пари зад граница!”. \r\nМай е прав е: Укривай и не плащай данъци вътре в страната, никой нищо няма да ти каже; ако обаче изнасяш пари в чужбина – лошо. \r\nИма и нещо друго: Някои остават в Турция, самите те; но изпращат техните деца да търсят щастието си в чужди държави. \r\nАко трябва да обобщим всичко това, картинката е следната:  Турция се руши и пропада!  \r\nКато физическо присъствие хората се изселват в други държави, а в духовно отношение напълно се откъсват от нашата страна; те се отдалечават много силно един от друг като диалог, къса се връзката между тях. \r\n*** \r\nОнзи ден разговарях с председателя на Дружеството за общество без насилие Ръза Сюмер и приказката ни достигна до следното обобщение: „Най-важният проблем на Турция е езикът на насилието.” \r\nДежурният кандидат на ПСР Бинали Йълдъръм (бивш премиер, сегашен председател на Меджлиса, кандидат за кмет на Истанбул на местните избори на 31 март – бел. на „Фокус”), изплю камъчето и резюмира ситуацията в днешна Турция от трибуната на Великото национална събрание на Турция (ВНСТ): \r\n„Преклони глава, гледай си кефа!” \r\nС езика на тази власт това послание се претворява в живота по следния начин: \r\n„Или преклони глава, или напусни страната!”.  Георги Димов", "date": "2019.01.12", "title": "\"Джумхуриет\": Днешна Турция: Или преклони глава, или напусни страната"}
{"url": "http://www.focus-news.net/news/2019/01/12/2611342/d-r-zoran-traychevski-blagodarenie-na-reaktsiyata-na-fokus-i-ministerstvoto-na-turizma-vaprosat-s-pochivkata-mi-beshe-razreshen.html", "text": "Благодарение на реакцията на „Фокус“ и Министерството на туризма въпросът с почивката ми беше разрешен. Това каза за  Агенция „Фокус“  директорът на македонския медиен регулатор д-р Зоран Трайчевски. По-рано той съобщи за проблем с предплатена резервация в хотел в Банско, но при пристигането,  му е съобщено, че апартаментът, за който е платил още през 2018 г. е зает. Трайковски обясни, че след разговор между представител на туристическата агенция и ръководството на хотела е намерено решение на проблема и той вече е настанен в апартамент на хотела.  \r\nВасилена ЙОРДАНОВА", "date": "2019.01.12", "title": "Д-р Зоран Трайчевски: Благодарение на реакцията на „Фокус“ и Министерството на туризма въпросът с почивката ми беше разрешен"}
{"url": "http://www.focus-news.net/news/2019/01/12/2611324/deutsche-welle-makedoniya-zagubili-i-spechelili-edin-pobeditel-makedoniya.html", "text": "В процеса на Преспа един от най-важните откакто страната е независима иma голяма полза, но плаща и голяма цена за нея. Ползите ще бъдат потвърдени, ако през юни Македония започне преговори с ЕС, смятат анализатори, пише македонската редакция на  Deutsche Welle . \r\nОт редица поздравления в подкрепа на решението на парламента, към послания, че \"тези, които гласуваха\" за \"ще бъдат запомнени\" и че защитата на името няма да спре. Такива са реакциите на социалните мрежи, след като парламентът прие конституционните промени, като по този начин премахна и последната пречка пред изпълнението на Преспанския договор. Посланията, изпратени от парламента - че в този процес победителят е Македония и нейните интеграционни перспективи, все още не достига до всички. Тримесечният процес в парламента, включително и вчерашния вот, показа, че всички политически субекти не разбират предизвикателството и възможността да се включат активно в него и по този начин споделят ползите. \r\nСДСМ и Демократичния съюз за интеграция (ДСИ) едновременно печелят и губят, както и Заев и Ахмети лично, но Мицковски и Беса регистрират ясна загуба. Заев има най-големите ползи, но и плаща най-високата цена за тях. В момента той е най-големият потенциален победител, но също така и най-високата потенциална политическа жертва за този процес. За него периодът след гласуването е този, който наистина ще определи дали той е победител или губещ от този процес. Ако капитализира ползите след гласуването, ако реформира  правителството, като прочисти  задния си двор и се фокусира върху работата на правителството - има потенциал да бъде сериозен победител и да затвърди политическата си позиция. Но ако мандатът му се свежда само до името, той ще усети само загубата от него. Например, за разлика от Заев, СДСМ вече губи от процеса - защото за тях ползите не са обвързани с процеса за името, а с управлението, което е проблематично ”, каза анализаторът Петър Арсовски. \r\nСпоред него ДСИ е частичен победител по отношение на политическата си стратегия, но губи подкрепа, която се прехвърля върху СДСМ, защото албанците смятат, че Заев е по-заслужил от Ахмети за евроатлантическата интеграция. \r\n„За разлика от тях Беса на Касами излезе чист губещ, защото в последната фаза на процеса той постави някои искания, които бяха толкова неуместни и толкова закъснели, че обществеността ги възприема като чисто политическо изнудване за точки. Това би им струвало много в политически смисъл, защото те не се оказаха сериозен партньор в този процес. В крайна сметка обаче Мицковски ще бъде най-големият губещ. Въпреки всички шансове и подадени ръце, които той получи, той продължава да стои на  позицията си на антизападния, ретрограден и националистически политик, за когото де факто в новия предстоящ период няма да има много място. Мисля, че ВМРО-ДПМНЕ в този процес напълно ще загуби посока и сега те ще се нуждаят от сериозен проект за смяна на имиджа, за да станат отново конкурентоспособни ”, каза Арсовски.  Юлиян Марков", "date": "2019.01.12", "title": "Deutsche Welle (Македония): Загубили и спечелили , един победител – Македония"}
{"url": "http://www.focus-news.net/news/2019/01/12/2611341/tsvetan-tsvetanov-pred-aktiva-na-gerb-plovdiv-oblast-evropeyskite-izbori-shte-ni-pokazhat-kakav-rezultat-mozhe-da-ochakvame-na-mestnite.html", "text": "Победа за ГЕРБ на Европейските избори ще ни даде спокойствие за провеждането на местните, защото в момента БСП търпи само негативи, които пряко са насочени и към техния лидер Корнелия Нинова. Евроизборите ще ни покажат какъв резултат можем да очакваме на местните избори, а един успех би мотивирал още повече членовете на партията. Това заяви председателят на ПГ на ГЕРБ и зам.-председател на партията Цветан Цветанов по време на среща с актива на ГЕРБ-Пловдив област, съобщиха от пресцентъра на  политическата сила . Събитието се проведе в Пловдив, като на него присъстваха и народните представители от ГЕРБ-Пловдив област, областният координатор Георги Мараджиев, общинските ръководители, кметовете на общини, общинските съветници и кметове на кметства. \r\n„За местните избори е необходима пълна мобилизация, защото трябва убедителна победа. Затова е важно правилно да подберем кандидатите си – те трябва да носят положителен заряд. Кметовете и общинските съветници трябва да са близо до хората, да чуват проблемите и да ги решават“, подчерта Цветан Цветанов. Той призова присъстващите членове на ГЕРБ да продължат да са сред хората и да говорят за реализираното от правителството до момента. „Когато сме близо до хората, когато говорим с тях - можем да променим и различното мнение и да преодолеем всяка една ситуация, защото БСП нямат ресурс, а от действията им струи само омраза и негативизъм“, категоричен бе Цветанов. По думите му за тази цел трябва да се търсят и привличат в редиците на ГЕРБ младите хора, върнали се и реализирали се в България, които да покажат, че тя е едно добро място за живот и реализация. \r\n „В момента ГЕРБ управлява 130 общини, в които живеят 5 милиона души. Ако си свършим добре работата, можем да спечелим поне още 30 общини на местните избори“, уточни Цветанов.  \r\nПредседателят на ПГ на ГЕРБ информира, че скоро стартира серия от граждански диалози в цялата страна под мотото „Европа в нашия дом“. Цветанов каза още, че по време на тези диалози ще се разяснява какво е донесла на България европейската солидарност в сферите на образованието, регионалното развитие и др. „В диалозите ще се включат специалисти и министри, които ще обяснят свършеното, но и ще чуят какво мислят хората. Ще покажем и какво са направили кметовете и местната власт, как са усвоени и реализирани европейските средства и как те са променили нашия живот“, допълни Цветанов. По думите му с тези диалози се цели отваряне на партията към периферията, за да могат повече хора да се убедят колко работа е свършена и да не допускат да бъдат подвеждани от фалшиви новини. Според председателя на ПГ на ГЕРБ не трябва да се пропуска нито една добра възможност да се показват добрите политики, но в същото време не трябва и да се подценяват ситуациите, които носят негативен заряд.  \r\nВ заключение Цветанов заяви, че днес е един изключителен ден, в който погледите са насочени към европейската столица на културата – Пловдив. По думите му това е едно събитие, което ще остави своя отпечатък в историята и ще даде заряд за предстоящите европейски избори.", "date": "2019.01.12", "title": "Цветан Цветанов пред актива на ГЕРБ-Пловдив област: Европейските избори ще ни покажат какъв резултат може да очакваме на местните"}
{"url": "http://www.focus-news.net/news/2019/01/12/2611346/yeni-safak-turtsiya-ukrayna-shte-zakupi-12-udarni-bezpilotni-letatelni-aparata-ot-turtsiya.html", "text": "Украинският президент Петро Порошенко съобщи в събота, че е сключена сделка с Турция за закупуване на 12 тактически безпилотни летателни апарати Bayraktar TB2 , пише турският вестник  Yeni Safak \r\nОбявявайки сделката  чрез социялната мрежа „Туитър“ , Поршенко заяви, че сделката е договорена с турския президент Реджеп Тайип Ердоган. \r\nСистемата Bayraktar достига скорост от 130 километра в час с експлоатационна височина на полета 7 300 метра, 24 часа полетно време и комуникационен обхват от 150 км. Има 12-метров обхват на крилото и товароносимост от 55 кг. \r\nBayraktar TB2 се използва оперативно от турските въоръжени сили и може да изстрелва ракети.  Юлиян Марков", "date": "2019.01.12", "title": "Yeni Safak (Турция): Украйна ще закупи 12 ударни безпилотни летателни апарата от Турция"}
{"url": "http://www.focus-news.net/news/2019/01/12/2611348/georgi-petarneychev-aebtri-v-nikakav-sluchay-ne-mozhe-da-se-govori-za-palna-pobeda-po-otnoshenie-na-paketa-makron.html", "text": "В никакъв случай не може да се говори за пълна победа по отношение на пакета „Макрон“. Това каза за „Метроном“ по  Радио „Фокус“  Георги Петърнейчев, председател на Асоциацията на българските предприятия за международни превози и пътища (АЕБТРИ) във връзка с пакета „Макрон“. „Ние сме доволни. Това, което постигнахме никак не е малко. Подкрепата, която получихме, активността на всички превозвачи и присъствието ни там мисля, че изиграха положителна роля“, коментира още Петърнейчев, визирайки протеста на превозвачите в Брюксел на 10 януари. Петърнейчев обърна внимание, че там са били всички членове на Комисията по транспорт в България. „Това ни даде един голям кураж, че вече парламентът е твърдо с нас. Правителството с нас, президентът – с нас, цялата държава. Затова толкова активно днес и вчера министър-председателят води разговори с други свои колеги и  да се продължи“, каза той и призова за пакета „Макрон“ да се решава в следващия европарламент и въпросът да не се разглежда прибързано. Петърнейчев обясни, че по този пакет има огромни противоречия и в Транспортна комисия и в Европейския парламент.  \r\nТой коментира, че 13 % от БВП е от сектор „Транспорт“, а над 1 млрд. лв. преки данъци влизат в бюджета. „Това са над 150 хил. човека пряко ангажирани в транспортния бизнес“, обясни още Петърнейчев. Той попита защо когато са ни приемали в ЕС не са ни казали, че страната ни ще участва в транспорта на Европа с 5 000 автомобила, за да не купуват превозвачите нови автомобили. „Това са толкова несправедливи решения, че целият бранш е настръхнал“, каза още председателят на АЕБТРИ.", "date": "2019.01.12", "title": "Георги Петърнейчев, АЕБТРИ: В никакъв случай не може да се говори за пълна победа по отношение на пакета „Макрон“"}
{"url": "http://www.focus-news.net/news/2019/01/12/2611345/d-r-svetoslav-dimitrov-veterinaren-lekar-parvite-simptomi-na-izmrazvane-pri-kuchetata-sa-letargiya-i-padane-na-telesnata-temperatura.html", "text": "Някои породи кучета са по-предразположени към измръзване. Това каза за  Радио „Фокус“ – Пирин  ветеринарният лекар д-р Светослав Димитров. По думите му малките кученца от породите чихуахуа, йоркширски териер, френски булдог и мопс са по-предразположени към измръзване, като причината за това е тяхната анатомия. „Те са по-дребни и са по-близко към земята, като при повече сняг те газят в него и по този начин са по-предразположени към измръзване“, посочи д-р Светослав Димитров. Той допълни, че късият косъм също оказва влияние. Д-р Светослав Димитров каза още, че първите симптоми при измръзване на кучета са летаргия и падане на телесната температура. „Това, което зависи от собствениците, е да ги приберат, да поставят плътно до тялото на животното бутилки с топла вода, които да са увити в хавлия. Бутилката да не е директно върху кожата на животното, защото ще предизвика изгаряне и увреждане на участъка. Важно е да не пускат електрически одеяла също поради риска от изгаряне и да не използват сешоари на най-силната степен“, заяви ветеринарят. Той коментира, че е важно затоплянето да не се случва рязко, а поетапно с даване на топли течности и храни. „Животните е необходимо да бъдат обличани и при измокряне веднага да се подсушават“, добави д-р Димитров. Той съобщи, че при по-едрите породи кучета също е възможно да се наблюдава измръзване. „Дворните, овчарските и ловните кучета са най-предразположени към настинки, защото те са основно навън, а не вкъщи. При тях е необходимо да се осигури топла колиба с изолация, постелка и кварцова лампа, която да затопля като е важно температурата около тях да е положителна“, каза още д-р Светослав Димитров. \r\nДенис НИКИФОРОВ", "date": "2019.01.12", "title": "Д-р Светослав Димитров, ветеринарен лекар: Първите симптоми на измръзване при кучетата са летаргия и падане на телесната температура"}
{"url": "http://www.focus-news.net/news/2019/01/12/2611349/gen-chavdar-chervenkov-balgarskoto-voenno-razuznavane-zasluzheno-poluchava-visoki-otsenki.html", "text": "Българското военно разузнаване  работи всеотдайно и заслужено получава високи оценки. Това каза в обзорното обществено-политическо предаване „Метроном“ на  Радио “Фокус”  ген. Чавдар Червенков, бивш ръководител на Военното разузнаване и министър на вътрешните работи, по повод 111 г. от създаването на военното разузнаване у нас.  Първото звено, което е предназначено да се занимава с анализ на информация, е създадено  в ограничен състав, разказа той и обърна внимание на ролята тези, които стоят зад създаването му. „Първото звено, което е предназначено да се занимава с анализ на информация, е създадено още през 1991 година в съвсем ограничен, бих казал, камерен състав. Освен ролята на княз Фердинанд до този момент, с чиято заповед то е създадено, бих искал да откроя ролята на министър-председателя в този период Стефан Стамболов. Винаги съм смятал, че това е човекът, който е изиграл основна роля да даде един тласък към създаване на една структура, която да доставя неконвенционална информация на политическото и военното ръководство“ обясни той. Ген. Чавдар Червенков каза още, че през годините тази служба постепенно се разраства и на  31 декември по стар стил 1907 година, когато с указ на княз Фердинанд е учредена вече службата военно разузнаване.  \r\nМилослава АНГЕЛОВА", "date": "2019.01.12", "title": "Ген. Чавдар Червенков:  Българското военно разузнаване заслужено получава високи оценки"}
{"url": "http://www.focus-news.net/news/2019/01/12/2611350/tass-chetirima-sa-zaginali-pri-eksploziyata-v-parizh.html", "text": "Газовата експлозия на улица Тревизо в Париж в събота отне живота на четирима души. Това съобщи френският вътрешен министър Кристоф Кастанер, чието изказване бе излъчено по телевизионния канал  BFM, предава  TACC .  \r\n\"В резултат на трагичната експлозия четирима души загинаха: двама пожарникари и двама цивилни. 10 души са в критично състояние, един от тях е пожарникар\", е съобщил  министърът. Той е пристигнал на местопроизшествието за втори път през този ден. \r\nКастанер поясни, че няма опасност за живота на другите пострадали. \"Общо 37 души са в относително тежко състояние\", каза министърът. Той отбеляза смелостта на пожарникарите, които „са успели да спасят другарите си, които са били под развалините на сградата в продължение на  час и половина“. \"В същото време те рискуваха собствения си живот\", отбеляза министърът. \r\nКастанер каза, че всички евакуирани жители на квартала са получили временно жилище. Според него \"работата на мястото на експлозията ще продължи още 24 часа\". По-специално, заедно с общинските служби ще бъде извършена оценка на състоянието на засегнатата сграда, както и на съседните къщи. \r\nСпоред прокурора на Париж, Реми Ейтз, започнатото разследване \"разглежда всички възможни версии за случилото се\". Ейтз е потвърдил, че на този етап изглежда, че експлозията е причинена от изтичане на газ.  Юлиян Марков", "date": "2019.01.12", "title": "ТАСС: Четирима са загинали при експлозията в Париж"}
{"url": "http://www.focus-news.net/news/2019/01/12/2611331/tsvetan-tsvetanov-gerb-plovdiv-evropeyska-stolitsa-na-kulturata-2019-e-izklyuchitelno-dobra-reklama-za-stranata-ni.html", "text": "„Пловдив-Европейска столица на културата 2019“ и всички събития, които предстои да се случат във връзка с инициативата, са изключително добра реклама за страната ни. Това каза пред журналисти председателят на Парламентарната група на ГЕРБ и зам.-председател на партията Цветан Цветанов, който е на посещение в град Пловдив, предаде репортер на  Радио „Фокус“ – Пловдив . „Мога само да се гордея с това, което се случва. През последните няколко седмици, при разговори, които съм провел с чужди и наши партньори, всички питат само за Пловдив и казват, че ако идват до България, задължително ще посетят Пловдив. Това е невероятно“, коментира Цветан Цветанов. \r\nПредседателят на Парламентарната група на ГЕРБ Цветан Цветанов ще присъства на откриването на изложбата „Изкуството на свободата“ на Римския стадион в 16.00 часа, както и на официалното откриване на „Пловдив – Европейска столица на културата 2019“ от 19.00 часа днес на бул. „Цар Борис III Обединител“ в града. \r\nТони МИХАЙЛОВ", "date": "2019.01.12", "title": "Цветан Цветанов, ГЕРБ: „Пловдив-Европейска столица на културата 2019“ е изключително добра реклама за страната ни"}
{"url": "http://www.focus-news.net/news/2019/01/12/2611355/prof-aleksandar-grozev-kinoved-optimist-sam-che-v-sledvashtite-dve-tri-godini-nay-setne-shte-bade-sazdaden-fond-balgarsko-kino-za-da-se-garantira-stabilna-finansova-osnova-za-balgarskite-filmi.html", "text": "В момента България прави средно по 7 игрални филма годишно, което е една безкрайно незадоволителна цифра. Това каза в интервю за обзорното обществено-политическо предаване „Метроном“ на  Радио „Фокус“  проф. Александър Грозев – кинокритик, киновед, теоретик на българското кино и създател на кинофестивала „Любовта е лудост“. Той поясни, че този брой филми не удовлетворява нуждите на българската аудитория, филмите не могат да достигнат до масовия зрител, но най-вече за това, че не дават възможност на млади хора да навлязат в изкуството. В наши дни младите, за да дебютират, трябва да чакат години, за да получат скромни средства, за да реализират своите проекти, каза още Александър Грозев. „В този смисъл нещата са много различни и те не се решават в положителна насока, защото години наред се дискутира проблемът именно с финансирането. Разумните предложения, които от десетилетия се въртят в публичното пространство, обсъждат се на най-различни нива, за да се създаде филмов фонд, който да набира средства от постъпленията след прожекцията на филми, отчисления от рекламите по телевизията, от продажбите на аудио-визуални продукти така, че да се гарантира една стабилна финансова основа за българските филми, а не да се чака наготово от бюджета. Работи в тази насока и аз съм оптимист, че в следващите две-три години ще се преодолее това препятствие и най-сетне ще бъде създаден Фонд „Българско кино“ и по този начин производството на филми ще живне и ще даде възможност на повече хора да се изявяват“, поясни той. Проф. Александър Грозев каза още, че увеличението в бюджета, което е предвидено за тази година в сектора, е крайно недостатъчно. „Един нормален в производствено отношение филм, има стойност от порядъка на 2,5 милиона, а отпуснатите 2 млн. лв. са капка в морето, но тези средства могат да послужат на млади таланти, които нямат претенции към сложни в постановъчно отношение филми“, каза още кинокритикът.", "date": "2019.01.12", "title": "Проф. Александър Грозев, киновед: Оптимист съм, че в следващите две-три години най-сетне ще бъде създаден Фонд „Българско кино“, за да се гарантира стабилна финансова основа за българските филми"}
{"url": "http://www.focus-news.net/news/2019/01/12/2611354/pazardzhik-natovareno-e-dvizhenieto-v-patnite-uchastatsi-varvara-velingrad-i-peshtera-batak-dospat.html", "text": "Натоварено е движението в планинските пътни участъци отсечки Варвара-Велинград и Пещера-Батак-Доспат, предаде репортер на  Радио „Фокус“ – Пазарджик . На места в дефилето се образуват колони от автомобили заради ниската скорост, с която се преминава през участъците с поредица от опасни завои. Патрули на „Пътна полиция“ са разположени на изхода на Пазарджик в посока Белово, на разклона за село Варвара и на кръстовището за Велинград и Ракитово. По другата пътна отсечка повече автомобили се движат в посока Батак и Цигов чарк. Полицейски патрули са разположени на входа на Пещера, както и на изхода на Батак. Пътните настилки са почистени и опесъчени. \r\nРадослава МУРДЖЕВА", "date": "2019.01.12", "title": "Пазарджик: Натоварено е движението в пътните участъци Варвара-Велинград и Пещера-Батак-Доспат"}
{"url": "http://www.focus-news.net/news/2019/01/12/2611356/mrrb-otpuskat-se-do-750-hil-evro-na-obshtinite-za-gradsko-razvitie-po-evropeyska-programa.html", "text": "Нови до 750 хил. евро на проект, могат да получат общините за градско развитие. Това съобщиха от пресцентъра на  Министерство на регионалното развитие и благоустройството . Средствата ще се отпускат по линия на европейската програма за градско развитие УРБАКТ ІІІ 2014-2020 г., която в България се управлява от Министерството на регионалното развитие и благоустройството. От 7 януари стартира втората, последна за периода 2014 – 2020 г., покана за набиране на проектни предложения за Мрежи за планиране на действия. С наличния бюджет се очаква да бъдат финансирани около 23 проекта. Основната цел на Мрежите за планиране на действия е да се подобри капацитетът на градовете да управляват градски политики посредством интегрирани планове за действие.  \r\nПрограмата финансирани проекти, свързани със засилване на научноизследователската дейност; технологичното развитие и иновации, подобряване достъпа до информационни и комуникационни технологии; повишаване конкурентоспособността на малки и средни предприятия; подпомагане преминаването към нисковъглеродна икономика във всички сектори; насърчаване адаптацията към изменението на климата, превенцията и управлението на риска; съхраняване и опазване на околната среда и насърчаване ресурсната ефективност; насърчаване устойчивия транспорт; насърчаване заетостта и подкрепа за мобилността на работната сила; насърчаване социалната интеграция, борба с бедността и всяка форма на дискриминация; инвестиции в образованието, обучението, включително професионално обучение за придобиване на умения и учене през целия живот. \r\nКандидатите по втората покана се насърчават да включат в партньорските планове за действие и някоя от темите на Градския дневен ред на ЕС, в т.ч.: осигуряване на достъпни жилища, адаптиране към климатичните промени, интегриране на имигранти и бежанци, борба с бедността в градовете, дигитализацията, намиране на решения за устойчиво ползване на земята и природата, работни позиции и умения, подобряване качеството на въздуха, кръгова икономика (удължаване жизнения цикъл на продуктите), иновативни и отговорни обществени поръчки, градска мобилност, култура и културно наследство, енергиен преход и сигурност на обществените места. \r\nПроектите ще се одобряват и изпълняват в 2 фази с обща продължителност 30 месеца. Допустимият максимален бюджет за един проект за мрежа за планиране на действия е 750 000 евро общо за двете фази. Първоначалният бюджет, отпускан за първа фаза на проекта, не трябва да надвишава 150 000 евро.  Партньорите в проекти от по-слабо развитите региони, включително регионите в България, се съфинансират с 85% от ЕФРР. Проектните предложения трябва включват минимум 7 и максимум 10 партньори от 28-те държави от Европейския съюз, Норвегия и Швейцария, бенефициенти на програмата. Поканата за набиране на проекти ще бъде отворена до 15.00 часа на 17 април 2019 г. \r\nДирекция „Управление на териториалното сътрудничество“ при Министерството на регионалното развитие и благоустройството, която е определена за Национален орган по Програма УРБАКТ ІІІ 2014-2020, ще сключва договори за предоставяне на национално съфинасиране в размер на 15% от одобрения бюджет на българските партньори в проекти и ще определя контрольори за извършване на верификация на разходите на българските партньори. Допустими партньори по програмата са „градове“ (общини), административни райони и др. еквивалентни на тях, дефинирани като публични местни власти, сдружения и местни агенции, които притежават правомощия да планират и прилагат специфични урбанистични политики. \r\nПодробна информация за кандидатстване по поканата е публикувана  на сайта на програма УРБАКТ ІІІ 2014-2020.", "date": "2019.01.12", "title": "МРРБ: Отпускат се до 750 хил. евро на общините за градско развитие по европейска програма"}
{"url": "http://www.focus-news.net/news/2019/01/12/2611351/blagoevgrad-mladezhkata-kukerska-grupa-na-simitli-predstavi-obichaya-vasilyovden-na-festivala-simitliya-drevnata-zemya-na-kukerite.html", "text": "Младежката кукерска група на град Симитли представи обичая „Васильовден“ на фестивала „Симитлия – Древната земя на кукерите“, предаде репортер на  Радио „Фокус“ – Пирин . В групата имаше както атрактивни бабугери, така и мечкар с мечки и мече. Преди тях дефилираха групи от село Гигинци, община Брезник, Кукерска група „Джамал“ - село Габра, община Елин Пелин, и кукерска група „Арапи“ – Шумен. Предстои представяне на кукерите от благоевградския квартал „Струмско“. \r\nЛивия НИНОВА", "date": "2019.01.12", "title": "Благоевград: Младежката кукерска група на Симитли представи обичая „Васильовден“ на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611347/natsionalniyat-savet-na-bsp-prie-proekta-viziya-za-balgariya.html", "text": "След 3-часово обсъждане на предложенията, които постъпиха от цялата страна  по различните секторни политики, Националният съвет на БСП прие с пълно единодушие проекта \"Визия за България\". Това съобщиха от пресцентъра на  партията . За пръв път той беше представен на 21.07.2018 г. на форум на БСП в НДК. Оттогава се проведоха 571 срещи с браншови и синдикални организации, членове и симпатизанти на БСП, граждани и експерти в цялата страна. Техните предложения - общо 924, бяха обобщени и включени в проекта. \r\nНай-много са предложенията в сферата на социалната политика (130), образованието и науката (130), регионалното развитие (107), земеделието (105) и здравеопазването (92). Десетки са и предложенията за икономиката, данъчната политика, националната сигурност и туризма. \r\nОкончателно проектът за различна Визия за България ще бъде приет на Конгреса на БСП, който ще се проведе на 26 януари 2019 г. в НДК.", "date": "2019.01.12", "title": "Националният съвет на БСП прие проекта \"Визия за България\""}
{"url": "http://www.focus-news.net/news/2019/01/12/2611358/svilen-georgiev-biznes-inkubator-burgas-tselta-ni-e-da-podkrepim-predpriemachite-v-tehnite-startirashti-biznesi.html", "text": "Целта на Бизнес инкубатора е да подкрепи предприемачите в техните стартиращи бизнеси. Това каза за  Радио „Фокус“ – Бургас  Свилен Георгиев, експерт „Финанси“ в Бизнес инкубатора към Община Бургас. По думите му това е социално пространство, чиято подкрепа се изразява в консултации, организиране на обучения, предоставяне на зали и офиси под наем за всички начинаещи предприемачи. „Бизнес инкубаторът в Бургас стартира, като беше финансиран по проект „Развитие на конкурентоспособността в България“, който даде началото си през 2012 г. и завърши през 2015 г. Оттогава започна и активната ни работа по него“, обясни Георгиев и добави, че една от предстоящите инициативи на Бизнес инкубатора в Бургас представлява безплатен курс по предприемачество, който ще трае общо 60 часа и ще започне да се провежда на 22 януари 2019 г. „Тогава обучението ще започне за първите две групи. За едната то ще се осъществи 3 дни в седмицата от 10.00 до 16.00 часа, за втората група – от 18.00 до 19.30 часа и за третата - в събота от 10.00 до 17.00 часа“, каза още Георгиев. Той отбеляза, че единствените ограничения за записване в курса са участниците да бъдат над 18 години, да не бъдат учащи – ученици или студенти, да не бъдат пенсионери и да нямат собствена фирма. „Идеята е да се организират общо 10 групи или да бъдат обучени 100 души. Основните теми, които ще бъдат засегнати по време на курса, са основите на икономиката, видовете дружества, дигиталният маркетинг, мениджмънтът или всичко, което би могло да бъде полезно на начинаещите и бъдещите предприемачи, за да оцелее техният бизнес. Записването е до 18 януари 2019 г., а курсът ще се проведе в сградата на Бизнес инкубатора в Бургас“, каза още Георгиев. Според него темите и предметите, които ще бъдат представени на курсовете, са важни за всеки, тъй като е от значение да бъде повишена финансовата култура на населението. \r\nМария ПОПЧЕВА", "date": "2019.01.12", "title": "Свилен Георгиев, Бизнес инкубатор - Бургас: Целта ни е да подкрепим предприемачите в техните стартиращи бизнеси"}
{"url": "http://www.focus-news.net/news/2019/01/12/2611359/sotsiologat-yuriy-aslanov-na-teoriya-e-vazmozhno-sportmensko-sastezanie-na-izborite-no-nyamam-useshtane-politicheskite-sili-da-se-udarzhat-na-tazi-visota.html", "text": "На теория е възможно спортменско състезание на изборите, но нямам усещане политическите сили да се удържат на тази висота. Това каза социологът Юрий Асланов в интервю за  Агенция „Фокус“  за началото на новия политически сезон и във връзка с призива на председателя на парламента вотът през 2019 г.  да е оспорвано спортменско състезание. По думите му това са хубави и красиви думи. „Обикновено винаги се изговарят такива в началото на всеки парламентарен сезон, но нямам впечатление и усещане, че политическите сили ще се удържат на тази висота. Напротив, всички избори у нас, малко или много се възприемат като повод за някакъв политически скандал. Скандалът е традиционно състояние на изборните кампании“, коментира още Асланов. Той заяви, че се очертава политически напрегната година. Според социолога ще има по-голяма концентрация на политически скандали и нападки.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.12", "title": "Социологът Юрий Асланов: На теория е възможно спортменско състезание на изборите, но нямам усещане политическите сили да се удържат на тази висота"}
{"url": "http://www.focus-news.net/news/2019/01/12/2611361/apostol-apostolov-kmet-na-simitli-muzeyat-na-kukerite-v-simitli-shte-bade-fakt-do-kraya-na-mesets-may.html", "text": "Музеят на кукерите в Симитли ще бъде факт до края на месец май. Това каза в интервю за обзорното обществено-политическо предаване „Метроном“ на  Радио „Фокус“  кметът на Симитли Апостол Апостолов. Той каза още, че всяка група, която участва в днешния фестивал „Симитлия – Древната земя на кукерите“ ще остави по 2-3 маски като експонати в музея, като собствениците ще имат право да ги ползват и връщат отново. „Маските са много различни. Тези, които са от нашия регион, са много по-различни от тези от Карлово, Шумен, Ямбол и Бургас.  Искаме да има маски от цялата страна, за да се види каква е традицията в населените места на родината ни. Всичко това да е събрано на едно място, а именно в музея на кукерите“ каза кметът. Музеят ще бъде пътуващ и на този етап ще бъде само на територията на България, каза още  Апостол Апостолов. 33 групи участват на фестивала днес. Близо десет хиляди са дошли да му се насладят. Хората наистина оценяват мероприятието, коментира кметът и добави, че във всеки от нас се е запазила поне част от българската традиция. \r\nМилослава АНГЕЛОВА", "date": "2019.01.12", "title": "Апостол Апостолов, кмет на Симитли: Музеят на кукерите в Симитли ще бъде факт до края на месец май"}
{"url": "http://www.focus-news.net/news/2019/01/12/2611344/plovdiv-obnoveni-sa-natsionalnite-znamena-na-vhodno-izhodnite-arterii-na-grada-po-sluchay-otkrivaneto-na-plovdiv-evropeyska-stolitsa-na-kulturata-2019.html", "text": "Обновени са националните знамена на входно-изходните артерии на Пловдив по случай откриването на „Пловдив – Европейска столица на културата 2019“. Това съобщи за  Радио „Фокус“ – Пловдив  Иван Стоянов, директор на Общинско предприятие „Чистота“. Той напомни, че по традиция трибагрениците се сменят два пъти годишно – преди националния празник 3-ти март и в навечерието на 6-ти септември – Ден на Съединението и Празник на Пловдив. \r\n„Извънредно обновихме трикольорите в чест на откриването на „Пловдив – Европейска столица на културата 2019“, тъй като това е сред най-забележителните събития в съвременната история на града“, коментира Иван Стоянов. Той увери, че дежурни екипи ще се грижат за чистотата по време на празника. \r\nТони МИХАЙЛОВ", "date": "2019.01.12", "title": "Пловдив: Обновени са националните знамена на входно-изходните артерии на града по случай откриването на „Пловдив – Европейска столица на културата 2019“"}
{"url": "http://www.focus-news.net/news/2019/01/12/2611360/blagoevgrad-grupata-na-selo-polena-predstavi-obichaya-badni-vecher-na-festivala-simitliya-drevnata-zemya-na-kukerite.html", "text": "Групата на село Полена представи обичая „Бъдни вечер“ на фестивала „Симитлия – Древната земя на кукерите“, предаде репортер на  Радио „Фокус“ – Пирин . В групата има най-различни образи като бабугери, поп, Дядо Коледа и други. В нея участват и представители на сдружение „Хайдути“. Преди тях дефилираха дарвишите от село Варвара, Пазарджик и кукерите от разложкото село Бачево. \r\nЛивия НИНОВА", "date": "2019.01.12", "title": "Благоевград: Групата на село Полена представи обичая „Бъдни вечер“ на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611363/sofiya-politseyski-patrul-s-registratsionen-nomer-4800-snabden-s-radar-i-kamera-e-razpolozhen-pri-vladaya.html", "text": "Полицейски патрул с регистрационен номер 4800, снабден с радар и камера, е разположен при Владая, предаде репортер на  Агенция \"Фокус\".", "date": "2019.01.12", "title": "София: Полицейски патрул с регистрационен номер 4800, снабден с радар и камера, е разположен при Владая"}
{"url": "http://www.focus-news.net/news/2019/01/12/2611366/sotsiologat-yuriy-aslanov-ne-vyarvam-da-se-predizvikat-predsrochni-parlamentarni-izbori-predi-evrovota-te-mogat-da-sa-estestven-izhod-ot-situatsiyata-ako-naprezhenieto-eskalira.html", "text": "Не вярвам  да се предизвикат предсрочни парламентарни избори  преди евровота – те могат да са естествен изход от ситуацията, ако напрежението ескалира. Това каза социологът Юрий Асланов в интервю за  Агенция „Фокус“  за началото на новия политически сезон. По думите му твърде рисковано е да се правят прогнози за извънредни парламентарни избори до европейския вот. „Смятам, че това е възможно при някакви много съществени и изненадващи резултати на евроизборите в България. Дотогава аз лично не вярвам, че ще бъдат предизвикани. Не мога да се закълна, защото могат да се случат непредвидени събития и да бъда опроверган. По обща логика на нещата ми се струва, че до европейските избори това няма да се случи, вече като видим резултата от тях и как го тълкуват останалите политически сили, ще стане ясно дали ситуацията е съществено нова, че да налага извънредни парламентарни избори“, коментира социологът. По думите му при евентуални предсрочни избори животът на хората ще се промени  поне за известно време, защото изборите са своеобразен отдушник от напрежението. „В момента то е много високо в обществото. Хората искат политическа промяна, предполагайки, че такава може да доведе до промяна и в техния  бит. Ние знаем от опит, че това не винаги се е случвало, но такова е масовото желание на хората и масовото им въображение. По начало това не е смисълът на изборите. Единственото предназначение на демократичните избори е властта да се предава по мирен път, без насилие“, каза още Асланов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.12", "title": "Социологът Юрий Асланов: Не вярвам да се предизвикат предсрочни парламентарни избори преди евровота – те могат да са естествен изход от ситуацията, ако напрежението ескалира"}
{"url": "http://www.focus-news.net/news/2019/01/12/2611367/spetsialistite-na-natsionalna-programa-detsko-zdrave-pirogov-pregledaha-375-detsa-ot-vidin-po-vreme-na-parvite-profilaktichni-pregledi-za-2019-g.html", "text": "Специалистите на Национална програма „Детско здраве - Пирогов“ прегледаха 375 деца от Видин по време на първите профилактични прегледи за 2019 г. Това съобщиха от пресцентъра на  УМБАЛСМ „Н. И. Пирогов“ . Високоспециализираните профилактични прегледи осъществиха ортопедите проф. Асен Балтов - изпълнителен директор на „Пирогов“ и д-р Николай Цуцумански - завеждащ Детската травматология; УНГ - д-р Асен Меджидиев - създател на програмата и завеждащ УНГ отделението и д-р Иван Маджаров; доц. Христо Шивачев - координатор на Специализирания детски комплекс и завеждащ Детската хирургия; д-р Теофил Пелов - детски уролог; д-р Лариса Пенева - очен лекар; д-р Георги Юруков - неврохирург; д-р Галина Тодорова - кардиолог; д-р Ваня Страхинова - образна диагностика и д-р Илиян Томов - анестезиолог.  \r\nПроф. д-р Асен Балтов благодари на ръководството на МБАЛ „Св. Петка - Видин\" в лицето на д-р Цветан Василев за перфектна организация, създадена за осъществяването на прегледите и за съдействието на кмета на Община Видин Огнян Цеков.  \r\nПроф. Балтов напомни, че при предишното посещение, екипът е прегледал около 350 деца. „Смятаме, че родителите, които са били при нас първия път, са взели сериозни мерки и изпълняват нещата, които сме им препоръчали. Хубавото е, че ние предлагаме една добра колаборация и случаи, в които има нужда, могат да бъдат директно лекувани в „Пирогов“ и успешно решени. Това е и една от идеите – да помагаме и да бъдат взети веднага адекватни мерки“, обясни проф. д-р Балтов. \r\nСъздателят на програмата д-р Асен Меджидиев благодари за предоставените идеални условия за работа и подчерта, че трябва да се отдаде заслуженото на общопрактикуващите лекари и педиатрите от региона. „От предишното до сегашното идване се сработихме много добре, което е и основната идея на тази кампания – комуникацията с местните лекари и максимална полза за здравето на децата“, каза той. \r\nСледващият град, който ще посети НП „Детско здраве-Пирогов\", е Сандански. Лекарите ще преглеждат там през месец февруари.", "date": "2019.01.12", "title": "Специалистите на Национална програма „Детско здраве - Пирогов“ прегледаха 375 деца от Видин по време на първите профилактични прегледи за 2019 г."}
{"url": "http://www.focus-news.net/news/2019/01/12/2611352/gen-andrey-botsev-nachalnik-na-otbranata-reshenieto-za-noviya-iztrebitel-tryabva-da-e-politichesko-za-da-se-garantira-po-golyama-prozrachnost.html", "text": "Решението за новия изтребител трябва да е политическо, за да се гарантира по-голяма прозрачност. Това каза началникът на отбраната ген. Андрей Боцев в интервю за  Агенция „Фокус“  във връзка с процедурата по избор на нов тип боен самолет за Българската армия. \r\nГен. Боцев посочи, че при процедурата може и да са допускани грешки. „Но за да започне един инвестиционен проект, се изисква минимум от година до година и шест месеца. Това е много време, много свършена работа – изработва се методика за оценка, математически модел за оценка и това е много работа на много хора. И аз благодаря на нашите експерти, че тези неща са били изпълнени. Съвместната работна група, която беше назначена със заповед на министър-председателя, си свърши работата, предостави данните, но окончателна оценка не можа да се вземе поради липсата на доста сериозна информация, която не ни беше подадена от трите държави“, каза още той. \r\nСпоред началника на отбраната при такива инвестиционни проекти е нормално процедурата да е правителство – правителство. „Защото ще бъде много по-прозрачно, ще се вземе политическо решение и ще се уговори най-необходимото, което отговаря на нашите изисквания. И могат и да се намалят параметрите по заплащане, време за доставка и т.н. Понеже финансовият ресурс е много по-голям най-добрият вариант е правителство – правителство, тъй като ако се сключи договор с някоя от страните, на нас след това ни предстои договор. Защото са ни необходими 16 изтребителя, а не пак да започнем процедура за договорка по цена, по показатели и да вземем примерно друг вид машина. Затова решението трябва да е политическо и стратегическо“, заяви той. Ген. Боцев посочи, че ако преговорите се завършат правителство – правителство се гарантира по-голяма прозрачност. „Истината е, че в рамката, която беше гласувана от Народното събрание, не влизаше нито една от държавите, които представиха оферти. Това, че дадена фирма предлага един или два самолета повече е за сметка на някои от способностите. Така че нямаме необходимата информация, за да се прецени коя оферта е по-изгодна“, заяви ген. Боцев и посочи, че всяка една от тях има и силни, и слаби страни. По думите му всички съседни на България страни са водили тези процедури на правителствено ниво. „Защото когато е правителство – правителство има и много по-големи гаранции, тъй като държавата дава гаранция, че договорът ще бъде изпълнен в срок и във време, както и при финансовите параметри, които са договорени“, заяви началникът на отбраната. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.01.12", "title": "Ген. Андрей Боцев, началник на отбраната: Решението за новия изтребител трябва да е политическо, за да се гарантира по-голяма прозрачност"}
{"url": "http://www.focus-news.net/news/2019/01/12/2611368/blagoevgrad-preminavaneto-prez-granichnite-punktove-kulata-i-ilinden-se-izvarshva-bez-zabavyane.html", "text": "Преминаването през граничните пунктове „Кулата“ и „Илинден“ се извършва без забавяне. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът също е нормално натоварен. \r\nДенис НИКИФОРОВ", "date": "2019.01.12", "title": "Благоевград: Преминаването през граничните пунктове „Кулата“ и „Илинден“ се извършва без забавяне"}
{"url": "http://www.focus-news.net/news/2019/01/12/2611353/zoran-zaev-sled-imeto-nared-e-ikonomikata.html", "text": "След името, наред е икономиката, заяви премиерът на Македония на пресконференция, цитиран от македонската редакция на радио  “Свободна Европа“ .  \r\nПремиерът Зоран Заев, един ден след гласуването на конституционните промени, каза, че в този историческият момент благодари на депутатите за голямото и отговорно решение. Той казва, че знае колко е трудно да се вземе подобно решение и казва, че разбира горчивината и гордостта. \r\n\"Да приемем това споразумение означава да оставим горчивината в миналото и с гордост да погледнем в бъдещето, ние написахме история и отворихме страниците на бъдещето\", каза Заев. \r\nТой каза, че споразумението ще означава, че Северна Македония ще се присъедини към НАТО и ЕС като пълноправен член. И като техен член ще бъде гарантирана сигурността и стабилността на страната ще получи икономическа сила като техен член. \r\n\"Решението в парламента е решение срещу изолацията, несигурността и бедността, решение, което дава на младите хора силата да бъдат рамо до рамо с европейските връстници\", казва той. \r\nТой очаква споразумението да бъде ратифицирано от гръцкия парламент, а след това Гърция да подпише Протокола за присъединяване към НАТО, за да стане Македония 30-тата членка на Алианса. Заев казва, че с разрешаването на спора с Гърция страната му вече няма открити въпроси със съседите си. \r\n\"Създадохме модел за разрешаване на спорове, който спечели симпатиите на международните партньори\", каза министър-председателят Заев. \r\n\"Подготвили сме почвата и засадихме семена, но всеки знае, че това е само стъпка към плодотворна реколта и резултати\", каза Заев. \r\nТой казва, че сега те ще започнат нова кампания за икономически реформи, за да си осигурят обещаното - по-добър живот, по-добри възможности и справедливо общество. \r\nТой казва, че очаква министрите да работят по-усилено и по-целенасочено, за да направят живота по-добър, защото както казват гражданите, те няма да приемат закъснения и той няма да го приеме. \r\nМинистър-председателят се обърна към опозицията, поиска от тях постоянно да напомнят на властите за техните отговорности, но и опозицията не трябва да пречи неоснователно и да бъде отговорна, според премиера. \r\nЩо се отнася до призива на лидера на ВМРО-ДПМНЕ за предсрочни избори, Заев каза, че въпросът ще бъде разгледан от партийните органи.  Юлиян Марков", "date": "2019.01.12", "title": "Зоран Заев: След името, наред е икономиката"}
{"url": "http://www.focus-news.net/news/2019/01/12/2611370/pazardzhik-s-podnasyane-na-ventsi-i-tsvetya-shte-badat-otbelyazani-141-godini-ot-osvobozhdenieto-na-grada.html", "text": "С ритуал по поднасяне на венци и цветя ще бъдат отбелязани 141 години от освобождението на Пазарджик. Това съобщиха от  Общината . С поднасяне на цветя на паметниците на героите от освобождението на 14 януари 2019 г. в града ще се отбележи годишнината от паметното събитие, когато водените от ген. Брок войски преминават река Марица при Пазарджик. Тържествената церемония ще започне от паметника на ген. Брок в 12.00 часа. Цветя ще бъдат поднесени още на паметната плоча на ген. Гурко, на паметника на Ованес Совъджиян и на паметника на военните кореспонденти в Градската градина. От 18.00 часа в зала “М-ро Г. Атанасов” е празничния концерт с участието на Ансамбъл за народни песни и танци „Пазарджик“.", "date": "2019.01.12", "title": "Пазарджик: С поднасяне на венци и цветя ще бъдат отбелязани 141 години от освобождението на града"}
{"url": "http://www.focus-news.net/news/2019/01/12/2611364/", "text": "Хиляди антиправителствени демонстранти излязоха в градовете на Франция в събота в нов кръг от протести на  \"жълтите жилетки\" срещу президента Еманюел Макрон, когото обвиняват в  игнориране на тежкото положение на милиони хора, предава  AFP .  \r\nДлъжностните лица обещаха нулева толерантност към насилието, което помрачи ежеседмичните протести, откакто те започнаха преди два месеца, разполагайки около 80 000 представители на силите  за сигурност в цялата страна. \r\nВ Париж, епицентър на сблъсъци на улицата и вандализъм, 5 000 полицаи за борба с безредиците са мобилизирани със специализирано оборудване и техника, за да изолират площад „Конкорд“. \r\nСтотици полицаи са изпратени на Шанз-Елизе, където банки, бижутерийни магазини и други магазини са защитили витрините в очакване на погроми и насилие. \r\nИ все пак много кафенета и търговци на емблематичната улица остават отворени, информира агенцията. \r\nБизнесът понесе тежък удар от началото на протестите през ноември, като загуби милиони евро от коледните приходи, тъй като много туристи и потенциални клиенти се отказаха заради протестите. \r\nСлед леко затихване по време на празниците, протестите се очакваше да се засилят в събота, надминавайки приблизително 50-те хиляди които протестираха миналия уикенд.  Юлиян Марков", "date": "2019.01.12", "title": "AFP: „Жълтите жилетки“ протестират за девети път"}
{"url": "http://www.focus-news.net/news/2019/01/12/2611372/varna-katastrofa-e-stanala-na-avtomagistrala-hemus-kray-devnya-v-posoka-varna.html", "text": "Катастрофа е станала на автомагистрала „Хемус“ край Девня в посока Варна. Това съобщиха за  Радио „Фокус“ – Варна  от „Пътна полиция“. Сигналът за инцидента е подаден около 16.00 часа. Екипи на полицията пътуват към мястото на катастрофата. При друг инцидент във Варна е пострадала пешеходка. Към момента няма информация за състоянието ѝ. \r\nПолицейски екипи извършват масови проверки в центъра на Варна, както и по пътно-изходните артерии на града. По-рано патрули бяха разположени в близост до кръстовището на ул. „Д-р Пискюлиер“ и бул. „Владислав Варненчик“. Два патрула бяха разположени и от двете страни на бул. „Цар Освободител“ близо до голям търговски център в града. Тринога камера е разположена на пътя към Аксаково в посока Добрич.  \r\nБояна АТАНАСОВА", "date": "2019.01.12", "title": "Варна: Катастрофа е станала на автомагистрала „Хемус“ край Девня в посока Варна"}
{"url": "http://www.focus-news.net/news/2019/01/12/2611357/plovdiv-payantova-postroyka-e-izgoryala-pri-pozhar-v-selo-voyvodinovo-nyama-danni-za-umishlen-palezh.html", "text": "Паянтова постройка е изгоряла при пожар в село Войводиново, няма данни за умишлен палеж. Това съобщиха от пресцентъра на  МВР . Сигналът за пожара е подаден около 1.30 часа на тел. 112. Съобщено е за горяща барака в северозападния край на село Войводиново. Незабавно към мястото са насочени екипи на РУ – Труд и Трета РСПБЗН - Пловдив. Установено е, че огънят обхванал и унищожил напълно паянтова постройка на площ около 20 кв. метра, която според кмета на селото била необитаема от преди близо месец. Местопроизшествието е запазено. При първоначалния и повторния оглед, извършен от експерт пожарната, се установи, че няма данни за умишлено предизвикване на пожара. Най-вероятната причина за възникване на пожара е техническа неизправност (високо преходно съпротивление) в електрическата инсталация на нестандартното (самоделно) електрическо табло, монтирано в бараката. По случая е образувано досъдебно производство, уведомена е Районната прокуратура.", "date": "2019.01.12", "title": "Пловдив: Паянтова постройка е изгоряла при пожар в село Войводиново, няма данни за умишлен палеж"}
{"url": "http://www.focus-news.net/news/2019/01/12/2611369/dragomir-stoynev-bsp-viziya-za-balgariya-e-dopalnena-s-blizo-1000-predlozheniya.html", "text": "„По проекта „Визия за България\" бяха проведени 571 срещи, от тях 353 срещи в страната, с 45 браншови, граждански и синдикални организации. Предложенията, които бяха получени за този период са 924. В резултат от това „Визия за България\" е допълнена и променена. Тя съдържа 3 глави - демографска криза и семейство; държава и гражданско общество; икономическо развитие\". Това заяви по време на заседанието на Националния съвет на БСП членът на ИБ на БСП и зам.-председател на ПГ на „БСП за България\" Драгомир Стойнев, съобщиха от пресцентъра на  НС на БСП . В първа глава той обясни, че левицата предлага: въвеждане на семейно подоходно облагане- работещите родители да получават данъчни облекчения за всяко дете; въвеждане на диференцирани ставки на ДДС за основни храни и лекарства; родители, които  две години са си плащали осигуровки, при раждане на второ и трето дете, да получават еднократна помощ от 10 средни работни заплати за предходната година; отпадане на таксата за детски ясли и градини; разкриване на седмични групи за деца от рисковия контингент в яслите и детските градини; в случай на неосигурен достъп на дете до детска градина, родителите да бъдат компенсирани от държавата; спиране на социалните помощи при отпадане на дете до 16 години от учебния процес, пакет мерки за осигуряване на здравословен живот на българските деца. Стойнев заяви, че левицата залага и на преизчисляване на пенсиите с актуален средноосигурителен доход и ежегодното им осъвременяване; стимули за доброволно оставане на възрастните хора в заетост; приемане на закон за възрастните хора.  \r\nСтойнев заяви, че в сферата на здравеопазването Визията залага: за здравноосигурените лица гарантиран достъп до безплатно и навременно медицинско обслужване 24 часа в денонощието; за здравно неосигурените лица - държавно гарантиран базов пакет от медицински услуги, заплащани с публичен финансов ресурс; за болниците - премахване на търговския статут на държавните и общинските лечебни заведение и замяната му със статут на социално предприятие; нова система за контрол на разходите, обвързана с качеството и резултатите; даване на статут на университетски болници само на тези, които не са търговски дружества; за работещите в здравната система - приемане на наредба за формиране на работните заплати в държавните и общински заведения, гарантиращи им достойни и базови заплати; замяна на безплатното обучение в здравеопазването с държавна стипендия за обучение и/ или специализация с ангажимент за работа минимум 5 години в лечебно заведение в България.  \r\n„Основното е поставянето на пациента в центъра на здравната система чрез рязко намаляване на частните плащания на населението; повишаване на обема и качеството на здравните услуги, осигурен достъп до здравеопазване в отдалечените и планинските райони\", коментира Драгомир Стойнев. \r\nВ сферата на образованието той заяви, че са залегнали нови училищни планове, програми  и учебно съдържание, съобразени с възрастовите и психологическите потребности на децата и учениците; един учебник по един предмет за клас; изравняване на материалните условия във всички училища; въвеждане на професионално образование; пълен обхват на децата в средното образование; безплатни детски ясли и детски градини; безплатен обяд за децата до 4  клас; улесняване на достъпа до училище за децата от малките селища и бедни семейства; политика за запазване на училищата в малките селища; издръжка с публични средства само на държавните и общински училища, отказ от принципа- парите следват ученика и преоценка на делегираните бюджети; мандатност на директорите на училища и детски градини. \"Във висшето образование нашата цел е намаляване и поетапно премахване на студентските такси в държавните висши училища; държавна поръчка основана на дългосрочно прогнозиране от страна на държавата на нуждата от специалисти; достойно заплащане на академичния състав;  национална програма на студентските градчета; връзка на образованието с националната и регионалната икономика - национална карта образование-икономика изработена от държава общини и бизнес\", обясни Стойнев.  \r\nВъв втора глава на Визията социалната държава гарантира не само  основните права, личните и икономическите свободи, но предприема правни и финансови мерки за преодоляване на социалните противоречия и напрежение. Връщане на държавата в ключови сектори - енергетика, инфраструктура, образование, здравеопазване, вътрешен ред и сигурност. Драгомир Стойнев обясни, че във Визията е записана и дигитализация на управлението с изграждане на електронни системи и обвързвано на тези, които вече съществуват, с новите - електронен поземлен регистър, единна информационна система, обединяваща пазарите на селскостопанска продукция, електронен данъчен регистър, електронна здравна карта и здравно досие и  единна електронна образователна система.     \r\nСтойнев коментира, че в проекта е записана и концепция за развитие на отбраната - хората да са в центъра на развитието на въоръжените сили, както и модернизация и поддръжка на техника. В системата за сигурност във Визията е залегнало възстановяване на ролята на държавата в охраната на обществения ред и борбата с престъпността; осигуряване на спокойствие и ефективна защита на гражданите от престъпни посегателства; гарантиране на равна сигурност и защита на всеки гражданин; независимо от неговия социален статус, възраст, етнос и местоживеене; изкореняване на корупцията от системата за сигурност; реформи в МВР; по-добри условия на работа на полицаите.  \r\n„БСП залага и реформа на съдебната система - повишаване на бързината и ефективността на наказателния процес, гарантиране на обективността и отстраняване на възможностите за негово умишлено забавяне и затрудняване\", заяви той. По отношение на външната политика във Визията е записано, че България се нуждае от ясни и дългосрочни насоки. Да се фокусира върху: подкрепа за реализиране на регионално сътрудничество в Югоизточна Европа; продължаване на политиката за разширяване на ЕС; разширяване на възможностите за взаимодействие между страните от Черноморския регион; нормализиране на отношенията в Русия; стратегически отношения със САЩ; нови възможности за сътрудничество с Китай; отчетливо отстояване на националните ни интереси в международните организации в които членуваме; България да бъде активен член на ЕС, а не пасивен слушател.  \r\nВ трета глава левицата предлага нов модел на данъчна политика: данъчно-осигурителната тежест да се разглежда в светлината на въпроса „какво ти остава\", а не „какво ти се взима\"; въвеждане на праг за минималните възнаграждения в страната - не по-нисък от 60% от средната работна заплата; по-справедливи ставки за заплащане на нощния труд; преизчисляване на всички пенсии; всички големи компании в България с над 250 души, за период от 10 години, да отделят 10% от основния си капитал в приобщаващ фонд, от който дивиденти се разпределят ежегодно само между работниците.  \r\n„Новият икономически път на страната трябва да бъде базиран на потреблението и износа на продукция. Залагаме на икономика за мнозина, а не за малцина\", посочи Драгомир Стойнев.  По думите му трябва да се заложи на инвестиции в нови родни производства с висока добавена стойност. Той подчерта, че БСП предлага и нов закон за управлението на държавните и общински предприятия и е твърдо против отдаването на концесии на стратегически за България предприятия и обекти с национално значение. Като други важни предложения на левицата в сферата на икономиката той посочи създаване на социално предприятие, като оператор в социалната икономика, създаване на финансов холдинг за подпомагане на малките и средни предприятия, конкретна програма за изостаналите региони. Не на последно място той посочи и зелената икономика, която да допринесе за  опазване на околната среда, намаляване на въглеродните емисии и деградацията на екосистемите, социално въздействие и предотвратяване на загубата на работни места и обезлюдяването на отделни региони. Той посочи, че в сферата на енергетиката левицата залага на развитие на ядрената енергетика чрез редица мерки, сред които: изграждане и въвеждане в експлоатация на АЕЦ „Белене\" и на нови енергийни блокове на площадката на АЕЦ „Козлодуй\", възстановяване на проекта за газов коридор с Русия, разширяване на газовото хранилище в Чирен и изграждане на нови такива, разработване на находища на газ и продължаване на газификацията на страната, преразглеждане на договорите с  американските електроцентрали и гарантиране на експлоатацията на ТЕЦ-овете от комплекса „Марица - Изток\" до пълното изчерпване на запасите от въглища.  \r\nВ сферата на земеделието Стойнев поясни, че БСП цели ефективно стопанисване на земята; диференцирано субсидиране и ограничаване на едрите земеделски производители, с въвеждане на таван в субсидията; финансиране на изграждането на мрежа от фермерски пазари; увеличаване присъствието на българските храни в големите търговски вериги.   \r\nДрагомир Стойнев коментира и че БСП не се отказва от стремежа си за намаляване на различията между регионите и с тази цел предлага национален фонд за сближаване между регионите - инвестиционна програма, в която да се включват пакет от мерки, като облекчени данъчни ставки за фирмите, разкриващи работни места, субсидия от 50% върху лихвите по инвестиционните кредити, предоставяне на възможност за наемаме на сгради в индустриални зони.", "date": "2019.01.12", "title": "Драгомир Стойнев, БСП: „Визия за България\" е допълнена с близо 1000 предложения"}
{"url": "http://www.focus-news.net/news/2019/01/12/2611373/plovdiv-stotitsi-gosti-ot-tsyala-evropa-sa-posetili-izlozhbata-dim-istorii-za-tyutyuna-v-tyutyuneviya-grad.html", "text": "Стотици гости от цяла Европа са посетили изложбата „Дим. Истории за тютюна“ в Тютюневия град в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Изложбата бе открита на 11 януари в новото пространство за култура „СКЛАД“ на ул. Екзарх Йосиф 16. Експозицията е на два етажа и е създадена специално за откриването на „Пловдив – Европейска столица на културата 2019“. Тя е продукция на фондация „Пловдив 2019“, в партньорство с над 20 институции от България. \r\n„Изключително съм благодарен на фондация „Пловдив 2019“, че избра тази тема за изложбата, с която стартираме откриващия уикенд. Тютюнът е изключително важно растение за нашия град. Пловдив нямаше да бъде толкова развит, ако я нямаше тази индустрия. Щастлив съм, че точно на това място, в тъй наречения Тютюнев град – индустриална зона в края на 19-и и началото на 20-и век, имаме възможност да разкажем историите на тютюна. Радвам се, че първата стачка в България, която се е случила тук в Пловдив, е включена в изложбата. Пожелавам на всички една много вълнуваща година! Ние заедно пишем история!“, каза кметът на града. \r\nЕкипът на изложбата включва куратора Весела Ножарова, авторите на историческото проучване и текстове доц. д-р Михаил Груев, гл. ас. д-р. Борис Стоянов, д-р Станислава Груева, автора на визуална среда д-р Димитър Воденичаров; дизайнера Калина Димитрова и мултимедия Калин Серапионов. „ДИМ. Истории за тютюна” ще може да бъде разгледана до 30 март. \r\nПървият ден на откриващия уикенд на „Пловдив – Европейска столица на културата“ бе наситен с разнообразие от културни събития. Събитията бяха десет на локации в централната градска част. В Регионалния етнографски музей в бе открита изложбата „Песента на дървото“, която ще може да бъде разгледана до  края на месеца. Експозицията представя традиционни народни музикални инструменти, както и съвременни, станали популярни след Освобождението – цигулка, виола, цитра, мандолина и други.  В първия ден от откриващия уикенд музикалната програма „Капана 2019. Началото“ представи изпълнения на живо на изявени съвременни български изпълнители на открита сцена „Ядрото“. В Регионалния етнографски музей бе открита фотоизложбата „Преоткриване на наследството“. Фотографиите отразяват градски пейзажи, запечатват атмосферата на балканския град, представят шарения свят на улицата.", "date": "2019.01.12", "title": "Пловдив: Стотици гости от цяла Европа са посетили изложбата „Дим. Истории за тютюна“ в Тютюневия град"}
{"url": "http://www.focus-news.net/news/2019/01/12/2611376/komisar-mariya-gabriel-vrachi-stipendiite-na-fondatsiya-evrika-na-46-izyaveni-v-naukata-i-tehnikata-mladezhi.html", "text": "Българският еврокомисар по цифровата икономика и общество Мария Габриел връчи за втора поредна година стипендиите, с които фондация \"Еврика\" годишно отличава млади хора с изявени способности в отделни направления на науката. Това съобщиха от  Представителството на Европейската комисия в България . При откриването на тържествената церемония комисарят подчерта, че всеки един стипендиант е достоен последовател на труда и усилията на онези български учени, на чието име са учредени отделните стипендии.  \r\n\"Вдъхновяващо е да се видят толкова млади умове и талант, за които науката е начин на живот. Истински се радвам, че много от вас получават днес своите отличия за постижения в областта на новите технологии. Бъдещето на Европа е цифрово и вие можете да пишете върху неговите страници още от днес, поставяйки основите на това да бъдете следващите европейски цифрови лидери\", заяви еврокомисарят.  \r\nСред стипендиантите са млади хора, посветени на компютърните науки, физиката, химията, медицината, биологията, аграрните и ветеринарни науки, горско стопанство, икономика, строителство и архитектура. Мария Габриел отбеляза, че цифровите технологии имат значимо място и в тях, което показва, че цифровизацията не е запазена територия за едни или други. Днес цифровите технологии се развиват толкова бързо и проникват на практика във всяка сфера на живота, че всеки от младите хора ще се нуждае от умения да борави с тях, за да реализира максимално своя потенциал и идеи. Комисарят насърчи стипендиантите да се възползват от програмата за трансграничен стаж  „Цифрова възможност“, която дава възможност на младежите да натрупат практически опит в цифрова компания в друга държава членка.    \r\n\"Вие сте посланиците на България с най-силен глас и вдъхновители, които ни помагат да намерим отговори на предизвикателствата на настоящето и бъдещето. Вие ни показвате, че любовта към знанието, дисциплината и упоритостта са тези, които водят до резултати\", отправи послание към стипендиантите Мария Габриел и им пожела да бъдат историите на успеха, с които България да се гордее.", "date": "2019.01.12", "title": "Комисар Мария Габриел връчи стипендиите на фондация \"Еврика\" на 46 изявени в науката и техниката младежи"}
{"url": "http://www.focus-news.net/news/2019/01/12/2611362/kathimerini-v-ponedelnik-shte-se-sastoi-sreshta-mezhdu-aleksis-tsipras-i-panos-kamenos.html", "text": "Премиерът Алексис Ципрас и неговият младши коалиционен партньор Панос Каменос най-вероятно ще се срещнат в понеделник следобед, за да обсъдят условията за прекратяване на тяхното партньорство и следващите стъпки след телефонен разговор в събота, информира електронното издание на гръцкия вестник  Kathimerini , като се позовава на собствени източници. \r\nКаменос, който ръководи националистическата партия \"Независими гърци\", отмени планираната среща с Ципрас в петък, поради - временното, както се оказа, забавяне на одобрението от парламента в Скопие на конституционните промени, произтичащи от Споразумението от Преспа за разрешаване на 27-годишния спор за името на бившата югославска република. \r\nКабинетът на премиера посочи, че е дал време на своя младши партньор да вземе решение за следващите му ходове.  \r\nМакедония (БЮРМ в материала) завърши своята страна по споразумението от юни в петък, след като одобри промяна на името на страната в Северна Македония, заедно с няколко изменения в конституцията на страната, припомня изданието. \r\nСега гръцките депутати ще трябва да го ратифицират, за да може споразумението да бъде изпълнено. Каменос категорично отхвърли сделката и заплаши да напусне коалицията , ако въпросът стигне до гръцкия парламент.  Юлиян Марков", "date": "2019.01.12", "title": "Kathimerini: В понеделник ще се състои среща между Алексис Ципрас и Панос Каменос"}
{"url": "http://www.focus-news.net/news/2019/01/12/2611380/d-r-hristo-dimitrov-sdruzhenie-na-obshtopraktikuvashtite-lekari-veliko-tarnovo-napravleniya-za-spetsialisti-shte-ima-no-vaprosat-e-kak-shte-badat-razpredeleni-sredstvata.html", "text": "Направления за специалисти ще има, но въпросът е как ще бъдат разпределени средствата. Това каза за  Радио „Фокус“ – Велико Търново  д-р Христо Димитров, председател на Районната колегия на Българския лекарски съюз и на Сдружението на общопрактикуващите лекари във Велико Търново. Той посочи, че се очаква да бъде публикуван в държавен вестник анексът към Националния рамков договор, който беше подписан в края на миналата догодина. По думите му тогава ще стане ясно как е разпределен бюджетът. „Бюджетът е ясен, но въпросът е в детайлите – дали ще се заложи на количество или качество , т. е. - на обем или на цена за съответните дейности в специализираната помощ, което на практика е брой направления при нас, в първичната помощ“, допълни д-р Димитров. „Фокус“ припомня, че анексът предвижда бюджетите на болниците да бъдат увеличени с около 5%, а всички пациенти да имат право на повече направления за изследвания и за прегледи при специалисти. Предвижда се увеличението да е с около 10%. Не се очаква намаляване на цените на клиничните пътеки за лъчелечение, но ще бъде направен анализ и ако се открият злоупотреби, ще бъдат направени корекции. Ще бъде повишен контролът в лечебните заведения, като инвазивните кардиологии ще бъдат оборудвани с видеонаблюдение, което да следи за фиктивни пациенти и процедури. \r\nНадежда КРЪСТЕВА", "date": "2019.01.12", "title": "Д-р Христо Димитров,  Сдружение на общопрактикуващите лекари - Велико Търново: Направления за специалисти ще има, но въпросът е как ще бъдат разпределени средствата"}
{"url": "http://www.focus-news.net/news/2019/01/12/2611365/delegatsiya-ot-italianskiya-grad-luka-e-na-poseshtenie-v-plovdiv.html", "text": "Заместник-кметът на италианския град Лука Стефано Раджианти, почетният консул на България в Тоскана Алесандро Бузони и директорът на фондация „Джакомо Пучини“ в Лука Луиджи Виани се срещнаха със заместник-кмета ма Пловдив по култура и туризъм инж. Александър Държиков и музикалния директор на Опера-Пловдив – диригентът маестро Диан Чобанов, в Дома на културата „Борис Христов“. Това съобщиха за  Радио „Фокус“ – Пловдив  от Общината. \r\nПо време на срещата са обсъдени различни възможности за сътрудничество, както между двата града, така и между отделните културни институти. Домакини и гости са си разменили подаръци и са си направили снимки за спомен. Визитата е част от официалната програма на посещението на италианските гости, които в 19.00 часа ще присъстват на спектакъла „Ние сме всички цветове“, с който се открива „Пловдив – европейска столица на културата 2019“. \r\nПреди срещата в Дома на културата, италианските гости са се срещнали с кмета на Пловдив инж. Иван Тотев и заместник-кмета Розалин Петков. В 16.30 часа пред сградата на Общината всички ще присъстват на официалното откриване на изложбата „Изкуството на свободата – от Берлинската стена до уличното изкуство“ – единствената пътуваща колекция с 30 произведения върху фрагменти от Берлинската стена, която жителите и гостите на града ще видят първи в Европа като част от програмата на „Пловдив – Европейска столица на културата 2019“. В 17.00 часа, отново пред Община Пловдив, започва концертът на Духов оркестър „Д`Амброзио“ от италианския град Матера – „Европейска столица на културата 2019“, заедно с Пловдив. Концертната изява на музикантите от Матера е под диригентството на маестро Диан Чобанов, който ще дирижира и спектакъла „Ние сме всички цветове“.", "date": "2019.01.12", "title": "Делегация от италианския град Лука е на посещение в Пловдив"}
{"url": "http://www.focus-news.net/news/2019/01/12/2611375/blagoevgrad-nad-150-kukeri-ot-selo-cherniche-defiliraha-na-festivala-simitliya-drevnata-zemya-na-kukerite.html", "text": "Над 150 кукери от село Черниче дефилираха на фестивала „Симитлия – Древната земя на кукерите“, предаде репортер на  Радио „Фокус“ – Пирин . Те представиха обичая „Васильовден“.  \r\nПреди тях групата „Златна фея“ – Петрич пресъздаде обичаите „Крадене на мома“ и „Газене на мечка за здраве“, а представителите на Крупник изненадаха публиката с бабугерско хоро. \r\nЛивия НИНОВА", "date": "2019.01.12", "title": "Благоевград: Над 150 кукери от село Черниче дефилираха на фестивала „Симитлия – Древната земя на кукерите“"}
{"url": "http://www.focus-news.net/news/2019/01/12/2611377/dimitris-papadimulis-sega-e-red-na-gartsiya-da-kazhe-da.html", "text": "Сега е ред на Гърция да каже „ДА“, заяви заместник-председателят на Европейския парламент и лидер на евродепутатите от СИРИЗА Димитрис Пападимулис, предава  Макфакс .  \r\nПападимулис написа това след като конституционните промени, необходими за прилагането на споразумението от Преспа с Гърция за промяна на името на Република Македония, бяха приети снощи в македонския парламент.. \r\n\"Северна Македония вместо Македония, премахване на иредентизма от Конституцията, изясняване, че Споразумението от Преспа говори за гражданство, а не за етническата принадлежност, древна Македония е осигурена като гръцко наследство. Сега е време Гърция, без никакво закъснение, да каже \"да\", пише Пападимулис в социалната мрежа \"Туитър\".  Юлиян Марков", "date": "2019.01.12", "title": "Димитрис Пападимулис: Сега е ред на Гърция да каже „ДА“"}
{"url": "http://www.focus-news.net/news/2019/01/12/2611381/gd-granichna-politsiya-na-gkpp-dunav-most-ruse-se-izvarshvat-zasileni-proverki-ot-rumanskite-vlasti-poradi-nachaloto-na-rumanskoto-predsedatelstvo-na-saveta-na-es.html", "text": "На ГКПП \"Дунав мост-Русе\" на българо-румънската граница се извършват засилени проверки от румънските власти, поради началото на румънското председателство на Съвета на ЕС. ГКПП \"Стрезимировци\" на границата със Сърбия остава затворен за товарни автомобили поради чистене на пътища от сръбска страна, по данни към 18.00 часа. Това съобщиха от пресцентъра на  Главна дирекция \"Гранична полиция\" . \r\nНа всички останали гранични контролно-пропускателни пунктове трафикът е нормален.", "date": "2019.01.12", "title": "ГД \"Гранична полиция\": На ГКПП \"Дунав мост-Русе\" се извършват засилени проверки от румънските власти, поради началото на румънското председателство на Съвета на ЕС"}
{"url": "http://www.focus-news.net/news/2019/01/12/2611371/mkdmakedoniya-konstitutsionnite-promeni-v-makedoniya-sa-osnovna-tema-v-gartsiya.html", "text": "Конституционните промени в Македония са основна тема в Гърция, пише македонското електронно издание  “МКД“ .  \r\nОсвен гръцкият премиер Алексис Ципрас и бившият външен министър Никос Коцияс, променте бяха приветствани и от други официални лица. \r\n„Промяната на конституцията  на съседите е изключително голям напредък. Гръцкият парламент скоро ще реши историческия въпрос, който проправя пътя за мир и общо развитие на Балканите и трайно преодолява национализма от двете страни на границата, пише гръцкият вътрешен министър Алексис Харицис. \r\n„Поражение за национализма и иредентизма. Послание за мир, сътрудничество и помирение на Балканите. Двата народа не ги разделя нищо, само едно общо бъдеще ги обединява ”, пише говорителят на СИРИЗА Раня Свигу. \r\nМалко след приключването на гласуването в македонския парламент до късно вчера резултатите бяха централна тема в електронните издания на гръцките медии. \r\nГръцката държавна агенция  ANA-MPA  в текста, озаглавен \"Северна Македония се случи\", предава резултата от гласуването заедно с реакциите и поздравленията към македонския министър-председател. \r\nМакедонската информационна агенция (МИА) разглежда някои от заглавията в гръцките медии малко след като конституционните промени бяха приети в македонското събрание с 81 гласа. Гръцките електронни издания само съобщиха новините, без да направят коментар. Информационният портал \"Capital\" : \"БЮРМ: Парламентът одобри промяната на името в Република Северна Македония.\" \"Kathimerini\" : \"Събранието на БЮРМ ратифицира споразумението на Преспа \"Ta Nea\" : \"Договорът от Преспа е приет - Заев събра 81 депутати\" \"Efimerida\" : \"Приеха конституционните промени в БЮРМ\" \"Real\" : \"Победа на Заев: Приети са промените в македонската конституция, стартиращи Договора от Преспа\" \"Skai\" : \"Одобриха конституционните промени в Скопие, топката от Преспа е в Атина\" \"ЕРТ\" : \"БЮРМ: Ратифицирана е промяната на конституцията - телефонен разговор Ципрас-Заев\" \r\nЖурналистите в своите статии обясняват, че депутатите са гласували в подкрепа на четирите изменения, а гръцките медии в сряда, когато е насрочено заседание за гласуване за конституционни промени, непрекъснато са следили развитието в нашата страна.  Юлиян Марков", "date": "2019.01.12", "title": "„МКД“(Македония): Конституционните промени в Македония са основна тема в Гърция"}
{"url": "http://www.focus-news.net/news/2019/01/12/2611382/afp-zaginalite-pri-eksploziyata-v-parizh-sa-trima-sred-tyah-ima-i-ispanska-turistka.html", "text": "Мощна експлозия на газ стана в сграда в центъра на Париж, в която загинаха двама пожарникари и испанска туристка и бяха ранени 47 души, десет от които тежко, предава  AFP . \r\nПредишните информации бяха за четирима загинали, като засега няма пояснение защо е коригирана бройката. \r\nОколо 200 пожарникари бяха мобилизирани за борба с пожара, който избухна след взрива и бяха евакуирани пострадалите,както и обитатели от съседните сгради, които са сериозно повредени, съобщи министърът на вътрешните работи Кристоф Кастанер пред репортери на мястото. \r\nВзривът е преобърнал автомобили, а стъкла и отломки са разпръснати на голямо разстояние. Улицата е отцепена от полицията.  Юлиян Марков", "date": "2019.01.12", "title": "AFP: Загиналите при експлозията в Париж са трима, сред тях има и испанска туристка"}
{"url": "http://www.focus-news.net/news/2019/01/12/2611385/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 0 градуса.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на път Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nВ едната лента се осъществява движението в участък от пътя между Павликени и село Горна Студена. Ограничението е въведено в участъка от  км 26+089 до км 46+089 поради извършване на ремонт. Дейностите трябва да приключат до 31 януари. \r\nНадежда КРЪСТЕВА", "date": "2019.01.12", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/01/12/2611383/d-r-svetoslav-dimitrov-veterinaren-lekar-bezdomnite-zhivotni-sa-po-ustoychivi-na-usloviyata-na-vanshnata-sreda.html", "text": "Бездомните животни са по-устойчиви на условията на външната среда. Това каза за  Радио „Фокус“ – Пирин  д-р Светослав Димитров, ветеринарен лекар. По думите му при тях имунитета е по-силен, отколкото при домашните животни, които живеят при температура от около 20 градуса. Д-р Светослав Димитров отбеляза, че все пак е необходимо да се помисли и за тях, когато навън е много студено. „Освен оставянето на вода във входовете и в други помещения, наблюдавам, че в социалните мрежи се коментира и е актуално и допускането им в моловете и другите търговски обекти“, посочи специалистът. Той допълни, че в тези случаи те не създават неприятности, като единствено търсят топлина за няколко часа и след това си излизат. „Съветвам хората с добри сърца да допускат, където е възможно, бездомните животни, за да може да се стоплят и да им дадат хладка вода и храна“, добави д-р Димитров. Той коментира, че е ясно, че не е възможно кучето или котката да остане там за дълго, но все пак ще събере топлина и, ако тази добрина се повтори отново на следващия ден, така се спасява живота на бездомното животно при минусови температури. \r\nДенис НИКИФОРОВ", "date": "2019.01.12", "title": "Д-р Светослав Димитров, ветеринарен лекар: Бездомните животни са по-устойчиви на условията на външната среда"}
{"url": "http://www.focus-news.net/news/2019/01/12/2611387/pazardzhik-politseyski-patruli-sa-razpolozheni-na-izhodite-na-grada-v-posoka-plovdiv-i-pri-razklona-za-selo-dragor.html", "text": "Нормално натоварено е движението за края на съботния ден по всички главни булеварди и кръстовища в Пазарджик, предаде репортер на  Радио „Фокус” – Пазарджик . Интензивен е трафикът в района на затвора в посока автомагистрала „Тракия“. Патрули на „Пътна полиция” са разположени на изходите на града в посока Пловдив и при разклона за село Драгор.  \r\nВъведени са ограничения на скоростта при разклоните за селата Мало Конаре, Говедаре и Цалапица на пътя Пазарджик – Пловдив. \r\nРадослава МУРДЖЕВА", "date": "2019.01.12", "title": "Пазарджик: Полицейски патрули са разположени на изходите на града в посока Пловдив и при разклона за село Драгор"}
{"url": "http://www.focus-news.net/news/2019/01/12/2611389/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти и сигнали за паднали камъни, които да са затруднявали трафика по републиканската пътна мрежа в Благоевградска област. Пътните настилки са мокри, на по-високите места - хлъзгави и частично заледени. В региона не се извършват ремонтни дейности. От Областно пътно управление – Благоевград отправят апел към водачите на моторни превозни средства са шофират внимателно, със съобразена скорост и да спазват правилата за движение. \r\nС нормална интензивност е трафикът в областния център. Пътните настилки са мокри и на места - хлъзгави. До този момент няма възникнали тежки пътни инциденти в Благоевград. Градският транспорт се движи по разписание.  \r\nДенис НИКИФОРОВ", "date": "2019.01.12", "title": "Благоевград: Повишена е опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2019/01/12/2611388/radio-b92-sarbiya-sarbiya-vavezhda-dozhivoten-zatvor-za-tezhki-prestapleniya.html", "text": "Сръбският президент Александър Вучич, обявявайки системни и всеобхватни мерки срещу най-тежките престъпления, след заседание на Съвета за национална сигурност заяви, че държавата е решена да се справи с най-тежките форми на престъпност и корупция, съобщава сръбското радио  Б92 . \r\n\"Всички ще ги смажем, обещавам на гражданите, че държавата ще смаже престъпниците,\" каза Вучич след заседанието на Съвета за национална сигурност, предаде Б92. \r\nВучич също обяви промяната на наказателната политика, особено за престъпления с насилие и изнасилване, педофилия, убийства на деца и трафик на оръжия и наркотици. \r\n\"Предвижда се увеличаване на минималните и максимални наказания за престъпления, свързани с насилие, домашно насилие, изнасилване, педофилия\", каза Вучич. \r\n\"Въвеждаме доживотна присъда за убийства на повече от едно лице и убийства на деца\", каза Вучич.  Юлиян Марков", "date": "2019.01.12", "title": "Радио „Б92“ (Сърбия): Сърбия въвежда доживотен затвор за тежки престъпления"}
{"url": "http://www.focus-news.net/news/2019/01/12/2611390/pregled-na-mezhdunarodnite-novini-do-18-chasa-agentsiya-fokus.html", "text": "Украинският президент Петро Порошенко съобщи в събота, че е сключена сделка с Турция за закупуване на 12 тактически безпилотни летателни апарати Bayraktar TB2 , пише турският вестник  Yeni Safak \r\nОбявявайки сделката  чрез социялната мрежа „Туитър“ , Поршенко заяви, че сделката е договорена с турския президент Реджеп Тайип Ердоган. \r\nСистемата Bayraktar достига скорост от 130 километра в час с експлоатационна височина на полета 7 300 метра, 24 часа полетно време и комуникационен обхват от 150 км. Има 12-метров обхват на крилото и товароносимост от 55 кг. \r\nBayraktar TB2 се използва оперативно от турските въоръжени сили и може да изстрелва ракети. \r\n*** След името, наред е икономиката, заяви премиерът на Македония на пресконференция, цитиран от македонската редакция на радио  “Свободна Европа“ .  \r\nПремиерът Зоран Заев, един ден след гласуването на конституционните промени, каза, че в този историческият момент благодари на депутатите за голямото и отговорно решение. Той казва, че знае колко е трудно да се вземе подобно решение и казва, че разбира горчивината и гордостта. \r\n\"Да приемем това споразумение означава да оставим горчивината в миналото и с гордост да погледнем в бъдещето, ние написахме история и отворихме страниците на бъдещето\", каза Заев. \r\nТой каза, че споразумението ще означава, че Северна Македония ще се присъедини към НАТО и ЕС като пълноправен член. И като техен член ще бъде гарантирана сигурността и стабилността на страната ще получи икономическа сила като техен член. \r\n\"Решението в парламента е решение срещу изолацията, несигурността и бедността, решение, което дава на младите хора силата да бъдат рамо до рамо с европейските връстници\", казва той. \r\nТой очаква споразумението да бъде ратифицирано от гръцкия парламент, а след това Гърция да подпише Протокола за присъединяване към НАТО, за да стане Македония 30-тата членка на Алианса. Заев казва, че с разрешаването на спора с Гърция страната му вече няма открити въпроси със съседите си. \r\n\"Създадохме модел за разрешаване на спорове, който спечели симпатиите на международните партньори\", каза министър-председателят Заев. \r\n\"Подготвили сме почвата и засадихме семена, но всеки знае, че това е само стъпка към плодотворна реколта и резултати\", каза Заев. \r\nТой казва, че сега те ще започнат нова кампания за икономически реформи, за да си осигурят обещаното - по-добър живот, по-добри възможности и справедливо общество. \r\nТой казва, че очаква министрите да работят по-усилено и по-целенасочено, за да направят живота по-добър, защото както казват гражданите, те няма да приемат закъснения и той няма да го приеме. \r\nМинистър-председателят се обърна към опозицията, поиска от тях постоянно да напомнят на властите за техните отговорности, но и опозицията не трябва да пречи неоснователно и да бъде отговорна, според премиера. \r\nЩо се отнася до призива на лидера на ВМРО-ДПМНЕ за предсрочни избори, Заев каза, че въпросът ще бъде разгледан от партийните органи. \r\n*** Премиерът Алексис Ципрас и неговият младши коалиционен партньор Панос Каменос най-вероятно ще се срещнат в понеделник следобед, за да обсъдят условията за прекратяване на тяхното партньорство и следващите стъпки след телефонен разговор в събота, информира електронното издание на гръцкия вестник  Kathimerini , като се позовава на собствени източници. \r\nКаменос, който ръководи националистическата партия \"Независими гърци\", отмени планираната среща с Ципрас в петък, поради - временното, както се оказа, забавяне на одобрението от парламента в Скопие на конституционните промени, произтичащи от Споразумението от Преспа за разрешаване на 27-годишния спор за името на бившата югославска република. \r\nКабинетът на премиера посочи, че е дал време на своя младши партньор да вземе решение за следващите му ходове.  \r\nМакедония (БЮРМ в материала) завърши своята страна по споразумението от юни в петък, след като одобри промяна на името на страната в Северна Македония, заедно с няколко изменения в конституцията на страната, припомня изданието. \r\nСега гръцките депутати ще трябва да го ратифицират, за да може споразумението да бъде изпълнено. Каменос категорично отхвърли сделката и заплаши да напусне коалицията , ако въпросът стигне до гръцкия парламент. \r\n*** Лидерът на ВМРО ДПМНЕ Христиан Мицковски отново призова за предсрочни парламентарни избори на днешната пресконференция. Той призова в понеделник да се разпусне парламента и да се проведат парламентарни избори заедно с президентските избори, съобщава македонският телевизионен канал  “Нова ТВ“ . \r\nТой реагира на пресконференцията на премиера Заев, в която той заяви, че социологическите проучвания показват предимство за правителството. Мицковски заяви, че победата ще бъде за  ВМРО-ДПМНЕ. \r\nЛидерът на ВМРО-ДПМНЕ определи промените в конституцията като погазване на волят на гражданите на страната . \r\n„Само Зоран Заев може да се гордее, че смени името на страната си. Заев може да се гордее само с натиска и заплахите и безпринципните сделки, които са стъпкали публично изразената воля на гражданите на референдумите през 1991 и 2018 година“, подчерта Мицковски. \r\n„Това правителство беше създадено за един въпрос и го реши катастрофално, като промени името, идентичността, езика, историята, културата, образованието, промени всичко, което е македонско и тази му задача е приключила. Ето защо това правителство, което се крепи толкова трудно, ще падне и едва ли ще остане нещо от СДСМ. ВМРО-ДПМНЕ ще направи всичко по силите си да коригира тази несправедливост в бъдеще. Остава да се отбележи, че 81 души са променили името и самоличността си, а не хората и гражданите на тази страна, каза Мицковски на пресконференцията. \r\n*** Новосформираният \"Комитет за борба за Македония\", състоящ се от четири организации, две от които са гърци от диаспората, насрочиха протеста, като заявиха, че гърците \"не отстъпват нито една буква от святото име на Македония\", информира македонският телевизионен  “Канал 5“ .  \r\n„Правителството казва, че гърците са убедени в ползите от \"споразумението\". Нека да им докажем, че правят грешка и изпращаме обща покана към всички гърци да дойдат на нов голям протест в последния момент, за да се предотврати предателството на Македония в неделя, 20 януари от 14: 00ч. на площад  „Синтагма“, това е единственият демократичен начин да не го подложат на гласуване в парламента, но ако се осмелят да го направят, ще бъдем отново там“, каза Комитетът за борба за Македония. \r\nТе добавят, че историята ще бъде написана от депутати, които поставят лични и партийни интереси над своята родина и демокрацията. \r\n*** Мощна експлозия на газ стана в сграда в центъра на Париж, в която загинаха двама пожарникари и испанска туристка и бяха ранени 47 души, десет от които тежко, предава  AFP . \r\nПредишните информации бяха за четирима загинали, като засега няма пояснение защо е коригирана бройката. \r\nОколо 200 пожарникари бяха мобилизирани за борба с пожара, който избухна след взрива и бяха евакуирани пострадалите,както и обитатели от съседните сгради, които са сериозно повредени, съобщи министърът на вътрешните работи Кристоф Кастанер пред репортери на мястото. \r\nВзривът е преобърнал автомобили, а стъкла и отломки са разпръснати на голямо разстояние. Улицата е отцепена от полицията. \r\n*** Демонстрациите на \"жълтите жилетки\" в събота събраха 32 хиляди души в различни градове на Франция. Такива данни представи телевизионен канал BFM съгласно  информация, получена неофициално от правоприлагащите органи, предава  TACC \r\nКаналът подчерта, че това означава значително увеличение на броя на участниците, кaто миналата седмица са участвали около 26 хиляди В Париж, към 14:00 часа местно време (15:00 часа българско време), е имало около 8 хиляди демонстранти. Това също показва увеличение на активността на протестното движение -преди седмица \"жълтите жилетки\" по улиците и площадите на столицата не са били повече от 2 хиляди. \r\nСега в Париж на булевардите в близост до Триумфалната арка, има сблъсъци на протестиращи с полицията. В отговор на камъните, летящи по тях, полицията и жандармерията използват гранати със сълзотворен газ. Използвани са водни оръдия и има задържани лица. \r\nСпоред последните данни, от сутринта в града са задържани 59 души. Преди началото на демонстрациите полицията задържа 29 души за това, че са носели оръжие или предмети, които могат да бъдат използвани като оръжие. \r\n*** Сръбският президент Александър Вучич, обявявайки системни и всеобхватни мерки срещу най-тежките престъпления, след заседание на Съвета за национална сигурност заяви, че държавата е решена да се справи с най-тежките форми на престъпност и корупция, съобщава сръбското радио  Б92 . \r\n\"Всички ще ги смажем, обещавам на гражданите, че държавата ще смаже престъпниците,\" каза Вучич след заседанието на Съвета за национална сигурност, предаде Б92. \r\nВучич също обяви промяната на наказателната политика, особено за престъпления с насилие и изнасилване, педофилия, убийства на деца и трафик на оръжия и наркотици. \r\n\"Предвижда се увеличаване на минималните и максимални наказания за престъпления, свързани с насилие, домашно насилие, изнасилване, педофилия\", каза Вучич. \r\n\"Въвеждаме доживотна присъда за убийства на повече от едно лице и убийства на деца\", каза Вучич.", "date": "2019.01.12", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/12/2611374/nova-tv-hristian-mitskovski-poiska-razpuskane-na-parlamenta-v-ponedelnik.html", "text": "Лидерът на ВМРО ДПМНЕ Христиан Мицковски отново призова за предсрочни парламентарни избори на днешната пресконференция. Той призова в понеделник да се разпусне парламента и да се проведат парламентарни избори заедно с президентските избори, съобщава македонският телевизионен канал  “Нова ТВ“ . \r\nТой реагира на пресконференцията на премиера Заев, в която той заяви, че социологическите проучвания показват предимство за правителството. Мицковски заяви, че победата ще бъде за  ВМРО-ДПМНЕ. \r\nЛидерът на ВМРО-ДПМНЕ определи промените в конституцията като погазване на волят на гражданите на страната . \r\n„Само Зоран Заев може да се гордее, че смени името на страната си. Заев може да се гордее само с натиска и заплахите и безпринципните сделки, които са стъпкали публично изразената воля на гражданите на референдумите през 1991 и 2018 година“, подчерта Мицковски. \r\n„Това правителство беше създадено за един въпрос и го реши катастрофално, като промени името, идентичността, езика, историята, културата, образованието, промени всичко, което е македонско и тази му задача е приключила. Ето защо това правителство, което се крепи толкова трудно, ще падне и едва ли ще остане нещо от СДСМ. ВМРО-ДПМНЕ ще направи всичко по силите си да коригира тази несправедливост в бъдеще. Остава да се отбележи, че 81 души са променили името и самоличността си, а не хората и гражданите на тази страна, каза Мицковски на пресконференцията.  Юлиян Марков", "date": "2019.01.12", "title": "„Нова ТВ“: Христиан Мицковски поиска разпускане на парламента в понеделник"}
{"url": "http://www.focus-news.net/news/2019/01/12/2611378/plovdiv-dvizhenieto-v-grada-e-zatrudneno-zasileno-e-politseyskoto-prisastvie.html", "text": "До приключване на съпътстващите официалното откриване на „Пловдив – Европейската столица на културата 2019“ събития, в града е въведена временна организация на движение на автомобили, предаде репортер на  Радио „Фокус“ – Пловдив . Забранено е преминаването по цялото протежение на бул. „Цар Борис ІІІ Обединител”, от кръстовището с бул. „Христо Ботев” до кръстовището с бул. „Шести септември”, както и паркирането по улиците „Иван Вазов”,  „Цар Асен”, „Д-р Г. М. Димитров” и „Крали Марко”. За улеснение на гостите на града са определени буферни паркинги – при Колодрума, Стадион „Пловдив“ и Международния панаир, към които водачите биват насочвани от полицейски служители. Полицейското присъствие в града е засилено, като се извършват проверки на шофьорите на всички възлови кръстовища, а също и по улиците, водещи към центъра на Пловдив. Трафикът на територията на града е изключително интензивен, затруднения в движението се очакват до полунощ. \r\nКъм момента трафикът на територията на Пловдивска област също е натоварен, по информация от Областното пътно управление. По-засилено автомобилно движение се отчита в участъка на автомагистрала „Тракия“ в областта и по пътищата Пловдив-Карлово и Пловдив-Пазарджик. Пътните настилки са предимно сухи, а в планинските райони те са обработени срещу заледяване и са нормално проходими. Опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Засилено е полицейското присъствие по основните направления на територията на цялата Пловдивска област. \r\nТони МИХАЙЛОВ", "date": "2019.01.12", "title": "Пловдив: Движението в града е затруднено, засилено е полицейското присъствие"}
{"url": "http://www.focus-news.net/news/2019/01/12/2611391/sport-uest-hem-pobedi-arsenal-s-10-v-mach-ot-visshata-liga.html", "text": "Футбол: Уест Хем победи Арсенал с 1:0 в лондонското дерби от 22-ия кръг на Висшата лига. Единственото попадение в срещата отбеляза Деклан Райс в 48-ата минута. Това бе и първи домакински успех над този съперник от 2006 година насам. \r\nТака Уест Хем се изкачи на 8-о място с 31 точки, докато Арсенал остава пети с десет точки повече. Шести е Манчестър Юнайтед с 38, но и мач по-малко. Утре от 18:30 часа Юнайтед гостува на Тотнъм.", "date": "2019.01.12", "title": "Спорт: Уест Хем победи Арсенал с 1:0 в мач от Висшата лига"}
{"url": "http://www.focus-news.net/news/2019/01/12/2611392/sofiya-dvizhenieto-se-osashtestvyava-v-edna-lenta-po-pat-i-1-botevgrad-sofiya-v-rayona-pod-viadukta-na-avtomagistrala-hemus-predi-izkachvaneto-na-vitinya-poradi-avariral-kamion.html", "text": "Движението се осъществява в една лента по път I-1 Ботевград - София в района под виадукта на автомагистрала \"Хемус\" преди изкачването на Витиня поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“  и призоваха шофьорите да се движат с повишено внимание и съобразена скорост.", "date": "2019.01.12", "title": "София: Движението се осъществява в една лента по път I-1 Ботевград - София в района под виадукта на автомагистрала \"Хемус\" преди изкачването на Витиня поради аварирал камион"}
{"url": "http://www.focus-news.net/news/2019/01/12/2611384/tass-vav-frantsiya-dnes-protestirat-okolo-32-hilyadi-zhalti-zhiletki.html", "text": "Демонстрациите на \"жълтите жилетки\" в събота събраха 32 хиляди души в различни градове на Франция. Такива данни представи телевизионен канал BFM съгласно  информация, получена неофициално от правоприлагащите органи, предава  TACC \r\nКаналът подчерта, че това означава значително увеличение на броя на участниците, кaто миналата седмица са участвали около 26 хиляди В Париж, към 14:00 часа местно време (15:00 часа българско време), е имало около 8 хиляди демонстранти. Това също показва увеличение на активността на протестното движение -преди седмица \"жълтите жилетки\" по улиците и площадите на столицата не са били повече от 2 хиляди. \r\nСега в Париж на булевардите в близост до Триумфалната арка, има сблъсъци на протестиращи с полицията. В отговор на камъните, летящи по тях, полицията и жандармерията използват гранати със сълзотворен газ. Използвани са водни оръдия и има задържани лица. \r\nСпоред последните данни, от сутринта в града са задържани 59 души. Преди началото на демонстрациите полицията задържа 29 души за това, че са носели оръжие или предмети, които могат да бъдат използвани като оръжие.  Юлиян Марков", "date": "2019.01.12", "title": "ТАСС: Във Франция днес протестират около 32 хиляди „жълти жилетки“"}
{"url": "http://www.focus-news.net/news/2019/01/12/2611395/blagoevgrad-bez-zabavyane-se-osashtestvyava-preminavaneto-prez-granichen-punkt-kulata.html", "text": "Без забавяне се осъществява преминаването през граничен пункт „Кулата“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът също е с нормална интензивност. \r\nДенис НИКИФОРОВ", "date": "2019.01.12", "title": "Благоевград: Без забавяне се осъществява преминаването през граничен пункт „Кулата“"}
{"url": "http://www.focus-news.net/news/2019/01/12/2611394/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 6° до 11°. Времето над страната е предимно облачно. Слаб до умерен вятър духа в областите: Варна, Видин и Монтана. \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nДо 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента;  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка. \r\nАМ „Хемус“:  \r\nОбласт София: \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения \r\nАМ „Люлин“: няма ограничения.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС; \r\n- „Печинско“ - отворен за всички МПС; \r\n- „Ришки“ - отворен за всички МПС; \r\n- „Предел“ - отворен за всички МПС. \r\n- „Рожен“ - отворен за всички МПС. \r\n- „Троянски“ - забранен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно e забранено движението на МПС над 12 т, както и тегленето на ремаркета и полуремаркета; \r\n- „Превала“ – забранено е движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 14.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Временно е ограничено движението по път II-37 Батак – Доспат на МПС над 12 т. с ремаркета и полуремаркета \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  \r\nИскърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.12", "title": "Актуална пътна обстановка"}
{"url": "http://www.focus-news.net/news/2019/01/12/2611386/predsedatelyat-na-pg-na-gerb-tsvetan-tsvetanov-prisastva-na-otkrivaneto-na-izlozhba-posvetena-na-berlinskata-stena.html", "text": "Председателят на ПГ на ГЕРБ и зам.-председател на партията Цветан Цветанов присъства на откриването на изложбата на открито „Изкуство на свободата – от Берлинската стена до уличното изкуство“ в Пловдив. Това съобщиха от пресцентъра на  ПП ГЕРБ . Това е единствената пътуваща колекция от оригинални фрагменти от Берлинската стена. Събитието е част от програмата, посветена на откриването на домакинството на Пловдив като Европейска столица на културата 2019. \r\nСред присъстващите на събитието бяха посланиците на Франция и на Германия Н. Пр. Ерик Льобедел и Н. Пр. Херберт Салбер, председателят на ЕНП – Жени Дорис Пак, кметът на Пловдив Иван Тотев, министърът на финансите Владислав Горанов, председателят на парламентарната Комисия по бюджет и финанси Менда Стоянова, народни представители от ГЕРБ, много жители и гости на града. На откриването на изложбата на площад „Римски стадион“ беше и председателят на Народното събрание Цвета Караянчева. \r\n„Никога повече стени, никога повече разделение. Всеки, който зове към омраза, трябва да знае, че тя няма място в днешния свят“, заяви Цветанов. \r\n„Берлинската стена, която ни разделяше, вече е минало. Тази изложба показва, че никой не може да ни разделя, а изкуството е това, което може да ни събере“, заяви председателят на Народното събрание Цвета Караянчева \r\nВ приветствието си кметът на града Иван Тотев подчерта, че Пловдив е първият град, който отбелязва 30-годишнината от падането на Берлинската стена. Един от 30-те оригинални фрагмента завинаги ще остане в града под тепетата.  \r\nКолекцията е създадена от известният френски куратор Силвестър Верже, който също присъства на откриването в Пловдив. Тя показва световноизвестни художници, които са рисували върху Берлинската стена преди падането ѝ през 1989 г.", "date": "2019.01.12", "title": "Председателят на ПГ на ГЕРБ Цветан Цветанов присъства на откриването на изложба, посветена на Берлинската стена"}
{"url": "http://www.focus-news.net/news/2019/01/12/2611399/predstoyashti-sabitiya-v-stranata-za-13-yanuari-agentsiya-fokus.html", "text": "*** \r\nОт 11.00 часа пред бюста-паметник на Алеко Константинов ще бъдат отбелязани 156 години от рождението на писателя и  основоположник на организираното туристическо движение в България.  \r\n*** \r\nОт 11.30 часа в църквата „Св. София“ ще се състои преклонение пред паметта и делото на Мара Бунева. От 12.00 часа цветя ще бъдат положени пред Паметника на незнайния войн. \r\n*** \r\nОт 16.30 часа по повод Деня на българското кино ще се състои ексклузивна прожекция на филма на Костадин Бонев – „Далеч от брега”. \r\n*** \r\nОт 11.00 часа пред бюст паметника на Пейо Яворов ще се състои ритуал по полагане на венци и цветя в знак на признателност по повод 141 години от рождението на поета. \r\n*** \r\nОт 11.00 до 16.00 часа Младежите от Детски парламент в Благоевград ще раздават топли напитки в центъра на града. \r\n*** \r\nОт 09.30 часа в Професионалната гимназия по механоелектротехника и електроника ще се проведе Ден на отворените врати. \r\n*** \r\nОт 17.30 часа във Varna Mall ще бъде открит празникът „Рождественские встречи 2019“. \r\n*** \r\nОт 11.00 часа по повод 141 години от Освобождението на Дупница центъра на ще се състои възстановка на влизането на освободителните войски.  \r\n*** \r\nОт 19.00 часа в село Пиперков Чифлик се организират Запалване на сурвакарски огън и игри.  \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Богородица“. \r\n*** \r\nОт 11.00 часа в Регионалия исторически музей ще бъде открита изложбата „Еврика“, която представя с най-интересните открития на 19 и 20 в. \r\n*** \r\nВ 11.00 часа в Етнографския музей ще се проведе детска работилница „Как да измайсторим музикален инструмент“. Проявата е част от откриващия уикенд на „Пловдив – Европейска столица на културата 2019“.  \r\n*** \r\nВ 11.00 часа в Балабановата къща ще се състои камерен концерт „Млади инструменталисти“. Проявата е част от откриващия уикенд на „Пловдив – Европейска столица на културата 2019“. \r\n*** \r\nОт 12.00 часа в зала „Атрим Арена“ ще се проведе иновативен детски футболен турнир по правилата на Германската и Холандската футболна федерация. \r\n*** \r\nОт 16.00 часа в Постоянната експозиция „Мексиканско изкуство“ на ул. „Артин Гидиков“№11 в Стария град  ще бъде открита фотографската изложба „Неосветените дворове“, посветена на 90-та годишнина от рождението на големия ни писател Йордан Радичков. \r\n*** \r\nОт 19.00 часа на сцената на Държавната опера ще бъде представена премиерната за България и единствена в света танго опера „Мария от Буенос Айрес“. \r\n*** \r\nОт 09.30 часа Белоградчишкият епископ Поликарп ще оглави архиерейска света Литургия в храм „Св. вмчк Георги“ в кв. „Гюргево“.", "date": "2019.01.12", "title": "Предстоящи събития в страната за 13 януари (Агенция „Фокус“)"}
{"url": "http://www.focus-news.net/news/2019/01/12/2611379/kanal-5-makedoniya-na-20-yanuari-shte-se-organizira-protest-v-atina-sreshtu-dogovora-ot-prespa.html", "text": "Новосформираният \"Комитет за борба за Македония\", състоящ се от четири организации, две от които са гърци от диаспората, насрочиха протеста, като заявиха, че гърците \"не отстъпват нито една буква от святото име на Македония\", информира македонският телевизионен  “Канал 5“ .  \r\n„Правителството казва, че гърците са убедени в ползите от \"споразумението\". Нека да им докажем, че правят грешка и изпращаме обща покана към всички гърци да дойдат на нов голям протест в последния момент, за да се предотврати предателството на Македония в неделя, 20 януари от 14: 00ч. на площад  „Синтагма“, това е единственият демократичен начин да не го подложат на гласуване в парламента, но ако се осмелят да го направят, ще бъдем отново там“, каза Комитетът за борба за Македония. \r\nТе добавят, че историята ще бъде написана от депутати, които поставят лични и партийни интереси над своята родина и демокрацията.  Юлиян Марков", "date": "2019.01.12", "title": "„Канал 5“ (Македония): На 20 януари ще се организира протест в Атина срещу Договора от Преспа"}
{"url": "http://www.focus-news.net/news/2019/01/12/2611400/gd-granichna-politsiya-gkpp-strezimirovtsi-ostava-zatvoren-za-tovarni-avtomobili-poradi-chistene-na-patishta-ot-srabska-strana.html", "text": "ГКПП \"Стрезимировци\" на българо-сръбската граница остава затворен за товарни автомобили поради чистене на пътища от сръбска страна, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . На ГКПП \"Дунав мост - Русе на границата с Румъния се извършват засилени проверки от румънските власти, поради началото на румънското председателство на Съвета на Европейския съюз. \r\nНа всички останали гранични контролно-пропускателни пунктове трафикът е нормален.", "date": "2019.01.12", "title": "ГД \"Гранична полиция\": ГКПП \"Стрезимировци\" остава затворен за товарни автомобили поради чистене на пътища от сръбска страна"}
{"url": "http://www.focus-news.net/news/2019/01/12/2611396/d-r-yanka-draganova-rzi-varna-malko-sa-registriranite-sluchai-na-bolni-detsa-do-4-godishna-vazrast.html", "text": "Малко на брой са регистрираните случаи на болни деца до 4-годишна възраст. Това съобщи за  Радио „Фокус“ – Варна  д-р Янка Драганова, директор на дирекция „Надзор на заразните болести“ към Регионална здравна инспекция (РЗИ) - Варна. Тя уточни, че децата в ранна възраст все още нямат силна имунна система, затова те са по-податливи на грипни и вирусни инфекции в зимните месеци. Д-р Янка Драганова каза още, че заболеваемостта в тази група за Варненска област е доста по-ниска от средната за страната. Данните са отчетени в периода от 7 до 10 януари. „Точно в тази възрастова група, от 0-4 години, за този 4-дневен период са регистрирани само 28 деца заболели. Това прави около 158 на 10 000. Заболеваемостта за страната в тази възрастова група е 399.66, почти 400 на 10 000“, съобщи д-р Янка Драганова.  \r\nТя добави, че заболеваемостта за Варна във възрастовата група от 5 до 14 години е близо до средните стойности за страната. „Около 300 за 10 000 е заболеваемостта. Специално за тази възрастова група, аз я наблюдавам вече 3-4 седмица, винаги има малко по висока заболеваемост от останалите възрастови групи. Следи ситуацията, но не мога да кажа, че те са стигнали до предепидемични стойности“, отбеляза д-р Янка Драганова. По данни на Регионалната здравна инспекция, случаите на остри респираторни заболявания (ОРЗ) при децата от 5 до 14-годишна възраст са 105. Най-много са случаите на ОРЗ при хората от 30  до 64 - 117.   \r\nБояна АТАНАСОВА", "date": "2019.01.12", "title": "Д-р Янка Драганова, РЗИ – Варна: Малко са регистрираните случаи на болни деца до 4-годишна възраст"}
{"url": "http://www.focus-news.net/news/2019/01/12/2611404/predstoyashti-mezhdunarodni-sabitiya-za-13-yanuari-agentsiya-fokus.html", "text": "***  Продължават реакциите след приемането на конституционните промени \r\n***  Гръцкият политически елит се готви за турболентна седмица \r\n***  Продължава струпването на войски по границата със ЮСирия  \r\n***  Папа Франциск ще извърши Свето кръщене на няколко души в Сикстинската капела", "date": "2019.01.12", "title": "Предстоящи международни събития за 13 януари  (Агенция \"Фокус\")"}
{"url": "http://www.focus-news.net/news/2019/01/12/2611398/blagoevgrad-nad-4000-kukeri-vzeha-uchastie-v-16-to-izdanie-na-festivala-simitliya-drevnata-zemya-na-kukerite.html", "text": "Над 4000 кукери взеха участие в 16-то издание на фестивала \"Симитлия - Древната земя на кукерите\", предаде репортер на  Радио \"Фокус\" - Пирин . Пред многохилядната публика се представиха повече от 30 групи от цялата страна. Две от тях бяха от Македония. \r\nКукерите от село Осетеново закриха маскарадните игри. Групата се състоеше от 245 участници. Преди тях дефилира групата на кв. \"Ораново\" в Симитли, състояща се от 245 души. Те представиха 5 обичая.  \r\nПредстои награждаване на участниците, тъй като фестивалът има състезателен характер. \r\nЛивия НИНОВА", "date": "2019.01.12", "title": "Благоевград: Над 4000 кукери взеха участие в 16-то издание на фестивала \"Симитлия - Древната земя на кукерите\""}
{"url": "http://www.focus-news.net/news/2019/01/12/2611402/hristo-hristov-fizioterapevt-ot-varna-prez-poslednite-mesetsi-postapvat-poveche-patsienti-s-travma-na-bedrenata-kost.html", "text": "През последните месеци постъпват повече пациенти с травма на бедрената кост. Това съобщи за  Радио „Фокус“ – Варна  физиотерапевтът Христо Христов, който работи във възстановителен център във Варна. Според него липсата на дълги периоди с поледици и лошо време е довело до по-малък брой на хората с тежките травми, които постъпват във възстановителните центрове. „В интерес на истината, тази година досега не е имало такива дълги периоди с поледици или с лошо време, което може би обяснява факта, че няма чак такъв травматизъм, както в други години, когато има повече поледици. Има травми, има и фрактури, но в рамките на нормалното“, посочи Христо Христов.  \r\nПо думите му по-голямата част от травмите са на краката. „Основно - фрактури на бедрената кост, което при мен е постъпвало. Няма толкова фрактури на ръцете“, допълни още рехабилитаторът и уточни, че масово пациентите с по-тежки травми са по-възрастни хора. По негови наблюдения преобладаващо травмите при младите хора са вследствие на спорт или друг тип занимания, а не са получени поради метеорологичните условия. \r\nБояна АТАНАСОВА", "date": "2019.01.12", "title": "Христо Христов, физиотерапевт от Варна: През последните месеци постъпват повече пациенти с травма на бедрената кост"}
{"url": "http://www.focus-news.net/news/2019/01/12/2611406/burgas-regionalnata-inspektsiya-po-okolnata-sreda-i-vodite-e-proverila-signal-za-nezakonno-stroitelstvo-na-plazh-irakli.html", "text": "Регионална инспекция по околната среда и водите (РИОСВ)-Бургас е извършила незабавна проверка по повод медийна публикация за строителство на плаж „Иракли“. Това съобщиха от  РИОСВ-Бургас . Констатирано е, че обектите, които са цитирани в публикацията, граничат с морски плаж „Вая“ в землището на село Емона, община Несебър. Мястото е популярно като плаж „Иракли“, но в действителност плажът „Иракли“ се намира на юг от плаж „Вая“. \r\nСтроителството засяга частни имоти в местността \"Кладери\" в землището на село Емона, които са били заети в миналото от пионерски лагер. Дейностите по строителство са част от съгласуваното инвестиционно предложение, одобрено с Решение № БС-10-6/11.08.2011 г. \r\nПрез 2013 г. директорът на РИОСВ-Бургас е наложил принудителна административна мярка за спиране на строителството заради отклонение в строителните параметри, като е издал заповед № РД-3/21.01.2013 г. Заповедта е обжалвана в Административен съд - Бургас и е отменена. С Решение № 13356/7.11.2014 г., Върховният административен съд се е произнесъл в полза на инвеститора. След произнасянето на съда, РИОСВ-Бургас няма правно или законово основание за спиране на строителството.", "date": "2019.01.12", "title": "Бургас: Регионалната инспекция по околната среда и водите е проверила сигнал за незаконно строителство на плаж \"Иракли\""}
{"url": "http://www.focus-news.net/news/2019/01/12/2611408/nimh-utre-na-otdelni-mesta-v-severozapadna-balgariya-sled-obyad-shte-prevali-slab-snyag.html", "text": "През нощта облачността ще е разкъсана, над повечето райони - намаляваща до ясно. Това съобщи за  Агенция „Фокус“  Евгения Егова, дежурен синоптик в  Националния институт по метеорология и хидрология  (НИМХ). Сутринта ще е студено, с минимални температури от минус 9° до минус 4°. На места в низините и котловините ще има мъгла или ниска слоеста облачност. Утре от северозапад облачността ще се увеличава, най-късно, привечер - в югоизточните райони. Само на отделни места в Северозападна България след обяд ще превали слаб сняг. Ще духа слаб, в Дунавската равнина - до умерен, вятър от запад-северозапад, който привечер ще се ориентира от югозапад. Максималните температури ще са предимно между 0° и 5°. \r\nНад Черноморието в сутрешните часове ще е предимно слънчево, но след обяд облачността ще се увеличава, най-късно, привечер - над южното крайбрежие. Преди обяд ще духа слаб северозападен вятър, който по-късно през деня ще се ориентира от югозапад. Максималните температури ще са 1°-4°. Температурата на морската вода е около 6°. Вълнението на морето ще бъде 1-2 бала. \r\nНад планините облачността ще е променлива, по-значителна - след обяд, но само на отделни места ще превали слаб сняг. Ще духа умерен, до силен, северозападен вятър. Максималната температура на височина 1200 метра ще е около 0°, на 2000 метра - около минус 7°. \r\nАтмосферното налягане ще продължи да се понижава и ще е по-ниско от средното за месеца. \r\nСлед временно разкъсване и намаление на облачността през нощта срещу понеделник, във вторник през деня тя отново бързо ще се увеличи, но само на отделни места, главно в Западна България, отново са възможни слаби превалявания от сняг. Вятърът все още ще е югозападен и температурите слабо ще се повишат. По-късно от северозапад, с усилване на вятъра, отново ще започне да нахлува студен въздух. В сряда, главно в планините, ще бъде доста ветровито, сравнително студено, с променлива облачност. В равнинната част от страната вятърът постепенно ще отслабне. Минималните температури ще са предимно между минус 8° и минус 3°, дневните - между 0° и 5°.", "date": "2019.01.12", "title": "НИМХ: Утре на отделни места в Северозападна България след обяд ще превали слаб сняг"}
{"url": "http://www.focus-news.net/news/2019/01/12/2611403/blagoevgrad-kmetat-na-obshtina-simitli-apostol-apostolov-nagradi-radio-fokus-pirin-za-populyariziraneto-na-festivala-simitliya-drevnata-zemya-na-kukerite.html", "text": "Кметът на Община Симитли Апостол Апостолов награди  Радио „Фокус“-Пирин  за популяризирането на фестивала \"Симитлия - Древната земя на кукерите\". Наградата бе връчена на редактора на медията Ливия Нинова. В момента тече награждаването на участниците в маскарадните игри.", "date": "2019.01.12", "title": "Благоевград: Кметът на Община Симитли Апостол Апостолов награди Радио „Фокус“-Пирин за популяризирането на фестивала \"Симитлия - Древната земя на кукерите\""}
{"url": "http://www.focus-news.net/news/2019/01/12/2611426/sofiya-vazstanoveno-e-dvizhenieto-v-dvete-lenti-po-pat-i-1-sofiya-botevgrad-v-rayona-na-vitinya.html", "text": "Възстановено е движението в двете ленти по път I-1 София – Ботевград в района на Витиня. Това съобщиха от пресцентъра на  Агенция \"Пътна инфраструктура\" .", "date": "2019.01.12", "title": "София: Възстановено е движението в двете ленти по път I-1 София – Ботевград в района на Витиня"}
{"url": "http://www.focus-news.net/news/2019/01/12/2611428/rzi-veliko-tarnovo-uvelichava-se-broyat-na-bolnite-ot-varitsela.html", "text": "Увеличава се броят на болните от варицела във Велико Търново. Това съобщиха за  Радио „Фокус“ – Велико Търново  от Регионалната здравна инспекция (РЗИ). Само за една седмица – от 31 декември до 6 януари, заболелите са 49, 27 от които в община Велико Търново, 19  – в Горна Оряховица, 2 – в Лясковец и един в Стражица. През предходната седмица новорегистрираните случаи на заболяването са били 11.  \r\nВарицелата е вирусна заразна болест, от която се засяга главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nОт 31 декември до 6 януари са регистрирани и 6 заболели от скарлатина, като всички случаи са във Велико Търново. Увеличават се болните от остри респираторни заболявания, като за периода са регистрирани 36 случая, при 8 за предходната седмица. Ентероколитите са 14. Констатирани са и три случая на туберкулоза. \r\nНадежда КРЪСТЕВА", "date": "2019.01.12", "title": "РЗИ – Велико Търново: Увеличава се броят на болните от варицела"}
{"url": "http://www.focus-news.net/news/2019/01/12/2611429/antoaneta-koprivshtenova-odbh-pazardzhik-v-otdel-rastitelna-zashtita-prez-dekemvri-2018-g-sa-izdadeni-40-fitosanitarni-sertifikata-za-iznos.html", "text": "В отдел „Растителна защита“ на Областна дирекция по безопасност на храните (ОДБХ)-Пазарджик през месец декември 2018 г. са издадени 40 фитосанитарни сертификата за износ. Това каза за  Радио „Фокус“-Пазарджик  инж. Антоанета Копривщенова, експерт в ОДБХ-Пазарджик. Тя добави, че във връзка с износа са направени 10 проверки на митници. По думите й са извършени също 15 проверки по контрол на качеството на пресни плодове и зеленчуци и са издадени 3 сертификата за качество за вътрешния пазар.  Осъществени са 37 проверки на земеделски производители по документи и 1 - на терен.  \r\n„Проведен е мониторинг на зеленчукови градини - 1 проверка, взети са 3 проби, издаден е 1 сертификат по член 83 от закона за Защита на растенията“, посочи инж. Антоанета Копривщенова и допълни, че освен това са реализирани 1 проверка на кръстосано съответствие, 2 - на селскостопански аптеки, и 1 – за контрол на торове, като е актуализиран и регистърът на фитосанитарния контрол. \r\nРадослава МУРДЖЕВА", "date": "2019.01.12", "title": "Антоанета Копривщенова, ОДБХ-Пазарджик: В отдел „Растителна защита“ през декември 2018 г. са издадени 40 фитосанитарни сертификата за износ"}
{"url": "http://www.focus-news.net/news/2019/01/12/2611401/the-washington-post-demokratite-se-podgotvyat-za-sadebna-bitka-ako-donald-tramp-obyavi-izvanredno-polozhenie.html", "text": "Демократите се подготвят за съдебна битка, ако Доналд Тръмп обяви извънредно положение, пише американският вестник  The Washington Post . \r\nДемократите от Конгреса интензивно проучват евентуално правно предизвикателство, ако президентът Тръмп обяви национално извънредно положение, за да изгради граничната стена, претърсвайки федерални закони и съдебни прецеденти - включително и скорошен опит на контролирания от републиканците бивш Конгрес да подкопае здравната реформа на Обама. \r\nПодготовката е факт, след като лидерите на двете партии стават все по-убедени, че Тръмп ще обяви национално извънредно положение, като единствения възможен начин да се осигурят милиардите долари, с които той се опитва да построи стената и да сложи край на триседмичното частично закриване на правителството. станало най-дългата в историята на САЩ, пише вестникът. \r\nТръмп заяви в петък, че \"100 процента\" има властта да изгради стената - проект, който той преди това е казал, ще бъде финансиран от Мексико - при спешни правомощия, но каза, че \"няма да го направи толкова бързо\" и ще даде на Конгреса повече време за действие. \r\nДемократите обаче бързо се организираха зад кулисите, за да се защитят срещу евентуално извънредно положение, стъпка, която членовете на двете партии все повече считат за неизбежна. \r\nДокато депутатите и адвокатите на демократите проучват как потенциално да блокират евентуалния ход на президента в съда, според служители в Конгреса, запознати с усилията, сътрудници на председателя на Конгреса Нанси Пелоси и към няколко комисии в Конгреса разработват паралелна стратегия, за да убедят обществеността, че извънредното положение е неоправдано и би навредило на населени места, които са били финансирани по проекти, средствата от които ще отидат за стената. \r\n„Виж, извънредна ситуация не може да бъде всяка ситуация, за която президентът твърди, че е извънредна ситуация,” каза конгресменът Джейми  Раскин,  член на комисията за съдебната власт и бивш професор по право, който проучва въпроса през последните дни. „Ако Конгресът даде на президента Тръмп червена светлина на неговата гранична стена, той не може да се преструва, че в административния механизъм на управление съществува зелена светлина. Но това е правен въпрос и ние сме готови да го преместим от залите на Конгреса в съда. \"  Юлиян Марков", "date": "2019.01.12", "title": "The Washington Post: Демократите се подготвят за съдебна битка, ако Доналд Тръмп обяви извънредно положение"}
{"url": "http://www.focus-news.net/news/2019/01/12/2611427/nad-30-grupi-s-okolo-4000-uchastnika-defiliraha-na-16-o-izdanie-na-festivala-simitliya-drevnata-zemya-na-kukerite-obzor.html", "text": "Над 30 групи с около 4000 участника дефилираха на 16-о издание на фестивала „Симитлия – Древната земя на кукерите“. Фестивалът се проведе на стадион „Септември“, тъй като мястото е удобно за представянето на кукерите, както и за многохилядната публика, която имаше възможността да наблюдава групите от различни гледни точки. Във маскарадните игри участваха 30 групи, 22 от които гостуващи. 8 пък бяха от Община Симитли. Кметът Апостол Апостолов благодари на всички участници за атрактивното представяне и ги призова – следващата година отново да бъдат на фестивала в Симитли. На участниците бяха раздадени различни отличия и индивидуални награди като призът за „Най-добра гостуваща група“ отиде при кукерите на село Калчево, които си поделиха първото място с 4-и квартал \"Плажа\" – Благоевград. От местните групи големите победители станаха кв. \"Ораново\", Крупник и село Полена. Награда за популяризиране на фестивала „Симитлия – Древната земя на кукерите“ получи и екипът на Радио „Фокус“ – Пирин.  \r\nЛивия НИНОВА", "date": "2019.01.12", "title": "Над 30 групи с около 4000 участника дефилираха на 16-о издание на фестивала „Симитлия – Древната земя на кукерите“ (ОБЗОР)"}
{"url": "http://www.focus-news.net/news/2019/01/12/2611430/afp-ot-hamas-zayaviha-che-falshivo-izraelsko-napadeniya-sreshtu-gaza-tseli-da-razbarka-komunikatsionnata-sistema-v-anklava.html", "text": "Военното крило на управляващите в Ивицата Газа от Хамас заяви в събота, че целта на фалшива секретна израелска операция в палестинския анклав има за цел да въведе шпионски средства в тяхната комуникационна мрежа, информира  AFP .   \r\nНа 11 ноември операция на специалните сили, която Израел обяви, че е за събиране на разузнавателна информация, се оказа смъртоносна, когато работещи под прикритие войници бяха открити край Хан Юнис в южната част на Ивицата Газа. При последвалата стрелба загинаха израелски армейски офицер и седем палестински военни, включително и командир от силите на Хамас.  Говорител на бригадите „Из ад-Дин ал-Касам“ обяви, че 15 членове от елитна израелска военна единица са били инфилтрирани в Газа през граничната ограда и са пътували из анклава с коли, под прикритието на местна милосърдна организация. Целта им е била да „създадат шпионска система, която да подслушва комуникационната система в Ивицата“. \r\nХамас са задържали също и снаряжението, използвано от групата, като са обещали милион долара на всеки местен, който „им сътрудничи“ и им предостави информация за операцията. В четвъртък е било обявено, че са арестувани 45 жители на Газа, „сътрудници“ с израелците след инцидента при Хан Юнис. Хамас вече са публикували снимките на осем души и две превозни средства, за които се смята, че са свързани с операцията.   Ивелина Ватова", "date": "2019.01.12", "title": "AFP: От Хамас заявиха, че фалшиво израелско нападения срещу Газа цели да разбърка комуникационната система в анклава"}
{"url": "http://www.focus-news.net/news/2019/01/12/2611433/tass-dzhulian-kastro-bivsh-amerikanski-ministar-obyavi-che-shte-se-kandidatira-za-prezident-na-stranata.html", "text": "Демократът е заемал поста министър на жилищното строителство и градското развитие в администрацията на Барак Обама и е бивш кмет на град Сан Антонио, щатът Тексас. Заявлението му да се кандидатира на изборите през 2020 година за президент на САЩ е било предавано от всички централни телевизии в страната в събота, съобщава руската  ТАСС .  \r\nКастро е брат на конгресмена от Камарата на представителите Хоакин Кастро, от щата Тексас, който предложи да се въведе забрана за американците да работят каквото и да било във връзка с държавния дълг на Руската федерация.    \r\nЕкспертите определят като вероятни претенденти за президентския пост сенатора от Масачузетс Елизабет Уорън, бившия конгресмен Бето О’Рурка, сенатора от щата Върмонт Бърни Сандерс. \r\n59-тите избори за президент на САЩ ще се проведат на 3 ноември 2020 година.    Ивелина Ватова", "date": "2019.01.12", "title": "ТАСС: Джулиан Кастро, бивш американски министър, обяви, че ще се кандидатира за президент на страната"}
{"url": "http://www.focus-news.net/news/2019/01/12/2611432/georgi-petrov-sastavitel-na-krastoslovitsi-pisaneto-na-krastoslovitsi-iziskva-bogata-obshta-kultura-i-rechnik-ot-okolo-6-000-dumi.html", "text": "Писането на кръстословици изисква богата обща култура и речник от около 6 000 думи. Това каза в интервю за  Радио „Фокус“ – Варна  Георги Петров, съставител на кръстословици. Той започва да се занимава с тази дейност през 1967 година, когато е в 6 клас, като впоследствие превръща хобито си в успешна професия. Георги Петров разкри, че  едно от качествата, които трябва да притежават съставящите кръстословици, е богата обща култура. „Трябва да знаете поне някакво количество думи за обща култура , например, около 5 000 или 6 000. Трябва да се знаят основно думите. Значенията след това могат да се напишат от речници или енциклопедии, за да имат хубав вид самите определения“, посочи Георги Петров.  \r\nСпоред него е непосилно човек да знае всички думи и определения и затова много съставители на кръстословици прибягват до употребата на енциклопедии или речници в работата си. „Тематична кръстословица , ако се прави, е по-трудно – само географска, спортна или кино. Тогава даже може да се стигне до използването на енциклопедии. Няма как една тематична кръстословица, мисля че е трудно за човешките възможности, да стане без използването на литература. И аз съм изпадал в такива положения и опирам до справочниците“, разказа още той. По думите му не всеки човек може да импровизира и винаги да бъде готов с перфектната дума или определение. Поради тази причина е нужна и помощната литература. Все пак Георги Петров призна, че всеки съставител на кръстословици създава свой собствен речник с най-често използваните думи, които донякъде улесняват неговата работа. \r\nБояна АТАНАСОВА", "date": "2019.01.12", "title": "Георги Петров, съставител на кръстословици: Писането на кръстословици изисква богата обща култура и речник от около 6 000 думи"}
{"url": "http://www.focus-news.net/news/2019/01/12/2611393/predsedatelyat-na-parlamenta-tsveta-karayancheva-vseki-turist-koyto-stapi-na-plovdivska-zemya-shte-pochuvstva-krasotata-i-duhovnostta-na-plovdiv.html", "text": "Горди сме, че сме българи. Горди смe, че сме пловдивчани. Това каза пред журналисти  Цвета Караянчева, председател на Народното събрание, която присъства на откриването на изложбата „Изкуство на свободата – от Берлинската стена до уличното изкуство“ в Пловдив, предаде репортер на  Радио \"Фокус\"-Пловдив . \"Всеки един турист, който стъпи на българска и пловдивска земя, ще почувства красотата на Пловдив, ще почувства духовността, която Пловдив съдържа в себе си\", каза Караянчева. Тя добави, че държавата е готова да помага на града и има отношение към него като древен град - като град, за който може да се каже, че е втора столица на България, а сега и столица на културата на България и Европа. \"Ние, като парламент, ще помагаме законодателно, ако е необходимо\", каза още Караянчева. \r\nМария РУСЕВА", "date": "2019.01.12", "title": "Председателят на парламента Цвета Караянчева: Всеки турист, който стъпи на пловдивска земя, ще почувства красотата и духовността на Пловдив"}
{"url": "http://www.focus-news.net/news/2019/01/12/2611425/predsedatelyat-na-pg-na-gerb-tsvetan-tsvetanov-prisastva-na-otkrivaneto-na-plovdiv-evropeyska-stolitsa-na-kulturata.html", "text": "Председателят на ПГ на ГЕРБ и зам.-председател на партията Цветан Цветанов присъства на спектакъла „Ние сме всички цветове“, с който Пловдив откри официално домакинството си като първия български град Европейска столица на културата през 2019 година. Това съобщиха от пресцентъра на  ПП ГЕРБ . На церемонията присъстваха европейският комисар по цифрова икономика и цифрово общество Мария Габриел, министрите на културата и на финансите Боил Банов и Владислав Горанов, председатели на парламентарни комисии, депутати, кметове, общественици и стотици гости от Европа. На откриването присъства и председателят на Народното събрание Цвета Караянчева. \r\n„Пловдив - Европейска столица на културата 2019“ е добра реклама за страната. През последните няколко седмици при разговорите с наши и чужди партньори всички питат само за Пловдив и казват, че ако идват в България – задължително ще посетят града“, заяви Цветан Цветанов. Той сподели увереността си, че в следващите години България, Пловдив и останалите общини ще станат още по-добро и привлекателно място за инвестиции и живеене. „Виждате Пловдив как се разви през последните години благодарение на съвместната работа на държавата и местната власт и европейската солидарност“, каза още председателят на ПГ на ГЕРБ. \r\nПредседателят на Народното събрание Цвета Караянчева подчерта, че Европейска столица на културата е инициатива, която дава възможност да обогатим своите знания и да направим така, че повече хора да разберат за нашето културно-историческо наследство и така да прославим България далеч от пределите на страната. \r\n„Днес е велик ден, даващ началото на една вълнуваща година, която завинаги ще остане в историята на нашия град. Година, в която Пловдив ще представлява България и ще бъде Европейска столица на културата“, заяви кметът на града Иван Тотев. Той подчерта, че с една дума мотото „ЗАЕДНО“ описва града. „Пловдив е град, който се променя. Дори и тук, стоейки на това място, ние всички усещаме промяната. \r\nОт името на Европейската комисия Мария Габриел връчи на кмета Тотев почетния знак, присъждан като признание за отличната работа, извършена в града в подготовката на събитията през 2019 г.  \r\n„Днес от тази кула Пловдив изпраща силно послание към цяла Европа и света. Послание за обединение около основна ценност, каквато е културата“, заяви в приветствието си Мария Габриел.  \r\nНа 30-метровата сцена излязоха повече от 1500 участници, от които 1200 доброволци. Програмата на Пловдив – Европейска столица на културата 2019 включва над 400 проекта.", "date": "2019.01.12", "title": "Председателят на ПГ на ГЕРБ Цветан Цветанов присъства на откриването на „Пловдив - Европейска столица на културата“"}
{"url": "http://www.focus-news.net/news/2019/01/12/2611435/ria-novosti-ukrainski-polkovnik-prizna-lipsata-na-boesposobnost-na-ukrainskata-armiya.html", "text": "Святослав Стеценко, полковник от запаса на Въоръжените сили на Украйна (ВСУ), обяви в ефира на телевизионния канал Newsone за небоеспособността на украинската армия, съобщава  РИА „Новости“ .  \r\nТелеканалът определи Стеценко като военен експерт, а званието му бе съобщено по-рано от украинския портал \"Обозреватель\". \r\nСпоред Стеценко Киев е готов да защитава собствената си територия само на думи. Той припомнил, че Украйна не се готви да въведе войска в Крим, който тя смята за „окупиран“ полуостров.   \r\nТова е реакцията на полковника на думите на секретаря на Съвета за национална сигурност и отбрана (СНСО) на Украйна Александър Турчинов и на военния министър на Украйна Степан Полторак, които са говорили за планове на Киев да изпрати военни кораби в Керченския проток. По негово мнение, подобни заявления целят да повишат рейтинга на президента на страната Петро Порошенко.   \r\n Стеценко е изтъкнал, че с Полторак живеят в „различни Украйни“.  \r\nНакратко, той е отбелязал, че декларираните от Киев възможности на армията не съответстват на действителността.   \r\nПо-рано съветникът на Порошенко Юрий Бирюков обяви, че Киев ще продължи да изпраща свои кораби в Керченския проток, „независимо дали това се нрави или не на руснаците“. В отговор депутатът от Държавния съвет на Република Крим Владислав Ганжара се усъмни, че на украинския флот е останало нещо, което да изпраща, и е  подчертал, че украинските моряци са демобилизирани от предишната провокация на Киев.   Ивелина Ватова", "date": "2019.01.12", "title": "РИА „Новости“: Украински полковник призна липсата на боеспособност на украинската армия"}
{"url": "http://www.focus-news.net/news/2019/01/12/2611434/sport-rezultati-ot-19-ti-krag-ot-ispanskata-laliga.html", "text": "В Испания днес се играят четири срещи от 19-тия кръг на ЛаЛига. Ето резултатите: \r\nЛеганес-Уеска 1:0 \r\nВаленсия – Валядолид  1:1 \r\nЖирона – Алавес  1:1 \r\nСрещата Виляреал-Хетафе още не е завършила.", "date": "2019.01.12", "title": "Спорт: Резултати от 19-ти кръг от испанската ЛаЛига"}
{"url": "http://www.focus-news.net/news/2019/01/12/2611436/afp-dvama-pozharnikari-i-ispanska-turistka-sa-ubiti-v-parizh-pri-gazove-eksploziya.html", "text": "Мощна газова експлозия е избухнала в събота в центъра на Париж. Убити са двама пожарникари и една испанка, ранени са десетки хора, околните апартаменти са със значителни разрушения, съобщават официалните власти, информира  AFP . \r\nМобилизирани са около 200 пожарникари да гасят огъня, който е избухнал, и да евакуират пострадалите и живеещите в района на инцидента. Това е обявил министърът на вътрешните работи Крисфор Кастанер на репортери на мястото на случилото.   \r\nКоли са се преобърнали от експлозията, по улицата са се разпилели големи количества стъкла. На място е оказана медицинска помощ на десетки живеещи, които са пострадали при инцидента.   \r\n\"Спях и се събудих от експлозивната вълна“, разказва пред AFP Клер Салавюар, живееща на Рю дьо Тревиз, където е станала експлозията, \"Всички прозорци в апартамента експлодираха, вратите паднаха, трябваше бързо да напусна стаята, децата изпаднаха в паника, те не можеха да излязат от стаята си.\" \r\n Освен тримата убити, има 47 ранени при взрива, като 10 от тях са със сериозни рани, се съобщава от прокуратурата на Париж. Двама от загиналите са на 27 и на 28 години.   \r\nИзточник от испанското Външно министерство съобщава, че жена, която е била във ваканция със съпруга си, е умряла в болницата, където е била отведена след взрива, друг човек с испанска националност също е получил наранявания.   \r\nОколо 100 полицаи са блокирали няколко съседни улици в район, който е пълен с ресторанти и туристически атракции, включително и Музея на восъчните фигури „Гревен“ и популярната Рю де Мартир.  \r\nПолицията е затворила улиците пред Опера „Гарние“, а от спешна помощ са изпратени два хеликоптера, за да евакуират пострадалите.   \r\nВзривът е избухнал тази сутрин в 9.00 часа в сграда, в която се намира хлебопекарна и ресторант на приземния етаж.  По думите на вътрешния министър, той се е случил „по време, когато на улицата е имало хора, а вътре – пожарникари“. Според него това е случаен инцидент, но на този етап не се изключва нито една хипотеза.  Ивелина Ватова", "date": "2019.01.12", "title": "AFP: Двама пожарникари и испанска туристка са убити в Париж при газове експлозия"}
{"url": "http://www.focus-news.net/news/2019/01/12/2611407/the-jerusalem-post-dali-turtsiya-shte-nahlue-v-severoiztochna-siriya.html", "text": "Дали Турция ще нахлуе  в Североизточна Сирия, анализира израелското англоезично електронно издание  The Jerusalem Post \r\nЗа Израел перспективата за турска инвазия беше и остава въпрос на загриженост. Проиранските иракски шиитски милиции са разположени в близост до границата, граничеща с кюрдската зона. В случай на турско нахлуване от север, бойците на Сирийските демократични сили (СДС), доминирани от кюрдите вероятно ще напуснат южната част на контролираната от тях зона, за да се опитат да спрат турските сили на север. Това би могло да остави пътя отворен за нахлуване на шиитските милиции в богатата на петрол провинция Дейр ал-Зор. От друга страна, сирийските правителствени сили , заедно с милициите, контролирани  от Иран, биха могли да проникнат в същата област от западната страна на река Ефрат. И в двата случая резултатът ще бъде драматично разширяване на иранския „сухоземен коридор“, областта на свободата на дейност за Иран и неговите съюзници. Затова Израел е категорично против изоставянето от страна на САЩ на техните  кюрдски съюзници и тяхната област на контрол. \r\nПо същия начин САЩ и свързаната с тях база в Ат-Танф се намира в района, граничещ с магистралата Багдад-Дамаск. Неговото изоставяне би оставило пътя, отворен от граничния пункт Албу Камал между Ирак и Сирия до провинция Кунейтра, граничещ с Голанските възвишения( т.е директен достъп до израелската граница).  \r\nЗаради редица причини обаче перспективата за ранно мащабно навлизане на турските сили в Североизточна Сирия сега изглежда по-малко вероятно, отколкото преди няколко седмици. \r\nПърво и най-важното, оттеглянето на САЩ, което само по себе си щеше да направи възможно голямото турско нахлуване, понастоящем изглежда по-малко непосредствено предстоящо. По този въпрос, изглежда, цари някакво объркване, при което различни американски служители казват различни неща. \r\nТенденцията към хаос на сегашната американска администрация е меч с две остриета. От една страна, тя може да доведе до внезапни очевидни обезпокояващи действия  от вида, какъвто решението на президента за предстоящо оттегляне на САЩ трябва да е изглеждал на Турция. \r\nОт друга страна, хаотичният подход към създаването на политики означава, че изявленията на президентския пост от този вид не могат непременно да бъдат разглеждани  по начин, съпоставим с този към други администрации. \r\nСъветникът по националната сигурност Джон Болтън отиде при Ердоган в Турция тази седмица, след като се направи изявление в Израел, за да обуслови оттеглянето на САЩ с условието Турция да не се прицелва срещу кюрдски сили, които бяха съюзници с американците. \r\nВтората област на загриженост за турския лидер е руската позиция. Русия се превърна в ключов силен посредник между всички страни и елементи, които искат да действат в сирийското пространство (с изключение на САЩ). Москва реши да допусне турското нахлуване в Африн през януари 2018 г., вероятно като част от опита да се привлече Турция от традиционната си западна ориентация. \r\nИзявленията на руските власти през тази седмица обаче показват, че Русия предпочита земите, които понастоящем се управляват от сирийските кюрди, да се върнат под контрола на режима на Асад. Представителят на външното министерство Мария Захарова например, недвусмислено изрази тази позиция. Москва очевидно иска да сложи край възможно най-скоро на сирийската война. Новото противопоставяне между голяма територия в Североизточна  Сирия, контролирана от Турция и режима на Асад, не би улеснило това. Ердоган каза в сряда, че ще посети Москва в близко бъдеще, вероятно с намерението да изясни този въпрос.  Юлиян Марков", "date": "2019.01.12", "title": "The Jerusalem Post: Дали Турция ще нахлуе  в Североизточна Сирия"}
{"url": "http://www.focus-news.net/news/2019/01/12/2611437/vremenno-dvizhenieto-na-leki-avtomobili-se-osashtestvyava-v-edna-lenta-po-pat-i-1-montana-vidin-v-uchastaka-dimovo-ivanovtsi.html", "text": "Временно движението на леки автомобили се осъществява в една лента по път I-1 Монтана – Видин в участъка Димово – Ивановци поради аварирал тежкотоварен автомобил. Необходимо е шофьорите на тежкотоварни автомобили да изчакват на място. Това съобщиха от пресцентъра на  Агенция \"Пътна инфраструктура\" .", "date": "2019.01.12", "title": "Временно движението на леки автомобили се осъществява в една лента по път I-1 Монтана – Видин в участъка Димово – Ивановци"}
{"url": "http://www.focus-news.net/news/2019/01/12/2611438/a1-on-makedoniya-mey-glasuvaneto-na-prespanskiya-dogovor-e-istoricheski-moment-za-makedoniya.html", "text": "„Положителното гласуване за Договора от Преспа е исторически момент за Македония.“ Това е написала в събота в страницата си в Туитър премиерът на Великобритания Тереза Мей, съобщава македонската онлайн медия  A1 Он . \r\nС тези думи тя е честитила на македонския парламент, на правителството и лично на премиера Зоран Заев постигнатия успех.  \r\nВчера Народното събрание в Скопие с две трети мнозинство – 81 депутатски гласа, прие конституционните промени, произтичащи от Преспанския договор по спора за името на страната.  Така македонската страна изпълни своя ангажимент по това споразумение. Сега е ред на гръцкия парламент да ратифицира договора. Така ще се отвори път за Македония към интеграцията й в ЕС и НАТО.    Ивелина Ватова", "date": "2019.01.12", "title": "A1 Он (Македония): Мей: Гласуването на Преспанския договор е исторически момент за Македония"}
{"url": "http://www.focus-news.net/news/2019/01/12/2611397/sitelmakedoniya-dogovorat-ot-prespa-vliza-v-gratskiya-parlament-sled-okolo-10-dni.html", "text": "Споразумението от Преспа ще влезе в гръцкия парламент в рамките на седем до десет дни, прогнозират медиите в Атина, цитирани от македонския телевизионен канал  “Сител“ . \r\nОчаква се споразумението да бъде ратифицирано без никакви проблеми. Почти всички анализи в гръцките вестници сочат, че премиерът Алексис Ципрас вече е осигурил необходимото  мнозинство от 151 депутати. Според „То Вима” групата на депутатите, които ще гласуват за споразумението, ще бъдат включени част от депутатите от партията „Независими гърци“, както и депутати от опозиционната партия „То Потами“. \r\n„Прототема“ прогнозира, че раздялата между Ципрас и неговия коалиционен партньор Панос Каменос ще се случи по-рано. \r\nСрещата между тях двамата е насрочена за понеделник.  Гръцките анализатори смятат, че е възможно част от депутатите на Каменос да гласуват  положително на вота за доверие на правителството следващата седмица в атинския парламент. \r\nМедиите са съгласи, че в целия процес Ципрас ще излезе като победител, а партньорът му Каменос като губещ, който определено ще напусне историята. Но сред коментаторите цари единодушие , че в дългосрочен план тези бурни събития на гръцката политическа сцена ще доведат до предсрочни парламентарни избори през април или май, на които Ципрас ще плати крайната цена. Бившият ръководител на гръцката дипломация Евангелос Венизелос, който обвини гръцкия премиер в привличане на депутати от по-малки партии, което, както той каза, е без стойност и традиция, и с крайната цел за разширяване на подкрепата, което според него е без демократична легитимност . \r\nОсновната тема в медиите са заплахи по телефона и чрез SMS, срещу точно тези в парламента, за които се смята, че гласуват за договора. Гръцкото правителство оцени това като терористичен акт, насочен срещу депутатите, организиран от Нова Демокрация и със знанието на лидера Кириакос Мицотакис. \r\nМеждувременно, за следващата седмица, на 20 януари, в Атина се предвижда протест срещу Договора за Преспа. Демонстрациите се организират от \"Комитета за борба за Македония\", който се състои от 4 организации, две от които са от гръцката диаспора.  Юлиян Марков", "date": "2019.01.12", "title": "„Сител“(Македония): Договорът от Преспа влиза в гръцкия парламент след около 10 дни"}
{"url": "http://www.focus-news.net/news/2019/01/12/2611405/plovdiv-hilyadi-hora-sa-se-sabrali-okolo-grandioznata-30-metrova-kula-za-da-uchastvat-v-otrivashtoto-sabitie-na-plovdiv-evropeyska-stolitsa-na-kulturata-2019.html", "text": "Хиляди хора са се събрали около грандиозната 30-метрова кула, за да участват в отриващото събитие на Пловдив - Европейска столица на културата 2019, което започва в този час, предаде репортер на  Радио „Фокус“-Пловдив.  Пръв думата взе кметът на Пловдив Иван Тотев. „Заедно е нашето мото. Заедно взехме съдбата в ръцете си. Пловдив е град, който се променя, ние участваме в промяната“, каза кметът. Той благодари на полвдивчани, защото те правят града и на хилядите доброволци от близо и далеч, които ще работят тази година в Пловдив заедно, обединени от Европейска столица на културата 2019. \r\nЦветана ТОНЧЕВА", "date": "2019.01.12", "title": "Пловдив: Хиляди хора са се събрали около грандиозната 30-метрова кула, за да участват в отриващото събитие на Пловдив - Европейска столица на културата 2019"}
{"url": "http://www.focus-news.net/news/2019/01/12/2611431/plovdiv-za-shesta-poredna-vecher-zhitelite-na-plovdivskoto-selo-voyvodinovo-izlyazoha-na-protest.html", "text": "За шеста поредна вечер жителите на пловдивското село Войводиново излязоха на протест, предаде  Нова телевизия . Те настояват за премахването на незаконните постройки от ромската махала. Въпреки започналото преди дни събаряне на къщите, хората продължават да провеждат мирни демонстрации.", "date": "2019.01.12", "title": "Пловдив: За шеста поредна вечер жителите на пловдивското село Войводиново излязоха на протест"}
