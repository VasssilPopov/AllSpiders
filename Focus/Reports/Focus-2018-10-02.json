{"url": "http://www.focus-news.net/news/2018/10/02/2573829/tihomir-bezlov-tsentar-za-izsledvane-na-demokratsiyata-135-e-tnar-dds-dupka-za-balgariya.html", "text": "13.5% е т.нар. „ДДС дупка“ за България при средно 12.5% за Европа.  Това каза за обзорното предаване „Това е България“ на  Радио „Фокус“  Тихомир Безлов, старши анализатор от Института за изследване на демокрацията, като се позовава на изследване на работещ за ЕК консорциум. Той уточни, че изследването е направено на базата на генерирания брутен вътрешен продукт на страната и това, което са събрали приходните институции, като процентът представлява несъбраните данъци от прогнозирания техен общ обем. Тихомир Безлов съобщи, че Центърът за изследване на демокрацията ще завърши през следващите седмици анализ на тежката и организирана престъпност в България за последните 7-8 години.  „Имаме няколко криминални пазари – ДДС измами, тютюнева индустрия и кражби на коли, където ситуацията безспорно се е подобрила. Къде има влошаване – при горивата. Там има проблем. Другото място е пазарът на сексуални услуги в България и извън нея, защото най-големия пазар, както показват данните, е Западна Европа, където нашите криминални мрежи, част от тях свързани с организираната престъпност, правят огромни обороти“, каза още Тихомир Безлов.  \r\nТой изрази съжаление, че когато има повдигнати обвинения към организирани престъпни групи, свързани с олигарси, те обикновено завършват без наказателни присъди заради неефективната съдебна система.", "date": "2018.10.02", "title": "Тихомир Безлов, Център за изследване на демокрацията: 13.5% е т.нар. „ДДС дупка“ за България"}
{"url": "http://www.focus-news.net/news/2018/10/02/2573858/futbol-zavarshiha-machovete-v-shampionska-liga.html", "text": "Футбол: Завършиха мачовете в Шампионска лига при следните резултати \r\nРома – Виктория Пилзен  5:0 \r\nБайерн Мюнхен – Аякс  1:1 \r\nЦСКА Москва – Реал Мадрид  1:0 \r\nОлимпик Лион – Шахтьор Донецк  2:2 \r\nАЕК Атина – Бенфика 2:3 \r\nМанчестър Юнайтед –Валенсия  0:0  \r\nХофенхайм- Манчестър Сити  1:2 \r\nЮвентус - Йънг Бойс  3:0", "date": "2018.10.02", "title": "Футбол: Завършиха мачовете в Шампионска лига"}
{"url": "http://www.focus-news.net/news/2018/10/02/2573832/bistra-belyova-nad-150-detsa-nabroyava-dyufa-pirinska-kitka-a-s-nachaloto-na-noviya-sezon-mozhe-da-dostignat-i-do-200.html", "text": "Бистра Бельова: Над 150 деца наброява ДЮФА „Пиринска китка“, а с началото на новия сезон може да достигнат и до 200. Това каза за  Радио „Фокус“-Пирин  Бистра Бельова, главен художествен ръководител на ансамбъла. Тя отбеляза, че записването за ансамбъла тече и в момента, като молбите се подават в Центъра за личностно и творческо развитие на децата на Благоевград. По думите й официалното откриване на сезона е на 4 октомври пред главния вход на Младежки дом-Благоевград. „Каня всички жители на града да гледат, за да видят какво правим и как работят децата на Благоевград, и след това да запишат децата си в ДЮФА „Пиринска китка““, заяви Бельова. Тя посочи, че първата възрастова група в състава е с деца, навършили вече 5 години. Главният художествен ръководител обясни, че има много майки, които искат да запишат децата си да танцуват на 3-4 години, но според нея, колкото са по-малки децата, толкова по-бързо решават, че нещо не им харесва и се отказват. По думите й точно по тази причина трябва идването на ансамбъл да бъде така да се каже осъзнато, и затова минимума е 5-годишна възраст. Според нея най-добре е децата да са в първи клас, тъй като тогава вече тръгват на училище и осъзнават какво е дисциплина. \r\nНатали СТЕФАНОВА", "date": "2018.10.02", "title": "Бистра Бельова: Над 150 деца наброява ДЮФА „Пиринска китка“, а с началото на новия сезон може да достигнат и до 200"}
{"url": "http://www.focus-news.net/news/2018/10/02/2573834/plovdiv-33-godishen-mazh-e-nastanen-v-bolnitsa-sled-kato-e-bil-prostrelyan-pri-bitov-skandal-v-rakovski.html", "text": "33-годишен мъж е настанен в болница, след като е бил прострелян при битов скандал в Раковски. Това съобщи за  Радио \"Фокус\"- Пловдив  говорителят на ОДМВР. По първоначални данни в кв. \"Генерал Николаево\" в града се скарали местни жители на 33 и на 74 години. По-възрастният стрелял по по-младия със законно притежаван пистолет. Предприети са действия по разследване на случая от криминалисти. Действията са под наблюдението на прокуратурата. Стрелецът е задържан, в момента се намира в ареста.  \r\nЦветана ТОНЧЕВА", "date": "2018.10.02", "title": "Пловдив: 33-годишен мъж е настанен в болница, след като е бил прострелян при битов скандал в Раковски"}
{"url": "http://www.focus-news.net/news/2018/10/02/2573833/reuters-iran-e-obyavil-che-raketnite-udari-ot-ponedelnik-sa-unishtozhili-40-lideri-na-islyamska-darzhava.html", "text": "Иран е обявил, че ракетните удари от понеделник са унищожили 40 „лидери на Ислямска държава“, предава Reuters . \r\nИран е съобщил, че ракетната атака, която извърши в Сирия в понеделник, е убила 40 \"висши лидери\" от „Ислямската държава“ и че разузнаването за операцията е било предоставено от елитната сила „Кудс“. Силите „Кудс“ отговарят за отвъдморските операции на революционната гвардия. \r\nИран изстреля шест ракети по цели в районите Абу Камал и Хаджин в източна Сирия, като отмъщение за нападение срещу военен парад в Иран на 22 септември, при което загинаха 25 души, почти половината от тях членове на революционната гвардия. \r\n\"Въз основа на информацията, която получихме, около 40 лидера на „Ислямска държава“ бяха убити по време на тази атака\", заяви генерал Амирали Хайиздад, ръководител на авиацията на гвардейците, цитиран във вторник от държавните медии в Иран.  \r\n„Едно от най-важните неща в тази операция беше, че силите на „Кудс“ са осигурили необходимата информация за атаката. \r\n„Ислямската държава“ и „Ахвазка национална съпротива“ - сепаратистко етническо арабско движение в Иран са поели отговорност за атаката от 22 септември, но не са представили убедителни доказателства, пише агенцията.  Юлиян Марков", "date": "2018.10.02", "title": "Reuters: Иран е обявил, че ракетните удари от понеделник са унищожили 40 „лидери на Ислямска държава“"}
{"url": "http://www.focus-news.net/news/2018/10/02/2573835/futbol-zavarshiha-parvite-poluvremena-na-igraeshtite-se-dva-macha-ot-shampionska-liga.html", "text": "Футбол: Завършиха първите полувремена на играещите се два мача от Шампионска лига \r\nХофенхайм и Манчестър Сити приключиха полувремето при резултат 1:1. Ишак Белфолдил откри за немския тим в 1-ата минута, а Серхио Агуеро изравни за светлосините в 8-ата минута. \r\nЮвентус води на швеийцарския Йънг Бойс с 2:0 с два гола на Пауло Дибала в 5-ата и 33-ата минута на мача.", "date": "2018.10.02", "title": "Футбол: Завършиха първите полувремена на играещите се два мача от Шампионска лига"}
{"url": "http://www.focus-news.net/news/2018/10/02/2573841/kathimerini-tova-sa-balkanite.html", "text": "„Това са Балканите“,  пише  в коментар на гръцкия вестник  Kathimerini , който агенция „Фокус“ предоставя без редакторска намеса. \r\nРезултатът от референдума за името на страната в Бившата югославска република Македония (БЮРМ) показва, че по-широкият регион, от който е част и  Гърция, също е обхванат от  необичайно и със сигурност антисистемно настроение. \r\nРезултатът беше преди всичко поражение за Запада. Съединените щати и Европейският съюз повториха фаталната грешка, направена в кампанията \"да\" по време на референдума за спасяване на Гърция през 2015 г. Чуждестранни системни служители от германския канцлер Ангела Меркел до американския министър на отбраната Джим Матис посетиха Скопие. Изправени пред тази голяма, макар и конвенционална кампания, противниците на сделката тихо се мобилизираха в социалните медии. Както често се наблюдава през последните години, движението на съпротивата успя да победи редовната армия. \r\nПремиерът на Бившата югославска република Македония Зоран Заев не е особено харизматичен политик, а подкрепата за него е доста несигурна. Сега той ще се опита да убеди сънародниците си, че \"не\" означава \"да\" - почти същото, което направи гръцкият му колега Алексис Ципрас през 2015 г. Ще бъде много трудно това да премине през парламента на БЮРМ без нови избори. Изискването за конституционно преразглеждане, наложено от президента на страната Георги Иванов (враг на споразумението, който призова избирателите да бойкотират референдума) като част от сделката, се оказа най-важният защитен клапан. Ципрас и външният му министър Никос Коциас инвестираха прекалено много в сделката от Преспа,  която вероятно е била разменна монета в преговорите с международните кредитори на Гърция. \r\nНа пръв поглед евентуалният колапс на споразумението би бил в интерес на правителството, ръководено от СИРИЗА, тъй като сценарият за разцепление между Ципрас и неговия националистически младши коалиционен партньор Панос Каменос ще бъде избегнат. Много наблюдатели обаче смятат, че раздялата  ще бъде в интерес на двамата политици. \r\nРазбира се, тук възниква въпросът за това, как един политик, който е определян като евентуален кандидат за Нобелова награда за мир заради сделката в Преспа, може да споделя властта си с политик, който смята, че това е престъпна сделка. Но както всички знаем, това са Балканите, това не е смешно.  Юлиян Марков", "date": "2018.10.02", "title": "Kathimerini: Това са Балканите"}
{"url": "http://www.focus-news.net/news/2018/10/02/2573836/pazardzhik-malkite-futbolisti-ot-fk-svoboda-v-peshtera-poluchiha-novi-ekipi-kato-darenie-ot-mestna-firma.html", "text": "Малките футболисти от ФК „Свобода“ в Пещера получиха нови екипи като дарение от местна фирма, съобщи за  Радио „Фокус“ – Пазарджик  Атанас Чапаров, треньор на отбора. С новата екипировка те ще участват в областното първенство в своята възраст. Младите надежди тренират усилено вече трети месец, а в неделя ще имат мач от областното първенство с „Оборище“ Панагюрище. „Към момента в клуба има 45 деца на възраст от 7 до 17 години, които тренират три пъти седмично. Материалната ни база не е в добро състояние, но няма достатъчно средства, за да бъде обновена. Особена нужда от ремонт имат съблекалните за малките футболисти, както и нова напоителна система за тревната настилка. Разпуснахме и мъжкия отбор, тъй като нямахме средства.“, уточни Чапаров. Той допълни, че се надява местните фирми да се обяденят около спорта в община Пещера и да помогнат с изграждането на спортна база, където младите надежди да тренират. През предстоящата зима те са принудени да тренират в два физкултурни салона към градски училища. \r\nАлбена ЖИЛЕКОВА", "date": "2018.10.02", "title": "Пазарджик: Малките футболисти от ФК „Свобода“ в Пещера получиха нови екипи като дарение от местна фирма"}
{"url": "http://www.focus-news.net/news/2018/10/02/2573840/riosv-smolyan-i-klub-milosardie-predadoha-nad-600-kilograma-plastmasovi-kapachki-za-blagotvoritelna-kauza.html", "text": "РИОСВ – Смолян и клуб „Милосърдие“ предадоха над 600 килограма пластмасови капачки за благотворителна кауза. Регионалната инспекция по околната среда и водите – Смолян и клуб „Милосърдие“ към ПГТТ предадоха над 600 килограма пластмасови капачки за благотворителна кауза  на националната кампания „Капачки за бъдещето“. Това съобщиха от  РИОСВ – Смолян . Благотворителната кауза цели  набиране на средства за най-нуждаещата се болница в страната  и осигуряване на апаратура нужна за оцеляването на недоносени бебета. Капачките бяха транспортирани до пункт на кампанията „Капачки за бъдеще“. От началото на годината това е втората акция за събиране на пластмасови капачки, организирана от РИОСВ – Смолян. Включвайки се в тези инициативи гражданите дават своя принос за намаляване на замърсяванията от пластмасови отпадъци, но и помагат  за осигуряването на средства за кувьози за недоносени бебета. Събирането на пластмасови капачки продължава. Събраните количества могат да се предават в РИОСВ – Смолян, Професионална гимназия по техника и технологии  и РЦПППО – Смолян.", "date": "2018.10.02", "title": "РИОСВ – Смолян и клуб „Милосърдие“ предадоха над 600 килограма пластмасови капачки за благотворителна кауза"}
{"url": "http://www.focus-news.net/news/2018/10/02/2573839/bistra-belyova-obshto-7-uchiteli-rabotyat-s-detsata-v-dyufa-pirinska-kitka-v-blagoevgrad.html", "text": "Общо 7 учители работят с децата в Детски юношески фолклорен ансамбъл „Пиринска китка“ в Благоевград. Това каза за  Радио „Фокус“-Пирин  Бистра Бельова, главен художествен ръководител на ансамбъла. По думите й хореографите са общо 5 с нея, като другите са Васил Георгиев, Мирослав Стефанов, Рилка Георгиева и Георги Чопов. Тя допълни, че ръководителите на оркестъра и певиците са съответно Боян Боянов и Димана Боянова. Според нея всички изброени наистина са специалисти в областта работа с деца. Бистра Бельова отбеляза, че през лятото четвърта и пета група от ансамбъл „Пиринска китка“ са били на лагер в Шумнатица, а най-големите, които всъщност са и концертния състав – шеста възрастова група – са били на творческа почивка в Атия. Бельова уточни, че творческата почивка децата са си я спечелили сами от конкурс в София на Националния дворец на децата. \r\nНатали СТЕФАНОВА", "date": "2018.10.02", "title": "Бистра Бельова: Общо 7 учители работят с децата в ДЮФА „Пиринска китка“ в Благоевград"}
{"url": "http://www.focus-news.net/news/2018/10/02/2573838/bbcnyama-opasnost-za-patnitsite-na-avariraliya-feribot-v-baltiysko-more.html", "text": "Няма опасност за пътниците на авариралия ферибот в Балтийско море, съобщава  BBC . \r\nФериботът Regina Seaways е пътувал от немското пристанище Кил до литовското Клайпеда, когато е настъпила аварията. \r\nОператорът на кораба е отрекъл да е имало  пожар или взрив в котелното, говорейки само за технически проблеми Говорител на корабната компания  по-късно каза пред Reuters: \"Имаше вибрации и дим, но не беше забелязан огън. \"Всички пътници се смята, че са в безопасност. Операторът каза, че корабът е бил теглен на буксир към Клайпеда. \r\nАварията е станала, докато Regina Seaways се е намирал в руската икономическа зона, край руския анклав Калининград. Литва обяви, че кораби се придвижват към ферибота, за да съдействат за спасителната операция. В операцията също участват руски официални лица, се посочва в докладите.  Юлиян Марков", "date": "2018.10.02", "title": "BBC:Няма опасност за пътниците на авариралия ферибот в Балтийско море"}
{"url": "http://www.focus-news.net/news/2018/10/02/2573503/plovdiv-obshtinskiyat-savetnik-ot-gerb-ivan-vichkov-shte-se-sreshtne-s-grazhdani.html", "text": "Общинският съветник от ГЕРБ-Пловдив Иван Вичков ще се срещне с граждани. Това съобщиха от пресцентъра на  партията . Срещите ще се проведат от 16.00 до 18.00 часа в офиса на ПП ГЕРБ в район „Тракия”, в блок 91.", "date": "2018.10.02", "title": "Пловдив: Общинският съветник от ГЕРБ Иван Вичков ще се срещне с граждани"}
{"url": "http://www.focus-news.net/news/2018/10/02/2573843/blagoegrad-56-vinetni-stikeri-sa-predostaveni-na-nuzhdaeshti-se-ot-regionalna-direktsiya-sotsialno-podpomagane-prez-mesets-avgust.html", "text": "56 винетни стикери са предоставени на нуждаещи се от Регионална дирекция „Социално подпомагане“-Благоевград през месец август. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. Експертът допълни, че са отказани 2 винетни стикера.Тя отбеляза, че има изменения в Наредба 19 от 2008 година за условията и реда за освобождаване на лица с 50% и над 50% намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст от винетни такси при ползване на републиканските пътища. Михова посочи, че в Дирекциите „Социално подпомагане“ по постоянен адрес се подават заявления-декларации по образец за получаване на безплатна едногодишна винетка за един собствен или съпружеска имуществена собственост лек автомобил. По думите й за намаляване административната тежест на гражданите вече не се изисква прилагане на копие от застрахователна полица за сключена застраховка „Гражданска отговорност“ с едногодишен срок, защото тя вече се проверява електронно. Михова добави, че валидността на винетните стикери се отбелязва от служителите на Дирекция чрез перфоратор. \r\nНатали СТЕФАНОВА", "date": "2018.10.02", "title": "Благоеград: 56 винетни стикери са предоставени на нуждаещи се от Регионална дирекция „Социално подпомагане“ през месец август"}
{"url": "http://www.focus-news.net/news/2018/10/02/2573837/stranite-ot-chernomorskiya-region-obsadiha-znachenieto-na-turizma-obzor.html", "text": "Народното събрание беше домакин на 51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси. Заседанието беше открито от председателя на парламента Цвета Караянчева, която заяви, че туризмът е един от най-големите активи на Черноморския регион. По думите й това, че туризмът има отношение към традициите и съвременната култура на държавите, го превръща във важно средство за популяризиране на европейския модел. Цвета Караянчева обяви, че са необходими съвместни усилия за внедряване на иновации в туризма в Черноморския регион. Тя обърна внимание, че Черноморският регион се отличава със забележително екологично, природно и културно разнообразие, както и с богато историческо и археологическо наследство. Според нея за привличането на повече туристи в региона са нужни и усилия за подобряване качеството на предлаганите продукти, както и за преодоляване на сезонността на търсенето.  \r\nОт Министерството на туризма обявиха, че Черно море е мост между културите на Европа и Азия и има големи възможности за засилване на сътрудничеството между страните. Зам.-министърът на туризма Любен Кънчев посочи, че туризмът е ключов за Черноморския регион с население от над 333 млн. души и територия от 420 хил. кв. км. По думите му туризмът е един от основните двигатели на благосъстоянието и просперитета на региона. В последните години Черноморският регион е водеща туристическа дестинация, посетена от над 115 млн. души през 2016 година. Това са 19% от туристическите посещения в Европа. Любен Кънчев заяви, че историческите паметници в България са около 40 хил., което прави страната ни една от най-атрактивните дестинации. Той подчерта, че България се гордее с красивата си природа и невероятното биоразнообразие, привлича туристи със своето гостоприемство, предлагайки висококачествени екологични храни и отлични вина. „България има над 9800 религиозни храма, приблизително 8000 църкви и 160 манастира“, заяви зам.-министърът. Той каза още, че България се нарежда на второ място след Исландия по брой минерални извори. \r\nБиляна ИВАНОВА", "date": "2018.10.02", "title": "Страните от Черноморския регион обсъдиха значението на туризма (ОБЗОР)"}
{"url": "http://www.focus-news.net/news/2018/10/02/2573830/gen-kircho-kirov-sarbiya-se-namira-vav-vodovartezh-ot-sabitiya-chiyto-izhod-shte-opredeli-sadbata-y-za-eventualno-chlenstvo-v-es.html", "text": "Сърбия се намира във водовъртеж от събития, чийто изход ще определи съдбата й за евентуално членство в ЕС. Това каза в интервю за предаването „Това е Бълагрия“ на  Радио „Фокус“  ген. Кирчо Киров, началник на Националната разузнавателна служба в периода 2002-2012 г. Според него събитийният цикъл включва уреждането на множество междусъседски отношения, като ключ към европейската перспектива на Сърбия остава Косово. „Срещата между сръбския президент Александър Вучич и руския държавен глава Владимир Путин потвърждава неизменната линия на сръбски военен неутралитет“, допълни ген. Киров. По думите му това е важно за региона, при положение че страната се очертава като първа военна сила на Балканите. „Балансът между „ястребите в НАТО“ и руското въоръжение ще бъде намиран все по-трудно от Сърбия не толкова във военен, колкото в политически план“, каза още Киров. „Начинът, по който се развиват отношенията с Косово и с Великите сили, по-точно Западните Велики сили, ЕС и САЩ, не са в полза на Сърбия. Страната, независимо че има цялостната подкрепа на Русия, трудно може да намери приемливо за нея решение, за нейния народ и най-вече за нейните политици – решение на въпроса за отношения с Косово и, да го кажем директно, признаването на Косово. Защото единствено и само признаването му като независима държава е условие за приемането на Сърбия в Общността“, уточни ген. Кирчо Киров добави, че трудно се вижда как днешните сръбски политици, в това число и техният президент Алексаднър Вучич, ще решат косовския ребус. „Признаването на Косово при настоящето политическо статукво би означало политическа смърт за тях“, поясни ген. Кирчо Киров.", "date": "2018.10.02", "title": "Ген. Кирчо Киров: Сърбия се намира във водовъртеж от събития, чийто изход ще определи съдбата й за евентуално членство в ЕС"}
{"url": "http://www.focus-news.net/news/2018/10/02/2573480/ministar-petya-avramova-shte-uchastva-v-godishnata-sreshta-na-mestnite-vlasti-v-kurorten-kompleks-albena.html", "text": "Министърът на регионалното развитие и благоустройството Петя Аврамова ще участва в дискусията „Общините и държавата в съвместно управление на територията“, която се провежда в рамките на ХІІІ-тата годишна среща на местните власти. Това съобщиха от пресцентъра на  МРРБ . Събитието ще се състои от 9.30 часа в зала „Сий“ на хотел „Парадайз блу“, к.к. „Албена“.", "date": "2018.10.02", "title": "Министър Петя Аврамова ще участва в Годишната среща на местните власти в курортен комплекс \"Албена\""}
{"url": "http://www.focus-news.net/news/2018/10/02/2573453/prez-oktomvri-v-10-bolnitsi-zhenite-shte-mogat-da-se-pregledat-bezplatno-za-rak-na-gardata-obzor.html", "text": "Световният месец за борба с рака на гърдата започна. За шеста поредна година ПСАГБАЛ „Света София“ постави началото на информационна и профилактична кампания, посветена на битката с тежкото заболяване. През октомври безплатни мамологични прегледи ще се провеждат в: ПСАГБАЛ „Света София“, ПМБАЛ – София, Пета МБАЛ – София, Университетска специализирана болница за активно лечение по онкология  - София, ВМА – София, УМБАЛ „Александровска“, УМБАЛ „Света Анна“ – София, УМБАЛ „Свети Георги“ – Пловдив, УМБАЛ „Света Марина“ – Варна и УМБАЛ „Професор доктор Стоян Киркович“ – Стара Загора. В първия ден на месеца за втора поредна година фасадата на Националния дворец на културата ще бъде осветена в розово – цветът, който символизира борбата с коварното заболяване. На 24 октомври в 11.00 часа пред НДК ще бъдат пуснати около 1200 символични балона в памет на загиналите от рак на гърдата за предходната година. \r\nПрез 2017 година в ПСАГБАЛ „Света София“ са извършени 219 операции на карцином на млечната жлеза, а през първата половина на 2018 година техният брой е 145. В това число са включени новооткритите случаи и рецидивите. По данни на Националния статистически институт смъртността от рак на гърдата през 2017 година е 33,6 на 100 000, а през 2016 година е 34,1 на 100 000.  \r\nНа пресконференция за началото на кампанията изпълнителният директор на ПСАГБАЛ „Света София“ д-р Гергана Коларова обърна внимание, че заболеваемостта от рак на гърдата при жените между 30 и 35 години се увеличава почти двойно. Най-младата пациентка в лечебното заведение е на 23 години. Според д-р Коларова информационната и профилактична кампания за рака на гърдата трябва да се насочи по-активно към младите хора. \r\nСтолична община отделя 350 хил. лева годишно за скрининговата си програма за рак на млечната жлеза. От 2015 по програмата са прегледани 16,5 хил. жени. Групата обикновено включва жените, работещи в общински училища, детски градини и ясли, в културни институти и др. Тази есен по програмата са прегледани и медицински специалисти от училищни здравни кабинети, детски ясли и градини, както и кухни за детско хранене. Зам.- кметът на СО Дончо Барбалов обясни, че при 1500 от 7 хил. прегледани жени през 2017 година е била извършена допълнителна мамография. 23 са случаите на установен карцином на гърдата, при 52 случая са назначени допълнителни изследвания. Има и 2323 случая на доброкачествени образувания. \r\nБиляна ИВАНОВА", "date": "2018.10.02", "title": "През октомври в 10 болници жените ще могат да се прегледат безплатно за рак на гърдата (ОБЗОР)"}
{"url": "http://www.focus-news.net/news/2018/10/02/2573443/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп заяви, че администрацията му нямаше да може да предоговори Северноамериканското споразумение за свободна търговия (НАФТА) ако не беше заплашила Канада и Мексико с увеличаване на вносните мита, пише  електронното издание на Washington Examiner . \r\n„Без митата, нямаше да говорим за сделка, а само за тези бебета, които продължават да говорят за митата“, заяви американският президент в рамките на пресконференция по повод новото търговско споразумение между страните. „Без митата, ние нямаше да стоим тук... сега“. \r\n***  Президентът на Турция Реджеп Таийп Ердоган заяви в понеделник, че американският пастор Андрю Брънсън има „тъмни връзки с терористи“, с което демонстрира, че не мисли да отстъпи за задържането му в затвора, пише електронното издание на американския вестник The Hill. \r\nВ реч пред турския парламент, Ердоган бе категоричен, че няма да намерение да отстъпва пред натиска на САЩ за освобождаването на пастора, като посочи, че става въпрос за сбъркано разбиране, на базата на което се налагат санкции, като се използва за повод един пастор, който има тъмни връзки с терористи“. \r\n***  Турция няма да обърне гръб на Европейския съюз, нейният най-голям търговски партньор, където живеят около пет милиона души от турски произход, заяви президентът на страната Реджеп Тайип Ердоган, пише електронното издание на турския вестник  Hurriyet . \r\nГоворейки по време на откриващото заседание на новия парламентарен сезон, Ердоган заяви, че през последните години е имало напрежение с някои страни от ЕС, заради „неизпълнени обещания и несправедливи обвинения“. \r\n„Не можем да мълчим в лицето на несправедливостта в нашия процес за членство в ЕС и двойните стандарти“, заяви той. \r\n„Превръщането на антитурската позиция в материал за вътрешнополитическа употреба от страна на някои европейски държави причини задълбочаването на проблемите. Сега постепенно оставяме този проблемен период с Европа в миналото“, добави турският държавен глава. \r\nЕродган посочи, че Турция е укрепила позицията си като е изпълнила своите обещания, особено в борбата с нелегалната миграция, добавяйки че все повече възможности за диалог се откриват. \r\n„Дори не трябва да се коментира възможността да обърнем гръб на един регион, който е най-големият ни търговски партньор, където живеят около пет милиона от нашите братя от турски произход и милиони наши искрени приятели“, заяви той. \r\nВъпреки това, Ердоган добави, че Турция никога няма да се откаже от борбата срещу несправедливостите към нея и ще продължи да се бори за правата на „нашите братя“ в ЕС. \r\nОтбелязвайки, че официалната му визита в Германия през изминалата седмица е потвърдила двустранната воля за насочване на отношенията в един нов и позитивен път, Ердоган заяви, че бъдещето на отношенията с европейските държави изглежда светло. \r\n„С божията воля ще започнем нов етап, в който ще имаме значителен прогрес с Европа в областта на политиката, икономиката и хуманността“, заяви още турският президент. \r\n***  Министър-председателят на Израел Бенямин Нетаняху разкритикува Иран за това, че се опитва да обвини страната му за терористичното нападение по време на военен парад в южния град Ахваз през изминалия месец, в който поне 24 души бяха убити, пише израелското електронно издание  The Times of Israel . \r\nНетаняху говори, след като Иран изстреля ракети с лозунги призоваващи за „Смърт на Израел“ и „Смърт на Америка“ срещу цели на „Ислямска държава“ в Сирия по-рано в понеделник, за които твърди че са свързани с нападението. Техеран обвини широк спектър от противници, включително Израел, САЩ, „Ислямска държава“ и други. \r\n„Опитът на Иран да обвърже Израел с терористичното нападение в Ахваз е абсурден“, заяви израелският премиер в изявление. „Фактът, че на изстреляните ракети срещу Сирия пише „Смърт на Израел“, доказва всичко“, добави той. \r\nРеволюционната гвардия на Иран изстреля шест балистични ракети, както и дронни бомбардировачи в понеделник срещу Източна Сирия, целейки се в това, което описа като терористи, които обвини за нападението по време на военния парад. \r\n***", "date": "2018.10.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/02/2573452/vzglyad-angela-merkel-iska-evropa-da-se-upravlyava-ot-berlin-i-parizh.html", "text": "Канцлерът на Германия Ангела Меркел предложи в Европейския съюз да бъде създаден собствен Съвет за сигурност – в това число и за преодоляване на трудностите при приемането на решения за санкциите спрямо Русия. Не е важно какво германският канцлер има на ум сега – проблеми с удължението на санкциите или затруднения с началото на отмяната им. По-важното е, че Германия отново се опитва да премине в следващия етап на евроинтеграцията: към укрепването на единството и управляемостта на ЕС. Ще му се получи ли на Берлин, пише руският вестник  „Взгляд“  в анализ, който Агенция „Фокус“ представя без редакторска намеса. \r\nАнгела Меркел не посети тазгодишната сесия на Общото събрание на ООН, на която в едно от централните събития се превърна заседанието на Съвета за сигурност под председателството на американския президент Доналд Тръмп. Тя не чу и речта на президента на Франция Еманюел Макрон, който от трибуната на Общото събрание предложи реформирането на Съвета за сигурност, разширяването на неговия състав и ограничаването на възможностите за използването на правото на вето от постоянните му членове. \r\nВ момента Меркел е пълна с вътрешни проблеми – както чисто германски, така и европейски, защото Евросъюза се явява и въпрос на германската вътрешна политика. Проблемите в широката коалиция, на която се опира правителството на Меркел, само се влошават: социалдемократите са недоволни от баварския ХСС, баварците са недоволни от Меркел, и нейните позиции в собствената ѝ партия са отслабени след скорошното поражение на нейния кандидат за поста на ръководител на парламентарната фракция на ХДС. Канцлерът вече открито се нарича „смотаната патица“ както в самата Германия, така и в Европа. \r\nШансовете Меркел да продължи да седи в своето кресло също намаляват, защото популярността на всички партии от управляващата коалиция падат стремително, докато симпатията за опозиционната „Алтернатива за Германия“ и левите нараства. Изборите за местния парламент на Бавария, насрочени за 14 октомври, може да се превърнат в „деня Хикс“ за началото на нова вътрешнокоалиционна и, съответно, правителствена криза в Германия. \r\nГоворейки в неделя в баварския Отобойрен, Меркел говори в полза на създаване на Съвет за сигурност на Европейския съюз с цел „укрепване на капацитета и създаването на нов ред във въпросите на външната политика“. По думите ѝ външната политика, постоянно основана на единно мнение, не може да бъде разумно решение в бъдеще. Като пример тя посочи трудностите във взимането на решения за санкциите по отношение на Русия. \r\nТук, обаче, не е ясно какво Меркел има предвид – дали е сложно да удължат санкциите или, точно обратното, да се отменят. Тъй като и в двата случая ще е нужно съгласието на всички 28 страни-членки на ЕС. Но за момента Берлин успява да се сдобие с единна позиция от всички за продължаване на санкциите. Въпреки факта, че редица страни – от Австрия до Гърция – нееднократно изразиха своето желание за премахване на поне част от санкциите, техните ръце бяха внимателно извити и принудени към „солидарност“. \r\nВпрочем, сега ситуацията се променя. И не само защото Евросъюзът трябва да подхожда все повече и повече остро към САЩ и като цяло да се подготви за предстоящите американски санкции върху търговията с Иран. Много по-важно е, например, че новото италианско правителство вече нееднократно даде ясно да се разбере, че ще продължи да настоява на отслабени санкции против Русия. \r\nНо тук не става въпрос за Русия. Или по-точно, не само Русия се явява като главната причина за инициативата на Меркел. Берлин отдаван очаква да премине на следващия етап от евроинтеграцията – политически, финансов, външнополитически. Понастоящем Германия се нуждае от единна Европа под нейно ръководство. Е, или с някакво френско участие в управлението на Стария свят. Процесът на евроинтеграция не е просто заступорен в последните години – евроскептиците започнаха да набират сили , тоест поддръжници на отслабването на ЕС чрез реформиране на Евросъюза в съюз на националните правителства. \r\nНа този фон са всички европейски интегратори – а към тях се отнасят не само чиновниците в Брюксел, но и Меркел и Макрон – търсят начин за реверанс, тоест прехода към ускорената евроинтеграция. Дори излизането на Великобритания се възприема не като проблем, а като предизвикателство – което означава нуждата от центростремителен процоес, излуъчващ още много. \r\nОбщ бюджет, обща отбранителна политика – все теми, в които в последния момент постоянно звучат от устите на Меркел Макрон.  \r\nГерманяи и Франция ще определят външната политика на Евросъюза, а представените в Съвета за Сигурност страни в качеството си на непостоянни членове на останалите страни ще решат кое да подкрепят. Нито Италия, нито Испания не могат да разчитат на своето постоянно членство в Съвета за сигурност. Тъй като имат дългове и нямат политическата тежест, както Франция и Германия. \r\nВярва ли Меркел в реалистичността на своята инициатива?Разбира се, все пак Берлин действа еднозначно по въпроса за усилване на евроинтеграцията, подбирайки различни варианти по пътя. Идеята за Съвет за сигурност ще бъде опитана и обсъдена, но проблемът е в това, че към момента ЕС встъпва в предизборния период. През май ще бъдат проведени избори за Европейски парламент – на които всеки предрича относителния успех на евроскептиците. След това, думата „безопасност“ ще звучи в Европа не в съчетания с думата „Съвет“. Трябва да се бори за съхранение поне на настоящето ниво на евроинтеграция. И съвсем не е факт, че германският канцлер, който ще се занимава с това, ще носи името Ангела.  Йонислав Дочев", "date": "2018.10.02", "title": "„Взгляд“: Ангела Меркел иска Европа да се управлява от Берлин и Париж"}
{"url": "http://www.focus-news.net/news/2018/10/02/2573842/150-mln-lv-poveche-shte-badat-osigureni-za-horata-s-uvrezhdaniya-v-byudzhet-2019-obzor.html", "text": "150 млн. лв. повече ще има в бюджета за 2019 г. за хората с увреждания. Това обяви премиерът Бойко Борисов, като подчерта, че това е единственото нещо, което е обещал на родителите на деца с увреждания и винаги поема отговорността си. „Те искаха 105 млн. Разговарях с Мая Манолова по телефона, казах: „Мая, ти искаше 105, заделили сме 150“. Говорих с КНСБ и КТ „Подкрепа“ – с двата синдиката, те категорично са против“, коментира Борисов и призова трите закона да се вкарат и да се гледат заедно. „Социалният министър, майките с увреждания, омбудсманът, в тези 150 млн. да вкарат това, което имат като претенции – дали фондове, дали лична помощ, подкрепа, както искат да го направят, това не е моя работа“, обясни премиерът и подчерта, че отговаря за това, което е поел като ангажимент - да се гледат трите закона и да има 150 млн. лв. повече всяка година оттук нататък. Премиерът уточни, че не всички коалиционни партньори са съгласни. Попитан кои от коалиционните партньори не са съгласни с отпускането на тези пари, Борисов отговори, че няма значение. „Нека всеки да си носи отговорността, защото после най-лесно е да кажеш: „Бойко да даде парите“, но те не са на Бойко, а на държавата, на бюджета, на данъкоплатците“, подчерта премиерът.  \r\nПо-рано омбудсманът Мая Манолова коментира в една от националните телевизии, че е престъпно да се твърди, че в Закона за хората с увреждания има реформа. „Като гражданин стоя зад майките на деца с увреждания. Бяха поети конкретни ангажименти към тях. Не стига, че не беше вкаран нито един от тези закони, а и проектът по основния за хората с увреждания на практика беше изпразнен от съдържание. В него нищо не се променя. Освен малко повече пари за хората в нужда, абсолютно всичко останало е същото“, заяви тя. По думите й реформата означава хората с увреждания да могат да реализират правата си. „На тях им беше обещано, че ще бъде приет Законът за личната помощ, който да осигури асистенти, за да могат майките на деца с увреждания да работят. Да има дневни центрове, специализирани училища. В момента тези хора са извън системата. Ако се разболеят, те не са здравноосигурени и не могат да се лекуват”, поясни Манолова. \r\nОт своя страна в друга национална телевизия министърът на труда и социалната политика Бисер Петков коментира, че малко се пресилва твърдението, че законопроектът за хората с увреждания е осакатен или е претърпял радикална промяна. Според него основните неща в законопроекта, които бяха договорени през последните месеци между министерствата и хората с увреждания, са запазени. По думите му през последните няколко месеца е работено по три нови законопроекта за хората с увреждания, което досега не било правено в тези политики. \r\nВъв вторник вечерта родителите на деца с увреждания излязоха отново на протест пред Народното събрание, където за пореден път поставиха исканията си за реформа в социалната система. Протестът се проведе под надслов „Системата убива – системата е блокирана“ в 13 града в страната. Причината за тяхното недоволство е липсата на отделен закон за личната помощ, което е основното искане на майките, които в началото на лятото организираха палаткови лагери из цялата страна. Според протестиращите нито едно от обещанията към тях не се е изпълнило. \r\nВ понеделник стана ясно, че последният вариант на проектозакона за хората с увреждания ще бъде оттеглен за преработване. Протестиращите майки на деца с увреждания и омбудсманът Мая Манолова отправиха критики към него, тъй като според тях новият вариант на закона е осакатен и от него са извадени ключови за реформата текстове. \r\nЛюба АЛЕКСИЕВА", "date": "2018.10.02", "title": "150 млн. лв. повече ще бъдат осигурени за хората с увреждания в Бюджет 2019 (ОБЗОР)"}
{"url": "http://www.focus-news.net/news/2018/10/02/2573479/parlamentaristi-ot-chernomorskite-strani-shte-uchastvat-v-51-voto-zasedanie-na-komiteta-na-pachis-po-kulturata-obrazovanieto-i-sotsialnite-vaprosi-v-sofiya.html", "text": "Парламентаристи от Черноморските страни ще участват в 51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси в София. Това съобщиха от пресцентъра на  Народното събрание . Форумът ще бъде открит от председателя на Народното събрание Цвета Караянчева в 9.30 часа в зала „Сердика“ на столичния хотел „София Хотел Балкан“.  \r\nС приветствия към участниците в заседанието ще се обърнат заместник-председателят на ПАЧИС и ръководител на българската делегация в Асамблеята Петър Кънев, заместник-председателят на Комитета по култура, образование и социални въпроси Золтан Пек, заместник-министъра на туризма Любен Кънчев и генералният секретар на ПАЧИС Асаф Хаджиев.  \r\nОсновна тема на заседанието в София ще бъде „Настоящи и бъдещи перспективи за развитие на туризма в региона на ЧИС“. Очаква се по нея изказвания да направят представители на всички делегации. Участниците ще определят датите, мястото и темите на следващото заседание на Комитета на ПАЧИС по културата, образованието и социалните въпроси.", "date": "2018.10.02", "title": "Парламентаристи от Черноморските страни ще участват в 51-вото заседание на Комитета на ПАЧИС по културата, образованието и социалните въпроси в София"}
{"url": "http://www.focus-news.net/news/2018/10/02/2573445/reuters-emanyuel-makron-e-otkazal-ostavkata-na-vatreshniya-si-ministar.html", "text": "Министърът на вътрешните работи на Франция Жерар Коломб, един от най-близките съюзници на президента Еманюел Макрон, е предложил да се откаже от поста си, но Макрон е отказал да приеме оставката му, предава  Reuters , позовавайки се на ежедневника „Le Figaro“. \r\nПреди две седмици, Коломб обяви плановете си да се откаже от правителството и да се кандидатира на изборите за кмет на Лион през 2020 година и даде индикации, че ще се откаже след изборите за европейски парламент през май 2019 година. \r\nСпоред „Le Figaro“ вътрешният министър не желае неговото ведомство да бъде дестабилизирано от решението му да се кандидатира за кмет на Лион, пост който заемаше между 2001 и 2017 година.", "date": "2018.10.02", "title": "Reuters: Еманюел Макрон е отказал оставката на вътрешния си министър"}
{"url": "http://www.focus-news.net/news/2018/10/02/2573444/predstoyashti-sabitiya-v-stranata-za-2-oktomvri-agentsiya-fokus.html", "text": "*** \r\nОт 9.30 часа в зала „Сий“ на хотел „Парадайз блу“ ще се проведе вторият ден от ХІІІ-ата годишна среща на местните власти. Участие ще вземат: министърът на регионалното развитие и благоустройството Петя Аврамова, председателят на Народното събрание Цвета Караянчева, премиерът Бойко Борисов, вицепремиерът Томислав Дончев и др. официални лица.  \r\n*** \r\nОт 09.00 часа министърът на вътрешните работи Младен Маринов ще открие тематична конференция по пътна безопасност в зала 8 на НДК.  \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 9.30 часа в зала „Сердика“ на столичния хотел „София хотел Балкан“ председателят на Народното събрание Цвета Караянчева ще открие  51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси в София. \r\n*** \r\nОт 09.30 часа в заседателната зала в сградата на Висшия съдебен съвет на ул. „Eкзарх Йосиф“ № 12 ще се проведе заседание на Съдийската колегия на ВСС. \r\n*** \r\nОт 10.00 часа министърът на младежта и спорта Красен Кралев ще посети обновения „Зимен дворец“. На събитието е поканен и министър-председателят Бойко Борисов.  \r\n*** \r\nОт 10.00 часа в НДК ще се проведе бизнес форум „Търговско-икономическото сътрудничество и инвестиционният потенциал на Москва и София“.  Събитието са част от програмата на Дните на Москва в София.  \r\n*** \r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др. , на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Националния пресклуб на БТА ще се състои пресконференция на Арт резиденция „Старото училище” в с. Горна Липница във връзка с предстоящото представяне на изложбата „Ритуална рЕволюция“ в The Laboratory Sofia на 5 октомври 2018 г. \r\n*** \r\nОт 11.00 часа в Националния пресклуб на БТА ще се състои пресконференция на тема „Светът след сблъсъка в ООН и България“.  \r\n*** \r\nОт 11.00 часа в Комисията за защита от дискриминация (бул. Драган Цанков 35) ще се проведе пресконференция, на която ще бъдат представени междинен доклад за дейностите по кампанията „Достъпна България“ и резултатите от извършените проверки. Началото на кампанията бе поставено от КЗД през декември 2017 г., тя е безсрочна и нейната цел е да бъде осигурена достъпна архитектурна среда за хората с увреждания.  \r\n*** \r\nОт 11.00 часа в Националния пресклуб на БТА ще се състои пресконференция на тема „Светът след сблъсъка в ООН и България“. Участие в нея ще вземат проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Св. Неофит Рилски“,  Симеон Николов - Център за стратегически изследвания в сигурността и международните отношения, и Мирослав Попов - юрист и политически анализатор. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Андрей З., Исам Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Cosmos Coworking Camp ще се проведе дискусия на тема “Shaping Sofia I – Градско озеленяване”. \r\n*** \r\nОт 11.30 часа пред централния вход на НДК ще бъде открит арт-проектът „Ярката Москва“. В същия час на същото място ще бъде представено изпълнение на Кадетския корпус. Събитията са част от програмата на Дните на Москва в София.  \r\n*** \r\nОт 13.00 часа в Гранд хотел София в зала „Триадица 1“ ще се състои пресконференция по повод подаването на офертата на шведското правителство към българското в търга за придобиване на избиратели за българските ВВС.  \r\n*** \r\nОт 13.30 часа 5-и състав на Специализирания наказателен съд ще заседава по делото срещу Христо Г., на когото е повдигнато обвинение за изнудване.  \r\n*** \r\nОт 13.30 часа 11-и състав на Специализирания наказателен съд ще заседава по делото срещу Зураб Е., Росица Н и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа на ІХ етаж на учебния корпус на Висшето училище по телекомуникации и пощи (ул. „Академик Стефан Младенов“ 1) официално ще бъде открита нова Лаборатория по киберсигурност на високите технологии. \r\n*** \r\nОт 15.00 часа в Национална библиотека „Св. св. Кирил и Методий“ ще се проведе кръгла маса на тема „Нов живот за културните пространства в европейските столици“. \r\n*** \r\nОт 16.30 часа в Зала № 2 в Ректората на СУ „Свети Климент Охридски” ще се проведе публична лекция на тема „Modus operandi на възстановителното правосъдие с деца”.   \r\n*** \r\nОт 17.00 часа в Съюза на архитектите (ул. „Кракра“ №11) ще се състои церемонията по официално откриване на учебната година в Национален български университет - трета възраст.  \r\n*** \r\nОт 17.30 часа пред Народното събрание ще се проведе протест на родители на деца/лица с увреждания и техни близки под надслов „СИСТЕМАТА УБИВА – СИСТЕМАТА Е БЛОКИРАЛА“. \r\n*** \r\nОт 18.00 часа в галерия „Средец“ на Министерството на културата ще бъде открита изложбата на съвременна калиграифия „Светът на Генджи Моногатари“.  \r\n*** \r\nОт 18.00 часа в „Перото“ ще бъде представена книгата „Щастлива като кучешка опашка“.  \r\n*** \r\nОт 18.00 часа в Регионалния исторически музей ще бъде официално открита изложбата „Птиците на Европа“.  \r\n*** \r\nОт 19.30 часа в ресторант „Глория Мар София“ Списание „Business lady“ ще отпразнува с парти 8-ия си рожден ден. \r\n*** \r\nОт 20.00 часа в зала 1 на НДК ще се проведе концерт на шотландската рок банда Texas.  \r\n*** \r\nОт 20.30 часа в „Перото“ ще се състои „Джаз вечер в „Перото“.  \r\n*** \r\nОт 18.30 часа в салона на читалище „Никола Вапцаров“ танцов състав „Пиринско настроение“ ще отбележи своя 10-годишен юбилей с фолклорния спектакъл „Една приказка без край“.  \r\n*** \r\nОт 11.00 часа в конферентната зала на хотел „Езерец“ ще се проведе закриваща пресконференция по проект “Енергийно ефективно осветлениев региона Благоевград – Делчево”. \r\n*** \r\nОт 18.00 часа в зала „22 септември“ ще се проведе безплатно дигитално обучение. Срещите се организират от Google и SoftUni Digital, с подкрепата на Община Благоевград. Инициативата е част от проектът на Google „Дигитален гараж“. \r\n*** \r\nОт 18.00 часа в Православния информационен център ще бъде открита учебната година.  \r\n*** \r\nОт 10.30 часа в Бургас: В експоцентър „Флора“ ще се проведе еко семинар, посветен на опазването на Черно море. \r\n*** \r\nОт 11.00 часа в Заседателната зала на Община Бургас ще започне пресконференция за старт на кампанията „С усмивка при зъболекаря“. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Даниела Димова ще приема граждани. \r\n*** \r\nОт 16.00 часа в многофункционалната спортна зала в 1-ва езикова гимназия ще се проведе ученически турнири по мини-волейбол “Малки великани”  за Купата на Булстрад 2018. \r\n*** \r\nОт 18.00 часа в Читални зали на РБ „Пенчо Славейков” на бул. „Сливница”  34 ще се състои среща – разговор за Петър Алипиев. \r\n*** \r\nОт 14.00 часа в ОДМВР-Враца директорът на Областната дирекция Янко Янколов ще даде редовен месечен брифинг.  \r\n*** \r\nОт 18.00 часа в Младежкия дом ще се проведе безплатно дигитално обучение в рамките на проекта на Google  - „Дигитален гараж“.  \r\n*** \r\nОт 19.00 часа в камерната зала на ДКТ ще се състои постановката „Симулатор за чифтосване“.  \r\n*** \r\nОт 15.00 часа на стадион „Захарни заводи“ ще се проведе среща от първенството на футбол 7 между отборите на ОФК „Локомотив” – ФК „Локомотив 1927“ гр. Дряново. \r\n*** \r\nОт 16.00 часа на стадион „Захарни заводи“ ще се проведе среща от първенството на футбол 9 между отборите на ФК „Долна Оряховица“ гр. Долна Оряховица – ФК „Янтра” гр. Габрово. \r\n*** \r\nОт 18.30 часа в ОДТ „Апостол Карамитев“ ще се състои концерт-бенифис на дългогодишния диригент на Забавно-духов оркестър и почетен гражданин на Димитровград маестро Доцо Вътков. Участие в концерта ще вземат „Звездните момичета“ и някои от големите имена на българската и световна музика със солови изпълнение в чест на Маестрото. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Росен П. за това, че на 24.03.2015 г. на пътя Раковски – Пловдив/ в отсечката с. Стряма – с. Момино село, област Пловдив, е причинил смъртта на К. Г.  \r\n*** \r\nОт 09.00 часа в Зала 5 на Окръжен съд ще се гледа делото на подсъдимата Анна П. заради данъчни задължение за периода януари 2008 г. – 30.03.2011 г. \r\n*** \r\nОт 14.00 часа в Зала 10 на Окръжен съд ще се гледа делото на подсъдимия Ивайло П. за това, че на 10.01.2017 г. в землището на с. Войводиново, област Пловдив, на автомагистрала „Тракия“, км 132 е причинил смъртта на З. Н. \r\n*** \r\nОт 16.00 часа, общинският съветник от ГЕРБ Иван Вичков ще се срещне с граждани в офиса на партията в район „Тракия”, в блок 91.  \r\n*** \r\nОт 18.00 часа на първия етаж  - Централното фоайе на НБ „Иван Вазов“ – Пловдив ще бъде открита фотоизложбата „Преклонение пред вечността – Атон,  Света гора“ на фотограф-художника Косьо Косев. \r\n*** \r\nОт 11.00 часа на понтон № 8  Изпълнителна агенция „Проучване и поддържане на р. Дунав“ (ИАППД) ще проведе церемония по кръщаване на новопостроения кораб за обозначаване на корабоплавателния път по р. Дунав. Корабът „Осъм“ е построен в рамките на проект FAIRway Danube, финансиран по Механизма за свързване на Европа. Неговата основна функция  е обозначаването на фарватера с плаващи знаци, което осигурява безпроблемното корабоплаване и предотвратява засядането на съдове в плитчини. \r\n*** \r\nОт 11.00 часа на официална церемония ще бъде открита здравната служба в селото. \r\n*** \r\nОт 18.00 часа в Регионалния исторически музей ще бъде представена новата книга на Виолета Бончева „Капчица от Ескобедо“. \r\n***   \r\nВ 10.30 часа в зала 203 на общината ще бъде даден брифинг. \r\n***  \r\nОт 11.00 часа в зала на департамент „Чуждоезиково обучение” на Факултет „Артилерия, ПВО и КИС” ще бъде даден брифинг от полк. доц. д-р инж. Дилян Димитров. \r\n*** \r\nОт 11.00 часа в брифинг залата на Департамент „Чуждоезиково обучение” на Националния военен университет „Васил Левски”  ще се проведе  „Форум отбранителни технологии 2018”, включващ научна конференция с международно участие, изложение на продукти за сигурност и отбрана,  демонстративни стрелби. \r\n*** \r\nОт 17.00 часа за среща разговор с шуменци в Регионална библиотека „Стилиян Чилингиров“ ще гостува известният български актьор Николай Сотиров. По-късно, от 19.30 часа на сцената на Драматично-куклен театър „Васил Друмев” шуменци ще могат да видят актьора в спектакъла „Откриването”.", "date": "2018.10.02", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2018/10/02/2573447/api-vremenno-se-ogranichava-dvizhenieto-po-pat-ii-55-veliko-tarnovo-gurkovo-prohod-na-republikata-v-uchastaka-lagerite-zlatirat.html", "text": "Временно се ограничава движението по път II-55 Велико Търново – Гурково /проход на Републиката/ в участъка Лагерите – Златирът поради ПТП. Това съобщиха от пресцентъра на  Агенция \"Пътна инфраструктура\" . \r\nОбходен маршрут за леки автомобили е през проход \"Шипка\". \r\nТежкотоварните автомобили изчакват на място.", "date": "2018.10.02", "title": "АПИ: Временно се ограничава движението по път II-55 Велико Търново – Гурково /проход на Републиката/ в участъка Лагерите – Златирът"}
{"url": "http://www.focus-news.net/news/2018/10/02/2573450/ria-novosti-pavlo-klimkin-zapodozrya-rusiya-v-razpolagane-s-yadreni-orazhiya-na-krimskiya-poluostrov.html", "text": "Министърът на външните работи на Украйна Павло Климкин смята, че Русия би могла да разполага с ядрени оръжия на Кримския полуостров, заяви той в ефира на украинския телевизионен канал „ATR“, предава  РИА Новости . \r\nСпоред него Русия е превърнала Крим в една огромна военна база. \r\n„Имаме основания да подозираме, че там може да има ядрено оръжие, или най-малкото инфраструктура за подобно нещо“, заяви той. \r\nКлимкин добави, че от там Русия осъществява доставките на оръжия и военна техника за Сирия. \r\nТой също така посочи, че външното министерство на Украйна планира да изготви проект за специална резолюция на ООН по въпроса за „милитаризацията на Крим“.  Йонислав Дочев", "date": "2018.10.02", "title": "РИА Новости: Павло Климкин заподозря Русия в разполагане с ядрени оръжия на Кримския полуостров"}
{"url": "http://www.focus-news.net/news/2018/10/02/2573449/emsc-zemetresenie-s-magnitud-54-po-skalata-na-rihter-e-registrirano-v-meksiko.html", "text": "Земетресение с магнитуд 5.4 по скалата на Рихтер е регистрирано в региона на Чиапас, Мексико, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 16:43 часа местно време (00:43 часа българско време) на дълбочина от 145 км. Епицентърът е на 17 км северно от град Синталапа, на 71 км западно от Тустла Гутиерес и на 428 км северозападно от град Гватемала. \r\nЗасега няма данни за жертви и материални щети.  Йонислав Дочев", "date": "2018.10.02", "title": "EMSC: Земетресение с магнитуд 5.4 по скалата на Рихтер е регистрирано в Мексико"}
{"url": "http://www.focus-news.net/news/2018/10/02/2573451/parnoto-i-toplata-voda-poskapvat-sredno-s-672-tsenata-na-toka-ostava-nepromenena-obzor.html", "text": "Средно за страната цената на топлинната енергия с гореща вода се увеличава с 6,72% за последното тримесечие на 2018 г. Това стана ясно по време на брифинг след закрито заседание на Комисията по енергийно и водно регулиране.  \r\nПоскъпването дойте от това, че „Булгаргаз“ ЕАД подаде заявление до Комисията за утвърждаване на цената на природния газ за IV-то тримесечие на 2018 година. Поисканото увеличение беше подкрепено от енергийния регулатор заради очакваните по-високи доставни цени на природен газ, по-високия курс на щатския долар спрямо лева, както и факта, че през третото тримесечие на 2018 година газовата компания е продавала на загуба. Това е второ увеличение на цената на топлинната енергия и се налага заради поскъпването на природния газ с 13,89% от 1 октомври 2018 г. Цената на природния газ от 1 октомври 2018 година е 456,65 лева за 1000 куб/м.  \r\nОт 1 юли 2018 година цената на природния газ нарасна с 10,81% като цената на 1000 куб/м природен газ стана 400,95 лева. Тогава средното поскъпване на топлинната енергия с гореща вода за страната беше със 7,33%. \r\nТака увеличението на цената за топлинната енергия за последното тримесечие на 2018 година ще бъде както следва: за „Топлофикация – София“ ЕАД – 7,97%, за „ЕВН България Топлофикация“ ЕАД – 8,57%, за „Топлофикация Плевен“ ЕАД – 4,66%, за „Топлофикация Бургас“ ЕАД – 4,88%, за „Веолия Енерджи Варна“ ЕАД – 2,28%, за „Топлофикация Враца“ ЕАД – 6,32%, за „Топлофикация Велико Търново“ ЕАД – 4,39%, за „Топлофикация Разград“ ЕАД – 5,35%, за „Юлико-Евротрейд“ ЕООД – 6,21%, за „ОВЕРГАЗ МРЕЖИ“ АД – 2,55%. \r\nЧетирите топлофикации, които работят с въглища остават с непроменени цени. Това са „Топлофикация Русе“ АД, „Топлофикация Перник“ ЕАД, „Топлофикация Сливен“ ЕАД и „Топлофикация Габрово“ ЕАД“. \r\nПредседателят на комисията доц. Иван Иванов заяви още, че няма да има промяна в цената на тока за последното тримесечие на 2018 г. \r\nТой също така уточни, че от 1 юли 2019 година „Трансгаз“ гарантира капацитет 1.5 млрд. куб./м природен газ при точката на междусистемно свързване Гюргево-Русе, а от 31 декември 2019 година „Трансгаз“ гарантира капацитет 1.8 млрд. куб./м между Румъния и България за румънски износ на газ по сушата към България чрез връзката между румънската национално-преносна система и международния преносен газопровод. По думите му на румънска територия няма да има никакви допълнителни такси, а капацитетът, който е готов да гарантира румънската страна, е повече от потребяваното количество природен газ в България, доставяно досега от „Газпром Експорт“.  \r\nПредседателят на КЕВР заяви още, че е подписано споразумение с регулаторите в България, Гърция, Македония, Черна гора и Сърбия за създаване на консултативен форум за сътрудничество в областта на регулацията на пазарите на електрическа енергия, природен газ и ВиК услуги. Основната му цел е създаване на пътна карта на либерализация на търговията с природен газ и допринасяне за изграждане на газовата инфраструктура на Балканския регион като това споразумение е отворено и за други страни.  \r\nЦветелин ДИМИТРОВ", "date": "2018.10.02", "title": "Парното и топлата вода поскъпват средно с 6,72%, цената на тока остава непроменена (ОБЗОР)"}
{"url": "http://www.focus-news.net/news/2018/10/02/2573454/the-moscow-times-rusiya-shte-provede-ucheniya-koito-da-testvat-gotovnostta-na-naselenieto-sreshtu-vanshna-agresiya.html", "text": "Руското министерство на извънредните ситуации обяви началото на тридневни учения за гражданска отбрана из цялата страната, за да бъде тествана готовността на населението в случай на външна агресия, пише руското англоезично издание  The Moscow Times . \r\nКато част от учението, министерството възложи на  екипи на гражданската отбрана осигуряването на функционалността на икономиката и социалните услуги в случай на „ескалация на геополитическата ситуация“. \r\n„На всички командири е заповядано да предприемат подробни мерки за гарантиране на готовността на силите за реакция“, заяви министърът на извънредните ситуации Йевгени Зиничев в изявление.  Йонислав Дочев", "date": "2018.10.02", "title": "The Moscow Times: Русия ще проведе учения, които да тестват готовността на населението срещу „външна агресия“"}
{"url": "http://www.focus-news.net/news/2018/10/02/2573446/mkd-makedoniya-generalniyat-sekretar-na-nato-shte-pristigne-na-delikatno-poseshtenie-v-belgrad.html", "text": "Генералният секретар на НАТО Йенс Столтенберг ще посети Сърбия в началото на октомври и ще се срещне с президента на страната Александър Вучич, информират сръбските медии, позовавайки се на дипломатически източници, предава скопското електронно издание  „МКД“ . \r\nПосещението на Столтенберг е „деликатно“, а поради околностите, в които ще се проведе тази среща, „нито едната, нито другата страна все още не желаят“ да съобщят публично детайлите около датата, форматът и темите на срещата, твърдят сръбските медии. \r\n„Шефът на НАТО, от встъпването си в длъжност, отвори прозорец за различен диалог с официален Белград“, оценява сръбската държавна агенция „Tanjug“. \r\nСтолтенберг досега многократно „повтори, че НАТО почита суверенното решение на Сърбия за военен неутралитет“, предават медиите, посочвайки, че сръбският президент „редица пъти е изтъквал значението на присъствието на НАТО в Косово за сигурността на сърбите там“.  Йонислав Дочев", "date": "2018.10.02", "title": "„МКД“ (Македония): Генералният секретар на НАТО ще пристигне на „деликатно“ посещение в Белград"}
{"url": "http://www.focus-news.net/news/2018/10/02/2573831/kanal-5-makedoniya-prolivni-dazhdove-predizvikaha-navodneniya-v-dubrovnik.html", "text": "Силен дъжд предизвика реален хаос по улиците, с наводнени автомобили, къщи и сгради. Според данни от метеорологичната служба днес в Дубровник валежите възлизат на около половината от средната сума за половин година, съобщава македонският телевизионен  “Канал 5“ . \r\nЗа три часа са се  излели 259 литра дъжд на квадратен метър. Според медиите, толкова много дъжд в Дубровник не е валял  в един ден от 1961 г. насам. \r\nДъждът предизвика затруднения в движението в района около града, така че трафика по Адриатическата магистрала до летище Чилипи се извършва в една лента.  Юлиян Марков", "date": "2018.10.02", "title": "„Канал 5“ (Македония): Проливни дъждове предизвикаха наводнения в Дубровник"}
{"url": "http://www.focus-news.net/news/2018/10/02/2573456/emsc-dve-zemetreseniya-s-magnitud-59-i-60-po-skalata-na-rihter-sa-registrirani-v-ramkite-na-20-minuti-v-indoneziya.html", "text": "Две земетресения с магнитуд 5.9 и 6.0 по скалата на Рихтер са регистрирани в региона на остров Сумба, Индоенезия, показва справка на интернет страницата на  Европейския средиземноморски сеизмологичен център (EMSC) . \r\nПървото земетресение (5.9) е регистрирано в 07:59 часа местно време (02:59 часа българско време) на дълбочина от 30 км. Епицентърът е на 91 км южно от град Вангапу, на 365 км западно от Купанг и на 598 км южно от град Макасар. \r\nВторото земетресение (6.0) е регистрирано в 08:16 часа местно време (03:16 часа българско време) на дълбочина от 38 км. Епицентърът е на 95 км южно от Вангапу, на 374 км западно от Купанг и на 600 км южно от Макасар. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.10.02", "title": "EMSC: Две земетресения с магнитуд 5.9  и 6.0 по скалата на Рихтер са регистрирани в рамките на 20 минути в Индонезия"}
{"url": "http://www.focus-news.net/news/2018/10/02/2573457/tarzhestveno-be-otkrita-98-ata-uchebna-godina-v-universiteta-za-natsionalno-i-svetovno-stopanstvo-obzor.html", "text": "Ректорът на Университета за национално и световно стопанство  проф. Стати Статев  тържествено откри новата академична учебна година в заведението. По време на събитието той отправи поздравления към преподаватели, студенти, първокурсници и гости.  В официалното си слово той заяви, че живеем в много интересно време - светът става все по-динамичен и предизвикателен и студентите трябва непрекъснато да обогатяват знанията си, за да успеят. Проф. Статев приветства първокурсниците, като ги поздрави, че вече са студенти в най-големия, най-стария и най-авторитетния университет в България - университет с почти един век славна история, лидер в българското образование и неделима част от европейското пространство. Ректорът на университета отбеляза,  че от създаването си, учебното заведение обучава националния бизнес и политически елит на страната.  По думите му УНСС е институция, в която преподават професори и доценти с голям преподавателски и изследователски опит. Проф. Стати Ставев изтъкна, че за пореден път университетът е утвърдил лидерската си позиция пред академичните си събратя за следващите 6 години.  Той обясни, че изминалата година е била с големи изпитания и препятствия, но също е донесла и успехи за висшето заведение. Ректорът уточни, че университетът отново е получил най-високата институционална оценка в Националната агенция за оценяване и акредитация. По време на събитието проф. Статев заяви, че учебното заведение продължава с активна дейност за оптимизиция на учебния процес, с цел повишаване на качеството на обучението и добави, че УНСС е първият университет на територията на страната, който е въвел електронни студентски книжки. Според него непрекъснато се разширява обхватът на тяхното партньорството с институциите на държавната и местната власт, бизнеса и неправителствения сектор.  За тази година учебното заведение е запълнило всички места по държавни поръчки, също така се наблюдава висок ръст в приема на първокурсници с платено обучение. Според ректора на университета това е категорично признание за авторитета на УНСС. Той призова студентите да посещават редовно лекциите си, да уважават своите преподаватели и да си поставят високи цели и при осъществяването им да не хабят усилия. \r\nВ официалното събитие  участие взе и председателят на Управителния съвет и главен изпълнителен директор на банка ДСК  Виолина Маринова . Тя твърди,  че придобитата квалификация в университета е  високо ценена от различни индустрии. Според нея университетът е най-предпочитаното място за образование от младите хора в областта на финансите, икономиката и бизнеса.  Председателят на Студентски съвет на Университет за национално и световно стопанство  Кристиян Маджуров  поздрави всички първокурсници по повод откриването на учебната година. Според него ги очакват години изпълнени с трудности и изпитания, но също така и с много приятни емоции и преживявания.  \r\nСлед тържественото откриване на учебната година, в УНСС бе открит интерактивен клон на банка ДСК. С него студентите сами ще могат да внасят и теглят суми, да получават търсената от тях информация и да се възползват от услугите на клона. Това е втората банка на територията на университета. Проф. Стати Статев  обясни, че проектът е поредният съвместен между банка ДСК и университета.  \r\nДаяна ДЮЛГЕРОВА", "date": "2018.10.02", "title": "Тържествено бе открита 98-ата учебна година в Университета за национално и световно стопанство (ОБЗОР)"}
{"url": "http://www.focus-news.net/news/2018/10/02/2573460/kiberatakite-sa-se-uvelichili-s-300-godishno-obzor.html", "text": "Кибератаките са се увеличили с 300% годишно. Тези данни изнесе еврокомисарят Мария Габриел по време на своята лекция за киберсигурността в ЕС във Военна академия „Г. С. Раковски“. От лекцията на Мария Габриел стана ясно, че над 4000 са кибератаките  всеки ден, а 80% от европейските компании споделят, че нямат представа дали са били обект на кибератака. Мария Габриел отчете, че октомври е месецът на киберсигурността в ЕС и посочи, че  като еврокомисар е направила информационна кампания в самата ЕК и се е оказало, че това се прави за първи път.  Габриел отчете, че липсват около 300 000 киберспециалисти в Европа и  трябва спешно да се работи в тази посока. „На ниво ЕС имаме ясно намерение в следващия бюджетен период да има нова програма „Цифрова Европа“ с бюджет 9 млрд. евро, от които 700 млн. евро за експерти по киберсигурност“, заяви още Габриел. Еврокомисарят посочи, че конкуренти не ни чакат и отбеляза, че през 2017 г. САЩ са инвестирали 30 млрд. долара в киберсигурност. По думите ѝ Европа също има нужда да увеличи своите инвестиции в тази насока. \r\n„Използването на резултатите от една кибератака за разпространяване на онлайн дезинформация е пример за по-нискостепенна хибридна заплаха. Трябва да бъдем внимателни. Да наречем нещо кибервойна, не значи, че всички следствия на класическата война остават верни. Съвсем не. Като за начало е много трудно да се определи със сигурност каква е целта на една кибератака - дали просто шпионаж, дали е саботаж. Атаки от двата типа могат да изглеждат идентични“, заяви още Габриел. В края на лекцията си тя коментира, че бъдещето на  Европа е цифрово и това носи ползи, но и големи предизвикателства и рискове. \r\nЛекцията на Мария Габриел бе част от откриването на новата учебна година за цивилни студенти във Военна академия „Г. С Раковски“, по време на което началникът на Академията ген.-майор Груди Ангелов приветства студентите и им обясни, че те са част от най-старото висше военно училище. На събитието присъстваше и заместник-министърът на отбраната Атанас Запрянов.  \r\nПрез учебната 2018-2019 г. във Военната академия са приети и ще се обучават 79 студенти първи курс – държавна поръчка. Приети са и ще се обучават и 150 студенти първи курс платено обучение в тринадесет магистърски програми от професионални направления „Национална сигурност“, „Психология“, „Сигурност и противодействие на радикализацията и тероризма“. От тази година стартира и специалност „Киберсигурност“ съвместно с Технически университет – София.  Учебната година за военнослужещите започна на 3 септември 2018 г. Тя бе тържествено открита в присъствието на министъра на отбраната Красимир Каракачанов, началника на отбраната генерал-лейтенант Андрей Боцев и други. \r\nДеница КИТАНОВА", "date": "2018.10.02", "title": "Кибератаките са се увеличили с 300% годишно (ОБЗОР)"}
{"url": "http://www.focus-news.net/news/2018/10/02/2573448/gazeta-express-ramush-haradinay-zayavi-che-sasht-podkrepyat-sazdavaneto-na-kosovska-armiya.html", "text": "Министър-председателят на Косово Рамуш Харадинай заяви, че има пълната подкрепа на САЩ за създаването на Косовска армия, предава базираното в Прищина албанско електронно издание  Gazeta Express . \r\n„Създаването на армия е завършена работа“, заяви Харадинай в интервю за предаването „Pressing“ по телевизионния канал „T7“ с водещ Леонард Керкуки. Той също така добави, че няма да има преначертаване на границите на Косово. \r\nХарадинай поясни, че е информирал всички замесени международни страни за своите планове за създаване на армия. „Всички съответни власти са информирани“, заяви той. „Те знаят за нашата инициатива и бяха информирани своевременно“, поясни премиерът. \r\nТой също така призова всички политически партии, представени в косовския парламент, да подкрепят трансформацията на Косовските сили за сигурност (КСС) в армия. \r\nКоментирайки предложението на косовския президент Хашим Тачи за корекция на границата със Сърбия, Харадинай заяви, че ако тази тема бъде поставена на маса за преговори, той не би седнал на тази маса. „Никой няма да получи моята подкрепя за промяна на границите“, посочи Харадинай.  Йонислав Дочев", "date": "2018.10.02", "title": "Gazeta Express: Рамуш Харадинай заяви, че САЩ подкрепят създаването на Косовска армия"}
{"url": "http://www.focus-news.net/news/2018/10/02/2573455/kommersanta-zapadnoto-polukalbo-se-zavrashta-kam-normalnoto.html", "text": "САЩ, Мексико и Канада в нощта на понеделник завършиха продължилите повече от година преговори за предоговаряне на Северноамериканското споразумение за свободна търговия (НАФТА). Трите страни-участници в предишната сделка се съгласиха да подпишат ново споразумение за свободна търговия – USMCA (the United States-Mexico-Canada Agreement). Отстъпките, които Вашингтон направи, няма да окажат съществено влияние на износа на страната, а Канада и Мексико получиха гаранции за запазване на достъпа до американския пазар в случай на въвеждането на американски защитни мита върху автомобилите. Компромис по отношение на USMCA може да означава готовност на САЩ да преговарям за определени стъпки с всички, най-вече със своя основен търговски партньор – Китай, пише руският вестник  „Коммерсантъ“ . \r\nСлед продължителните двустранни преговори в Отава, външният министър на Канада Кристия Фрийланд и търговският представител на САЩ Робърт Лайтхайзер заявиха: страните постигнаха тристранно съгласие за ново търговско споразумение, което ще замени НАФТА – USMCA. „В резултат ще има по-свободни пазари, по-справедлива търговия и ще бъде осигурен устойчивият икономически ръст в региона“, се казва в съобщението. Президентът на САЩ Доналд Тръмп заяви, че „великата“ сделка възвръща статута на страната като „производствен гигант“. \r\nПреразглеждане на споразумението за НАФТА, утвърдено през 1994 година, беше инициирано от американския Бял дом през август 2017 година. Крайният срок за постигане на договореност с Канада изтече в нощта на понеделник – на 31 август администрацията вече уведоми Конгреса за сделката с Мексико и американските законодатели получиха текста на съглашението само с тази страна. В същото време Тръмп вече бе заявил, че сделката ще бъде сключена във всеки случай – с Канада или без нея, и демонстративно си бе контактувал с канадския премиер Джъстин Трюдо. На първи октомври президентите на трите страни вече конструктивно си обсъждаха детайлите от USMCA по време на троен телефонен разговори. \r\nВ президентската администрация на САЩ разчитат, че USMCA ще бъде „шаблон“ за всички последващи споразумения. С Китай, обаче, избягването на засиления взаимно протекционизъм ще бъде значително сложно, очакват в „Capital Economics“. \r\n Същото, очевидно, е вярно и за Европейския съюз. Реанимацията на НАФТА върху не толкова жестоки условия показва, че луфтът между преговорната позиция на САЩ и  окончателните условия на споразумениеto може да бъде голям. В случая с ЕС в „пъзела“ на търговските отношения има критичен елемент, а това са засилващите се позиции на САЩ: Великобритания след Брекзит ще може да сложи началото на много по-тесен търговски алианс във САЩ. За Китай отстъпчивостта на САЩ в USMCA може да бъде сигнал: „издръжливостта в подобни преговори се възнаграждава“.   Йонислав Дочев", "date": "2018.10.02", "title": "„Коммерсантъ“: Западното полукълбо се завръща към нормалното"}
{"url": "http://www.focus-news.net/news/2018/10/02/2573463/politicheskata-stabilnost-e-garantsiya-za-badeshteto-na-ikonomicheskiya-i-parichen-sayuz-obzor.html", "text": "Политическата стабилност е гаранция за бъдещето на Икономическия и паричен съюз. Тази теза изтъкна на конференция председателят на ПГ на ГЕРБ и зам.-председател на партията Цветан Цветанов. Форумът за бъдещето на Икономическия и паричен съюз бе организиран от Сдружение „Граждани за европейско развитие на България“, Фондация „Конрад Аденауер“ и „Вилфрид Мартенс“ център. В изказването си пред представители на изпълнителната власт и финансовите институции Цветанов подчерта, че правителството е стабилно и това е гаранция за ангажиментите, които България изпълнява. Той отбеляза, че бъдещето на Икономическия и паричен съюз е свързано с външни процеси, които често биват подценявани на национално ниво от държавите-членки. По думите му икономическата криза е извела на преден план някои проблеми в паричния съюз, но същевременно е помогнала на Европа да извлече необходимите поуки по отношение на регулацията и сигурността. „От 10 години България е в един политическия съюз заедно с още 27 държави, което означава, че ние сме взаимно свързани и трябва да имаме съвместни действия в икономически и финансов план“, допълни той.  \r\nСтарши изследователят към „Вилфрид Мартенс“ център Еоин Дреа посочи от своя страна, че въпреки предизвикателствата на икономическата и мигрантската криза, през 2017 година ЕС е успял да постигне най-висок растеж на заетостта и икономиката от 2007 година насам. „Дори в страните, които преживяха най-тежко икономическата криза като Ирландия, Португалия, Испания, Гърция еврото продължава да бъде популярна, стабилна и конкурентна валута“, изтъкна той. По думите му гласовете на държавите-членки, които се стремят към еврозоната не са били чувани достатъчно добре в Брюксел през последните години. „Считам, че днешното събитие е повратна точка в това отношение“, заяви Еоин Дреа.  \r\nРъководителят на Бюрото на Фондация „Конрад Аденауер“ в София Торстен Гайслер допълни, че Икономическият и паричен съюз е центърът на Европейският съюз. „От началото на глобалната криза се разкриха недостатъците, свързани с въвеждането на общата валута, но и бяха предприети необходимите мерки, за да се преодолеят те. Еврото е прието от стотици милиони жители на ЕС, но се счита се, че Икономическия и паричен съюз се нуждае от по-нататъшно реформиране, така че да гарантира икономически растеж“, коментира той. По думите му  стремежът е към съюз, в който икономиките се конвергират, а с оглед предстоящите избори европейските граждани повече от всякога се нуждаят от план и визия за бъдещето.  \r\nКметът на София и председател на Сдружение „Граждани за европейско развитие на България“ Йорданка Фандъкова обърна внимание, че 16 години след реалното въвеждане на еврото като парична единица, преминавайки през тежката икономическа криза, ЕК работи за реформи, които да доведат до повече сигурност и ползи на гражданите от икономическия и политически съюз. „Тази експертна дискусия е както част от европейския дебат за нужните промени, така разбира се и от актуалния български дебат за въвеждане на еврото“, заяви Фандъкова. Тя представи няколко факта, показателни за развитието на София след приемането на страната в ЕС. По думите ѝ според изследванията София ще е сред най-атрактивните локации за международни инвестиции в следващите 2 години, а само за първите 7 месеца на 2018 г. преките инвестиции в българската столица са 220 млн. евро. \r\nИкономическият и паричен съюз (ИПС) е създаден през 1992 г. и включва координация на икономическите и фискалните политики, обща парична политика и обща валута — еврото. Към момента паричната единица, която образува така наречената \"еврозона\", се използва в 19 от общо 28-те държави от Европейския съюз. България все още е в очакване на дата за влизане в \"чакалнята\" за еврозоната, след като  потвърди готовността за присъединяване към Европейския банков съюз.  \r\nВесела АЛЕКСАНДРОВА", "date": "2018.10.02", "title": "Политическата стабилност е гаранция за бъдещето на Икономическия и паричен съюз (ОБЗОР)"}
{"url": "http://www.focus-news.net/news/2018/10/02/2573462/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Канцлерът на Германия Ангела Меркел предложи в Европейския съюз да бъде създаден собствен Съвет за сигурност – в това число и за преодоляване на трудностите при приемането на решения за санкциите спрямо Русия. Не е важно какво германският канцлер има на ум сега – проблеми с удължението на санкциите или затруднения с началото на отмяната им. По-важното е, че Германия отново се опитва да премине в следващия етап на евроинтеграцията: към укрепването на единството и управляемостта на ЕС. Ще му се получи ли на Берлин, пише руският вестник  „Взгляд“  в анализ, който Агенция „Фокус“ представя без редакторска намеса. \r\nАнгела Меркел не посети тазгодишната сесия на Общото събрание на ООН, на която в едно от централните събития се превърна заседанието на Съвета за сигурност под председателството на американския президент Доналд Тръмп. Тя не чу и речта на президента на Франция Еманюел Макрон, който от трибуната на Общото събрание предложи реформирането на Съвета за сигурност, разширяването на неговия състав и ограничаването на възможностите за използването на правото на вето от постоянните му членове. \r\nВ момента Меркел е пълна с вътрешни проблеми – както чисто германски, така и европейски, защото Евросъюза се явява и въпрос на германската вътрешна политика. Проблемите в широката коалиция, на която се опира правителството на Меркел, само се влошават: социалдемократите са недоволни от баварския ХСС, баварците са недоволни от Меркел, и нейните позиции в собствената ѝ партия са отслабени след скорошното поражение на нейния кандидат за поста на ръководител на парламентарната фракция на ХДС. Канцлерът вече открито се нарича „смотаната патица“ както в самата Германия, така и в Европа. \r\nШансовете Меркел да продължи да седи в своето кресло също намаляват, защото популярността на всички партии от управляващата коалиция падат стремително, докато симпатията за опозиционната „Алтернатива за Германия“ и левите нараства. Изборите за местния парламент на Бавария, насрочени за 14 октомври, може да се превърнат в „деня Хикс“ за началото на нова вътрешнокоалиционна и, съответно, правителствена криза в Германия. \r\nГоворейки в неделя в баварския Отобойрен, Меркел говори в полза на създаване на Съвет за сигурност на Европейския съюз с цел „укрепване на капацитета и създаването на нов ред във въпросите на външната политика“. По думите ѝ външната политика, постоянно основана на единно мнение, не може да бъде разумно решение в бъдеще. Като пример тя посочи трудностите във взимането на решения за санкциите по отношение на Русия. \r\nТук, обаче, не е ясно какво Меркел има предвид – дали е сложно да удължат санкциите или, точно обратното, да се отменят. Тъй като и в двата случая ще е нужно съгласието на всички 28 страни-членки на ЕС. Но за момента Берлин успява да се сдобие с единна позиция от всички за продължаване на санкциите. Въпреки факта, че редица страни – от Австрия до Гърция – нееднократно изразиха своето желание за премахване на поне част от санкциите, техните ръце бяха внимателно извити и принудени към „солидарност“. \r\nВпрочем, сега ситуацията се променя. И не само защото Евросъюзът трябва да подхожда все повече и повече остро към САЩ и като цяло да се подготви за предстоящите американски санкции върху търговията с Иран. Много по-важно е, например, че новото италианско правителство вече нееднократно даде ясно да се разбере, че ще продължи да настоява на отслабени санкции против Русия. \r\nНо тук не става въпрос за Русия. Или по-точно, не само Русия се явява като главната причина за инициативата на Меркел. Берлин отдаван очаква да премине на следващия етап от евроинтеграцията – политически, финансов, външнополитически. Понастоящем Германия се нуждае от единна Европа под нейно ръководство. Е, или с някакво френско участие в управлението на Стария свят. Процесът на евроинтеграция не е просто заступорен в последните години – евроскептиците започнаха да набират сили , тоест поддръжници на отслабването на ЕС чрез реформиране на Евросъюза в съюз на националните правителства. \r\nНа този фон са всички европейски интегратори – а към тях се отнасят не само чиновниците в Брюксел, но и Меркел и Макрон – търсят начин за реверанс, тоест прехода към ускорената евроинтеграция. Дори излизането на Великобритания се възприема не като проблем, а като предизвикателство – което означава нуждата от центростремителен процоес, излуъчващ още много. \r\nОбщ бюджет, обща отбранителна политика – все теми, в които в последния момент постоянно звучат от устите на Меркел Макрон.  \r\nГерманяи и Франция ще определят външната политика на Евросъюза, а представените в Съвета за Сигурност страни в качеството си на непостоянни членове на останалите страни ще решат кое да подкрепят. Нито Италия, нито Испания не могат да разчитат на своето постоянно членство в Съвета за сигурност. Тъй като имат дългове и нямат политическата тежест, както Франция и Германия. \r\nВярва ли Меркел в реалистичността на своята инициатива?Разбира се, все пак Берлин действа еднозначно по въпроса за усилване на евроинтеграцията, подбирайки различни варианти по пътя. Идеята за Съвет за сигурност ще бъде опитана и обсъдена, но проблемът е в това, че към момента ЕС встъпва в предизборния период. През май ще бъдат проведени избори за Европейски парламент – на които всеки предрича относителния успех на евроскептиците. След това, думата „безопасност“ ще звучи в Европа не в съчетания с думата „Съвет“. Трябва да се бори за съхранение поне на настоящето ниво на евроинтеграция. И съвсем не е факт, че германският канцлер, който ще се занимава с това, ще носи името Ангела. \r\n***  САЩ, Мексико и Канада в нощта на понеделник завършиха продължилите повече от година преговори за предоговаряне на Северноамериканското споразумение за свободна търговия (НАФТА). Трите страни-участници в предишната сделка се съгласиха да подпишат ново споразумение за свободна търговия – USMCA (the United States-Mexico-Canada Agreement). Отстъпките, които Вашингтон направи, няма да окажат съществено влияние на износа на страната, а Канада и Мексико получиха гаранции за запазване на достъпа до американския пазар в случай на въвеждането на американски защитни мита върху автомобилите. Компромис по отношение на USMCA може да означава готовност на САЩ да преговарям за определени стъпки с всички, най-вече със своя основен търговски партньор – Китай, пише руският вестник  „Коммерсантъ“ . \r\nСлед продължителните двустранни преговори в Отава, външният министър на Канада Кристия Фрийланд и търговският представител на САЩ Робърт Лайтхайзер заявиха: страните постигнаха тристранно съгласие за ново търговско споразумение, което ще замени НАФТА – USMCA. „В резултат ще има по-свободни пазари, по-справедлива търговия и ще бъде осигурен устойчивият икономически ръст в региона“, се казва в съобщението. Президентът на САЩ Доналд Тръмп заяви, че „великата“ сделка възвръща статута на страната като „производствен гигант“. \r\nПреразглеждане на споразумението за НАФТА, утвърдено през 1994 година, беше инициирано от американския Бял дом през август 2017 година. Крайният срок за постигане на договореност с Канада изтече в нощта на понеделник – на 31 август администрацията вече уведоми Конгреса за сделката с Мексико и американските законодатели получиха текста на съглашението само с тази страна. В същото време Тръмп вече бе заявил, че сделката ще бъде сключена във всеки случай – с Канада или без нея, и демонстративно си бе контактувал с канадския премиер Джъстин Трюдо. На първи октомври президентите на трите страни вече конструктивно си обсъждаха детайлите от USMCA по време на троен телефонен разговори. \r\nВ президентската администрация на САЩ разчитат, че USMCA ще бъде „шаблон“ за всички последващи споразумения. С Китай, обаче, избягването на засиления взаимно протекционизъм ще бъде значително сложно, очакват в „Capital Economics“. \r\n Същото, очевидно, е вярно и за Европейския съюз. Реанимацията на НАФТА върху не толкова жестоки условия показва, че луфтът между преговорната позиция на САЩ и  окончателните условия на споразумениеto може да бъде голям. В случая с ЕС в „пъзела“ на търговските отношения има критичен елемент, а това са засилващите се позиции на САЩ: Великобритания след Брекзит ще може да сложи началото на много по-тесен търговски алианс във САЩ. За Китай отстъпчивостта на САЩ в USMCA може да бъде сигнал: „издръжливостта в подобни преговори се възнаграждава“. \r\n***  Руското министерство на извънредните ситуации обяви началото на тридневни учения за гражданска отбрана из цялата страната, за да бъде тествана готовността на населението в случай на външна агресия, пише руското англоезично издание  The Moscow Times . \r\nКато част от учението, министерството възложи на  екипи на гражданската отбрана осигуряването на функционалността на икономиката и социалните услуги в случай на „ескалация на геополитическата ситуация“. \r\n„На всички командири е заповядано да предприемат подробни мерки за гарантиране на готовността на силите за реакция“, заяви министърът на извънредните ситуации Йевгени Зиничев в изявление. \r\n***", "date": "2018.10.02", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/10/02/2573464/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Дипломати от Европейския съюз са отхвърлили твърдението на британския премиер Тереза Мей, че Брюксел първи трябва да предприеме стъпка, за да прекъсне безизходицата около преговорите, докато председателят на Европейската комисия Жан-Клод Юнкер заяви, че британският народ „едва сега разбира“ за мащаба на проблемите, причинени от Брекзит, пише британският вестник  The Guardian . \r\nЮнкер заяви пред публика в Германия, че съжалява, че гласоподавателите на са били правилно информирани преди референдума за Брекзит през 2016 година. Според него британските министри едва сега разбират цената. \r\n„Това, за което наистина съжалявам, е че нямаше истинска кампания за Брекзит по отношение на реалната информация“, заяви Юнкер. „Във Великобритания хората едва сега разбират, също така и британските министри и тези на континента, те разбират едва сега колко много въпроса стоят пред него (Брекзит) и всички неща, които трябва да разрешим“. \r\nСпоред Юнкер домашните любимци на британските туристи ще бъдат поставяни под карантина за период от четири дена, а самолетите могат да бъдат приземявани, въпреки обратните твърдения идващи от „Уайтхол“. \r\n„Ако дори аз започна да се питам какво ще стане с 250 000-те кучета и котки, които напускат европейския континент всяка година“, заяви Юнкер пред публика във Фрайбург. „В момента те просто преминават през митниците, всички тези кучета и котки, идващи в континентална Европа всяка година. Има много хора в Европа, които просто искат хората и животните да се движат свободно през границите, но аз мисля че ще имаме четиридневен период на карантина и ако искате да отидете в Бретан за осемдневна почивка, тогава може би ще трябва да оставите кучето или котката си у дома, но може и просто да останете у дома заедно с тях“. \r\nТой добави: „Какво ще се случи с въздушния трафик в Европа? Ако всичко се обърка, британските самолети няма да могат да намерят почва за кацане на европейския континент. Хората не знаят това. Някой трябваше да ги осведоми своевременно.“ \r\nКоментарите на Юнкер, направени по време на събитие за „граждански диалог“, идват след като дипломати в Брюксел повишиха съмненията относно възможността ЕС да отправи съществена контра-оферта. \r\nДокато британското правителство настоява, че топката е в полето на ЕС относно разговорите, европейските дипломати говорят за един по-комплексен дипломатичен танц, в който двете страни публикуват планове по време на интензивния преговорен период, водещ до ключовата среща на върха на 18 октовмри. \r\nОфициалните лица също така повториха предупрежденията, че ЕС няма да приеме икономическата част от плана „Чекърс“ на Тереза Мей, опасявайки се, че това ще даде на британския бизнес перманентно конкурентно предимство над съперниците им в ЕС. \r\n***  Британският премиер Тереза Мей планира отстъпване от позицията си за Брекзит относно ирландската граница, според което тя ще се предаде в замяна на проверка на стоките с надеждата за закъсалите преговори да бъдат рестартирани и да бъде постигнато споразумение до края на октомври, пише британският евроскептичен ежедневник  The Daily Express . \r\nСпоред вестника, Тереза Мей ще направи ново предложение за ирландската граница към Брюксел, което ще смекчи подхода ѝ към позволяването на редица регулаторни проверки на стоките, изисквани от главния преговарящ на ЕС за Брекзит Мишел Барние. \r\nОчаква се тя да позволи така желаните от ЕС нови проверки на стоки, движещи се между британския Остров и Северна Ирландия, което да послужи за отблокиране на преговорите, според висшестоящ британски представител. \r\nЗа да заработи планът ѝ, тя ще се нуждае от компромис от страна на ЕС, за да позволи цялото Обединено кралство, не само Северна Ирландия, да остане в митническия съюз на блока, заяви източникът за Bloomberg. \r\nЕкипът на британския премиер се надява, че Великобритания ще запази добрите регулации в Северна Ирландия в крак с правилата на ЕС, прилагащи се в Република Ирландия. \r\nВъпреки това, ще има нови регулаторни проверки на стоки, преминаващи между Северна Ирландия и британския Остров, където различни правила могат да се прилагат веднъж, щом Великобритания напусне ЕС. \r\nЛондон се надява да ограничи максимално проверките, използвайки технология за ограничаване на повече натрапчиви инспекции на стоки. \r\n***  Британският премиер Тереза Мей се подготвя да ограничи възможността на Великобритания да сключва споразумения за свободна търговия след Брекзит, поемайки значителна отстъпка пред Европейския съюз, насочена срещу излизането от задънената улица в преговорите, пише британският вестник  The Times . \r\nМей е готова да предложи „грандиозен пазарлък“, според колегите ѝ, който ще остави Великобритания вързана към европейските митнически правила върху стоките след края на преходния период през декември 2020 година. \r\nОчаква се тя да заяви, че Великобритания е напуснала митническия съюз към този момент, но запазвайки ключовите закони, способността за сключване на търговски сделки ще бъде ограничена за много години напред. Великобритания ще приеме и исканията, стоките влизащи в Северна Ирландия от Великобритания да са спрямо европейските стандарти, с възможност за проверки в Ирландско море. \r\nОт Даунинг стрийт се надяват, че отстъпките ще открият пътя за споразумение за така наречения ирландски резервен план, който се превърна в препъни камък. \r\nРезервният план ще влезе в сила, ако не бъде постигнато споразумение по време на преходната фаза на Брекзит за избягване на твърда граница между Северна Ирландия и Република Ирландия. \r\n***", "date": "2018.10.02", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/10/02/2573466/sputnik-siriya-e-gotova-da-otvori-kpp-kuneytra-na-granitsata-s-izrael.html", "text": ", Граничният пункт Кунейтра между Сирия и Израел е готов за откриване в арабската република, заяви пред журналисти генерал-лейтенант Сергей Курланеко, заместник-командир на руските сили в Сирия, предава  Sputnik . \r\nВ края на септември министърът на отбраната на Израел Авигдор Либерман заяви, че Тел Авив е готов да отвори КПП Кунейтра, добавяйки че „сега топката е в сирийското игрище“. \r\n„Граничният пункт е готов за откриване и започване на работа. Това беше предшествано от значителна работа, извършена от въоръжените сили на Сирийската арабска република с помощта на руските Военновъздушни сили, което се отнася, преди всичко, до победата над терористите в този район“, заяви Кураленко. \r\n„Разбира се, работата в контролно-пропусквателният пункт беше започната от руските военнослужещи и от руската военна полиция. Преди всичко, ние дойдохме на място, проверихме го, след което продължихме с обширната работа за премахване на мините от района. На финалния етап, почистването на района беше проверено от специалисти по отстраняване на мини от мисията на ООН“, поясни руският генерал.  Йонислав Дочев", "date": "2018.10.02", "title": "Sputnik: Сирия е готова да отвори КПП Кунейтра на границата с Израел"}
{"url": "http://www.focus-news.net/news/2018/10/02/2573468/ot-sasht-ni-predlagat-novi-f-18-i-f-16-ot-shvetsiya-nov-gripen-a-ot-italiya-upotrebyavan-eurofighter-obzor.html", "text": "В Министерството на отбраната бяха обявени предложенията за нов боен самолет от САЩ, Швеция и Италия. От САЩ предлагат на България да закупи нови F-18 и F-16, от Швеция - нов „Gripen“, а от Италия- употребяван „Eurofighter“. По проекта работи междуведомствена група с председател командира на ВВС генерал-майор Цанко Стойков. Министерството на отбраната е изпратило предложения и до Франция – за нови и употребявани „Rafale“, до Германия – за нови и употребявани „Eurofighter“, до Португалия – за употребявани F-16 и до Израел – за употребявани F-16. Проектът предвижда придобиването на 16 самолета, на два етапа по 8. Сделката за покупка на до 8 изтребителя е на стойност 1.8 млрд. лв., които трябва да се изплатят в срок от няколко години. Самолетите ще бъдат доставяни в 3 последователни години, като доставката на първите два самолета трябва да бъде не по-късно от 24 месеца от датата на влизане в сила на договора. С тези средства се предвижда придобиването на летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка (за период от 3 години) и въоръжението. Вторият етап трябва да започне след приключване на доставките по първия етап и подписване на договор за реализация. \r\nОт 2 октомври работна група, назначена от премиера Бойко Борисов, ще извърши анализ на предложенията. Предвижда се групата да работи до 19 октомври. Срокът може да бъде удължен в случай, че се налага получаване на допълнителна информация от държавите, подали оферти. В работната група влизат представители на Министерствата на отбраната и на икономиката, както и на ДАНС. След приключване на анализа, политико-военна направляваща група, назначена със заповед на министър-председателя, ще проведе разговори с държавите по направените от оферти. След разговорите групата ще внесе обобщено предложение към министъра на отбраната Красимир Каракачанов. Решението за реализация на проекта за модернизиране на ВВС ще бъде политическо. \r\nВ края на август зам.-министърът на отбраната Атанас Запрянов и военна делегация посетиха САЩ за военнотехнически консултации. Визитата предизвика спор между президента Румен Радев и управляващите. Според държавния глава от момента, в който се изпрати искането за предоставяне на оферти, до тяхното получаване не трябва да има срещи или посещения. В отговор от Министерството на отбраната обявиха, че България няма как да повлияе на държавите, до които е изпратила оферта, защото договорът трябва да мине през правителството и през парламента. В края на септември военната делегация посети и централата на SAAB в Линшьопинг в Швеция за военнотехнически консултации.  \r\nНа 8 юни депутатите гласуваха „за“ по-добре въоръжена армия. Те приеха проектите за модернизация на Сухопътни войски и ВВС. Модернизацията на армията е на стойност над 3 млрд. лева. Проектите за придобиване на нов изтребител и на бойна машина бяха одобрени от Комисията по отбрана на 5 юни. Проектът за Сухопътни войски е с времеви интервал 12 години. Предвидено е до 8 години след подписване на договор да бъдат придобити 150 единици бойна и специална техника. Прогнозната стойност за придобиване на бойната и специалната техника, както и на допълнителното оборудване възлиза на 1,4 млн. лева с ДДС. Ще се извършва на разсрочено плащане. На 19 юли парламентът прие и проекта за модернизация на ВМС. Така депутатите дадоха ход на закупуването на техника и за трите вида войски. „Против“ трите проекта гласуваха само от „Воля“. Според проекта двата кораба трябва да бъдат със способности да участват в широк спектър от операции на НАТО и ЕС. Включено е и обучение на екипажите, както и логистична поддръжка за 3 години. С новите два кораба ще бъдат подменени три бойни кораба, руско производство. Приетият актуализиран проект е с максимална прогнозна стойност 984 млн. лева с ДДС. Първият кораб може да бъде доставен до края на петата година след подписване на договор, а вторият- до края на шестата година. Предвижда се плащането да се осъществява за период от 9 години.  \r\nБиляна ИВАНОВА", "date": "2018.10.02", "title": "От САЩ ни предлагат нови F-18 и F-16, от Швеция нов „Gripen“, а от Италия - употребяван „Eurofighter“ (ОБЗОР)"}
{"url": "http://www.focus-news.net/news/2018/10/02/2573467/pregled-na-mezhdunarodnite-novini-do-6-chasa-agentsiya-fokus.html", "text": "Турция няма да обърне гръб на Европейския съюз, нейният най-голям търговски партньор, където живеят около пет милиона души от турски произход, заяви президентът на страната Реджеп Тайип Ердоган, пише електронното издание на турския вестник  Hurriyet . \r\nГоворейки по време на откриващото заседание на новия парламентарен сезон, Ердоган заяви, че през последните години е имало напрежение с някои страни от ЕС, заради „неизпълнени обещания и несправедливи обвинения“. \r\n„Не можем да мълчим в лицето на несправедливостта в нашия процес за членство в ЕС и двойните стандарти“, заяви той. \r\n„Превръщането на антитурската позиция в материал за вътрешнополитическа употреба от страна на някои европейски държави причини задълбочаването на проблемите. Сега постепенно оставяме този проблемен период с Европа в миналото“, добави турският държавен глава. \r\nЕродган посочи, че Турция е укрепила позицията си като е изпълнила своите обещания, особено в борбата с нелегалната миграция, добавяйки че все повече възможности за диалог се откриват. \r\n„Дори не трябва да се коментира възможността да обърнем гръб на един регион, който е най-големият ни търговски партньор, където живеят около пет милиона от нашите братя от турски произход и милиони наши искрени приятели“, заяви той. \r\nВъпреки това, Ердоган добави, че Турция никога няма да се откаже от борбата срещу несправедливостите към нея и ще продължи да се бори за правата на „нашите братя“ в ЕС. \r\nОтбелязвайки, че официалната му визита в Германия през изминалата седмица е потвърдила двустранната воля за насочване на отношенията в един нов и позитивен път, Ердоган заяви, че бъдещето на отношенията с европейските държави изглежда светло. \r\n„С божията воля ще започнем нов етап, в който ще имаме значителен прогрес с Европа в областта на политиката, икономиката и хуманността“, заяви още турският президент. \r\n***  Абдула Хоти, лидер на парламентарната група на основната опозиционна партия „Демократическа лига на Косово“ (ЛДК), заяви че опозицията ще внесе искане за вот на недоверие в правителството на министър-председателя Рамуш Харадинай, предава базираното в Прищина албанско електронно издание  Gazeta Express . \r\nХоти заяви, че парламентарната група на ЛДК е започнала изготвянето на избирателна платформа, защото, както той каза, вотът на недоверие в правителството на Харадинай е въпрос на дни. \r\nТой заяви пред телевизионния канал „KTV“, че на опозицията липсват само няколко гласа, за да успеят с вота. Хоти поясни, че вече е дадена задача на работна група, която да изготви платформа за диалога със Сърбия и една от ключовите точки, според него, е обявяването на предсрочни избори, за да може бъдещите преговарящи да имат легитимността да водят диалога с Белград. \r\nДругата опозиционна партия „Самоопределение“ също заяви, че единственият начин да се прекрати настоящата политическа безизходица е да се обявят предсрочни избори. Депутатът от „Самоопределение“ Реджеп Селими заяви, че настоящето правителство е под влиянието на президента на страната Хашим Тачи и министрите от управляващия коалиционен партньор ДПК. \r\n***  Промяна на лидера на Консервативната партия би причинило повече проблеми, отколкото може да реши и партията трябва да подкрепи министър-председателя Тереза Мей, заяви евроскептичният британски депутат Джейкъб Рийс-Мог, предава  Reuters . \r\nРийс-Мог, който се счита за един от възможните наследници на Тереза Мей, заяви че липсата на парламентарно мнозинство за консерваторите означава, че ще бъде трудно за друг лидер да прокара по-амбициозно споразумение за Брекзит. \r\n„Партията често смята, че лесното решение е да смени лидера си, а всъщност смяната на водача често причинява повече проблеми, отколкото решава и затова в моето съзнание е разумно и предпазливо да подкрепим министър-председателя“, заяви той по време на събитие покрай ежегодната конференция на Консервативната партия в Бирмингам. \r\n„Има много малко (парламентарно) мнозинство за консерваторите, заедно с ДЮП (Демократичната юнионистка партия) и ще бъде много трудно за който и да е да прокара една наистина амбициозна политика за Брекзит на този етап. Това, от което имаме нужда, е да се придвижим към (споразумение тип) Супер-Канада и това в крайна сметка ще събере нужното мнозинство“, поясни Рийс-Мог. \r\n„Супер-Канада“ е предложение от някои привърженици на Брекзит за една по-амбициозна сделка за свободна търговия от тази, която Канада и Европейският съюз сключиха през 2016 година. \r\n***  Временната администрация на ООН в Косово (ЮНМИК) не е била информирана за посещението на косовския президент Хашим Тачи край язовира Газивода на 29 септември, предава македонската информационна агенция  „Макфакс“ . \r\nТова беше потвърдено от говорителя на ЮНМИК Санам Долатшахи, чрез съобщение предадено на сръбската държавна информационна агенция „Tanjug“ по повод част от медийните информации в Сърбия за посещението на Тачи. \r\n***  Специалният пратеник на ООН Матю Нимиц, който беше посредник в преговорите между Атина и Скопие за решаване на спора за името, заяви че резултатите от референдума в Македония за договора, сключен с Гърция, трябва да бъдат обсъдени отново в парламента на страната, предава електронното издание на гръцкия вестник  Kathimerini . \r\nНимиц говори пред гръцкото радио „ANT1“, заявявайки че политическият елит на Македония трябва да вземе предвид консултативния референдум и да го обсъди в парламента и отбелязвайки че правителството има „няколко много важни решения за вземане“. \r\nСпоред Нимиц договорът от Преспа е най-добрият път напред за региона и двете страни, добавяйки че тези, които му се противопоставят, не изглежда да имат алтернативно решение. \r\n„Моята реакция е, че трябва да отправим специално внимание на хората, които гласуваха и го направиха със „За“. Деветдесет процента от гласоподавателите избраха „За““, заяви той. \r\nЗапитан дали е очаквал този резултат, специалният пратеник на ООН заяви, че вярвал, че има подкрепа за споразумението, но не е правил предположения за резултата. \r\n***  Група протестиращи в Барселона са повалили защитно ограждение край сградата на парламента на Каталуния, където има пазачи на пост, предава  ТАСС , като се позовава на испанския вестник „El Pais“. \r\nСпоред информациите на вестника, инцидентът се е случил след шествия на поддръжниците на независимостта на Каталуния по случай една година от референдума за независимост от Испания. Участниците в акцията са хвърляли яйца срещу служители на каталунската полиция и са горили флагове на Испания. Протестиращите са скандирали с призиви за оставка на премиера на автономията Куим Тора и съветника по вътрешни работи Микел Буч. \r\n***  Генералният секретар на НАТО Йенс Столтенберг ще посети Сърбия в началото на октомври и ще се срещне с президента на страната Александър Вучич, информират сръбските медии, позовавайки се на дипломатически източници, предава скопското електронно издание  „МКД“ . \r\nПосещението на Столтенберг е „деликатно“, а поради околностите, в които ще се проведе тази среща, „нито едната, нито другата страна все още не желаят“ да съобщят публично детайлите около датата, форматът и темите на срещата, твърдят сръбските медии. \r\n„Шефът на НАТО, от встъпването си в длъжност, отвори прозорец за различен диалог с официален Белград“, оценява сръбската държавна агенция „Tanjug“. \r\nСтолтенберг досега многократно „повтори, че НАТО почита суверенното решение на Сърбия за военен неутралитет“, предават медиите, посочвайки, че сръбският президент „редица пъти е изтъквал значението на присъствието на НАТО в Косово за сигурността на сърбите там“. \r\n***  Министър-председателят на Косово Рамуш Харадинай заяви, че има пълната подкрепа на САЩ за създаването на Косовска армия, предава базираното в Прищина албанско електронно издание  Gazeta Express . \r\n„Създаването на армия е завършена работа“, заяви Харадинай в интервю за предаването „Pressing“ по телевизионния канал „T7“ с водещ Леонард Керкуки. Той също така добави, че няма да има преначертаване на границите на Косово. \r\nХарадинай поясни, че е информирал всички замесени международни страни за своите планове за създаване на армия. „Всички съответни власти са информирани“, заяви той. „Те знаят за нашата инициатива и бяха информирани своевременно“, поясни премиерът. \r\nТой също така призова всички политически партии, представени в косовския парламент, да подкрепят трансформацията на Косовските сили за сигурност (КСС) в армия. \r\nКоментирайки предложението на косовския президент Хашим Тачи за корекция на границата със Сърбия, Харадинай заяви, че ако тази тема бъде поставена на маса за преговори, той не би седнал на тази маса. „Никой няма да получи моята подкрепя за промяна на границите“, посочи Харадинай. \r\n***  Министърът на външните работи на Украйна Павло Климкин смята, че Русия би могла да разполага с ядрени оръжия на Кримския полуостров, заяви той в ефира на украинския телевизионен канал „ATR“, предава  РИА Новости . \r\nСпоред него Русия е превърнала Крим в една огромна военна база. \r\n„Имаме основания да подозираме, че там може да има ядрено оръжие, или най-малкото инфраструктура за подобно нещо“, заяви той. \r\nКлимкин добави, че от там Русия осъществява доставките на оръжия и военна техника за Сирия. \r\nТой също така посочи, че външното министерство на Украйна планира да изготви проект за специална резолюция на ООН по въпроса за „милитаризацията на Крим“. \r\n***   Две земетресения с магнитуд 5.9 и 6.0 по скалата на Рихтер са регистрирани в региона на остров Сумба, Индоенезия, показва справка на интернет страницата на  Европейския средиземноморски сеизмологичен център (EMSC) . \r\nПървото земетресение (5.9) е регистрирано в 07:59 часа местно време (02:59 часа българско време) на дълбочина от 30 км. Епицентърът е на 91 км южно от град Вангапу, на 365 км западно от Купанг и на 598 км южно от град Макасар. \r\nВторото земетресение (6.0) е регистрирано в 08:16 часа местно време (03:16 часа българско време) на дълбочина от 38 км. Епицентърът е на 95 км южно от Вангапу, на 374 км западно от Купанг и на 600 км южно от Макасар. \r\nЗасега няма данни за жертви и материални щети и не се съобщава за опасност от цунами. \r\n***  Северна Корея заяви, че обявяването на края на Корейската война (1950-1953) „не трябва да бъде причина за пазарлък“ за ядреното разоръжаване на страната, и добави че Пхенян „няма да го иска частично“, ако САЩ не желаят да прекратят войната, предава  Reuters , позовавайки се на севернокорейската държавна информационна агенция „KCNA“. \r\nВ съвместно изявление с южнокорейския президент Мун Дже-ин, по време на срещата им в Пхенян през изминалия месец, севернокорейският лидер Ким Чен-ун изрази готовност за „перманентен демонтаж“ на ядрения комплекс Йонбьон, ако САЩ предприемат съответните действия. \r\nМун заяви, че това ще включва и съвместна декларация за официално прекратяване на състоянието на война. \r\nВ свой коментар „KCNA“ заяви, че обявяването на края на войната е трябвало да „бъде разрешено преди половин век“ и го нарече „най-основният и първичен процес за установяването на нови отношения между Северна Корея и САЩ и мир“ на Корейския полуостров, „за което САЩ също се ангажираха“. \r\nДържавната агенция заяви, че ядреното съоръжение Йонбьон, за което Северът изрази готовност да демонтира, ако САЩ предприемат съответните действия, „е най-важното ядро за ядрената ѝ програма“. \r\n„Северна Корея предприема съществени и ключови стъпки за прилагане на съвместното изявление, направено по време на срещата на върха между Северна Корея и САЩ, но Вашингтон все още се опитва да подчини някого, посягайки към санкции“, обвинява неназованият коментатор. \r\n***", "date": "2018.10.02", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/02/2573469/emsc-zemetresenie-s-magnitud-49-po-skalata-na-rihter-e-registrirano-v-zapaden-iran.html", "text": "Земетресение с магнитуд 4.9 по скалата на Рихтер е регистрирано в Западен Иран, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 06:12 часа местно време (05:42 часа българско време) на дълбочина от 10 км. Епицентърът е на 39 км южно от град Фаршан, на 52 км югозападно от град Шахрекорд и на 139 км югозападно от град Исфахан. \r\nЗасега няма данни за жертви и материални щети.  Йонислав Дочев", "date": "2018.10.02", "title": "EMSC: Земетресение с магнитуд 4.9 по скалата на Рихтер е регистрирано в Западен Иран"}
{"url": "http://www.focus-news.net/news/2018/10/02/2573471/tass-tsyaloto-pravitelstvo-na-yaponiya-podade-ostavka-predi-promenite-v-kabineta-na-shindzo-abe.html", "text": "Правителството на Япония подаде своята оставка в пълен състав преди промените в кабинета, които министър-председателят на страната Шиндзо Абе ще проведе, след като в края на септември беше преизбран за лидер на управляващата Либерално-демократическа партия. На извънредно правителствено заседание, всички министри са подали съответните си оставки, които премиерът лично им е поискал, съобщиха от офиса му, предава  ТАСС . \r\nОчаква се новият кабинет да бъде обявен в близките часове. \r\nПодаването на оставки от страна на цялото правителство е процедура, необходима за осъществяването на промени в кабинета. Правителството в оставка формално ще изпълнява своите длъжности до формирането на ново. \r\nОчаква се Абе да запази няколко министри, включително вътрешният министър Таро Коно, вицепремиерът и финансов министър Таро Асо, както и генералният секретар на кабинета Йошихиде Сугу. \r\nВ същото време, вече се знаят имената на някои от новоизбраните министри – един от тях ще бъде Итсунори Онодеру, който ще поеме министерството на отбраната, а неговото място като депутат в долната камара на японския парламент ще бъде заето от Такеши Ивая.  Йонислав Дочев", "date": "2018.10.02", "title": "ТАСС: Цялото правителство на Япония подаде оставка преди промените в кабинета на Шиндзо Абе"}
{"url": "http://www.focus-news.net/news/2018/10/02/2573459/the-guardian-bryuksel-othvarli-apela-na-tereza-mey-za-izlizane-ot-bezizhoditsata-okolo-brekzit.html", "text": "Дипломати от Европейския съюз са отхвърлили твърдението на британския премиер Тереза Мей, че Брюксел първи трябва да предприеме стъпка, за да прекъсне безизходицата около преговорите, докато председателят на Европейската комисия Жан-Клод Юнкер заяви, че британският народ „едва сега разбира“ за мащаба на проблемите, причинени от Брекзит, пише британският вестник  The Guardian . \r\nЮнкер заяви пред публика в Германия, че съжалява, че гласоподавателите на са били правилно информирани преди референдума за Брекзит през 2016 година. Според него британските министри едва сега разбират цената. \r\n„Това, за което наистина съжалявам, е че нямаше истинска кампания за Брекзит по отношение на реалната информация“, заяви Юнкер. „Във Великобритания хората едва сега разбират, също така и британските министри и тези на континента, те разбират едва сега колко много въпроса стоят пред него (Брекзит) и всички неща, които трябва да разрешим“. \r\nСпоред Юнкер домашните любимци на британските туристи ще бъдат поставяни под карантина за период от четири дена, а самолетите могат да бъдат приземявани, въпреки обратните твърдения идващи от „Уайтхол“. \r\n„Ако дори аз започна да се питам какво ще стане с 250 000-те кучета и котки, които напускат европейския континент всяка година“, заяви Юнкер пред публика във Фрайбург. „В момента те просто преминават през митниците, всички тези кучета и котки, идващи в континентална Европа всяка година. Има много хора в Европа, които просто искат хората и животните да се движат свободно през границите, но аз мисля че ще имаме четиридневен период на карантина и ако искате да отидете в Бретан за осемдневна почивка, тогава може би ще трябва да оставите кучето или котката си у дома, но може и просто да останете у дома заедно с тях“. \r\nТой добави: „Какво ще се случи с въздушния трафик в Европа? Ако всичко се обърка, британските самолети няма да могат да намерят почва за кацане на европейския континент. Хората не знаят това. Някой трябваше да ги осведоми своевременно.“ \r\nКоментарите на Юнкер, направени по време на събитие за „граждански диалог“, идват след като дипломати в Брюксел повишиха съмненията относно възможността ЕС да отправи съществена контра-оферта. \r\nДокато британското правителство настоява, че топката е в полето на ЕС относно разговорите, европейските дипломати говорят за един по-комплексен дипломатичен танц, в който двете страни публикуват планове по време на интензивния преговорен период, водещ до ключовата среща на върха на 18 октовмри. \r\nОфициалните лица също така повториха предупрежденията, че ЕС няма да приеме икономическата част от плана „Чекърс“ на Тереза Мей, опасявайки се, че това ще даде на британския бизнес перманентно конкурентно предимство над съперниците им в ЕС.  Йонислав Дочев", "date": "2018.10.02", "title": "The Guardian: Брюксел отхвърли апела на Тереза Мей за излизане от безизходицата около Брекзит"}
{"url": "http://www.focus-news.net/news/2018/10/02/2573472/aktualna-patna-obstanovka.html", "text": "Информация за състоянието на републиканските пътища за 2 октомври, предоставена от  Агенция „Пътна инфраструктура“ . І. Метеорологична обстановка: \r\nПрез нощта в източните райони все още ще има превалявания в процес на спиране и ще духа умерен западен-северозападен вятър. Над по-голямата част от Западна и Централна България облачността ще се разкъса и намалее до предимно ясно и ще бъде почти тихо. Минималните температури ще са предимно между 6° и 11°, малко по-високи по морския бряг. На 02.10.2018 г. преди обяд над Североизточна България облачността ще е все още значителна, на места с превалявания, които до обяд ще спрат. Над останалата част от страната ще е предимно слънчево, сутринта на места в низините с ниска облачност или мъгла. След обяд от запад ще се появи висока облачност. Вятърът ще е слаб, предимно от запад, вечерта в Дунавската равнина ще се усили. Ще се затопли и преобладаващите максимални температури ще са между 20° и 25°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официални празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\nОбласт Стара Загора: \r\nВременно движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. \r\nОбласт Сливен: \r\nДвижението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 03.10.2018 г. \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\nДвижението по АМ \"Хемус\" от км 4+100 до км 4+300 посока Варна се осъществява в една лента поради ремонтни дейности по пътната настилка в активната лента. Движението се извършва в изпреварващата лента. Срок 02.10.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nобласт Варна: Движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nВременно движението в участъка Долна Вереница - Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 10.10.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр.Шипка. Срок : 20.10.2018 г. \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението в участъка от км 446+000 до км 448+000 в урбанизираната територия на Карнобат се осъществява в една лента на определени участъци поради частични ремонтни дейности на асфалтовата настилка. Участъкът е сигнализирана с пътни знаци. Срок до 06.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 02.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка от км 223+495 до км 223+983 в района на месността „Лахана“, землище гр. Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 17.00 ч. на 09.10.2018 г. ІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно  по път II-73 от км 45+000 до км 49+000 в участъка- границата с  ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 05.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 0+000 до км 15+000 в участъка Лозарево – Чубра се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 05.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 05.10.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г. \r\nПът III-402: Движението по път III-402 Сопот – Старо село от км 0+000 до км 6+000  се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Временно движението по път ІІІ-812 Спанчевци - Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци. Обходен маршрут: по ул. „Тодорини кукли“. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nРемонтни дейности:  \r\nПът III-843: Движението по път III-843 Сърница - с. Крушата се осъществява в една лента от км 47+902 до км 49+000 чрез поетапно затваряне на лява и дясна ленти за движение, поради извършване на ремонтни дейности /почистване на настилки, банкети и окопи/. Срок до 06.10.2018 г.  \r\nПът III-6006: Движението по път III-6006 с. Петрич - с. Поибрене се осъществява в една лента от км 14+760 до км 23+060 чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 03.10.2018 г.  \r\nПът III-801: Движението по път III-801 с.Поибрене - с. Оборище от км 35+000 до км 43+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 03.10.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 08.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 28.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 04.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 04.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 04.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движение по път ІІ-86 гр. Смолян – с. Средногорци от км 108+350 до км 109+620 (срутище при км 109+450 - разклон за с. Тикале) се регулира със светофарна уредба, а скоростта е ограничена до 20 км/ч от км 109+370 до км 109+570. Трафикът се осъществява в една /дясната/ пътна лента в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В оставалото време движението е ограничено за всички МПС поради срутена скална маса на пътното платно. Участъкът е сигнализиран с пътни знаци.  \r\nОбходни маршрути:  \r\n- за автомобили с маса под 12 т - Смолян – Влахово – общински път SML3274 (ІІ-86, Смолян – Търън) Влахово – Кокорково – Орешица – новоизграден обходен път – общински път SML3251 (ІІ-86, Смолян - Търън) – Тикале и отсечката от републикански път ІІ-86 с. Търън – с. Средногорци и обратно;  \r\n- за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 05.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 07.10.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.02", "title": "Актуална пътна обстановка"}
{"url": "http://www.focus-news.net/news/2018/10/02/2573458/the-times-tereza-mey-se-saglasi-da-ogranichi-targoviyata-za-da-izleze-ot-zadanenata-ulitsa-v-pregovorite-za-brekzit.html", "text": "Британският премиер Тереза Мей се подготвя да ограничи възможността на Великобритания да сключва споразумения за свободна търговия след Брекзит, поемайки значителна отстъпка пред Европейския съюз, насочена срещу излизането от задънената улица в преговорите, пише британският вестник  The Times . \r\nМей е готова да предложи „грандиозен пазарлък“, според колегите ѝ, който ще остави Великобритания вързана към европейските митнически правила върху стоките след края на преходния период през декември 2020 година. \r\nОчаква се тя да заяви, че Великобритания е напуснала митническия съюз към този момент, но запазвайки ключовите закони, способността за сключване на търговски сделки ще бъде ограничена за много години напред. Великобритания ще приеме и исканията, стоките влизащи в Северна Ирландия от Великобритания да са спрямо европейските стандарти, с възможност за проверки в Ирландско море. \r\nОт Даунинг стрийт се надяват, че отстъпките ще открият пътя за споразумение за така наречения ирландски резервен план, който се превърна в препъни камък. \r\nРезервният план ще влезе в сила, ако не бъде постигнато споразумение по време на преходната фаза на Брекзит за избягване на твърда граница между Северна Ирландия и Република Ирландия.  Йонислав Дочев", "date": "2018.10.02", "title": "The Times: Тереза Мей се съгласи да ограничи търговията, за да излезе от задънената улица в преговорите за Брекзит"}
{"url": "http://www.focus-news.net/news/2018/10/02/2573474/predstoyashti-sabitiya-v-stranata-za-2-oktomvri-agentsiya-fokus.html", "text": "*** \r\nОт 9.30 часа в зала „Сий“ на хотел „Парадайз блу“ ще се проведе вторият ден от ХІІІ-ата годишна среща на местните власти. Участие ще вземат: министърът на регионалното развитие и благоустройството Петя Аврамова, председателят на Народното събрание Цвета Караянчева, премиерът Бойко Борисов, вицепремиерът Томислав Дончев и др. официални лица.  \r\n*** \r\nОт 09.00 часа министърът на вътрешните работи Младен Маринов ще открие тематична конференция по пътна безопасност в зала 8 на НДК.  \r\n*** \r\nОт 09.00 часа 4-ти състав на Специализирания наказателен съд ще заседава по делото срещу Васил В., Велизар В. и др., на които са повдигнати обвинения за организиране и ръководене на организирана престъпна група. \r\n*** \r\nОт 9.30 часа в зала „Сердика“ на столичния хотел „София хотел Балкан“ председателят на Народното събрание Цвета Караянчева ще открие  51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси в София. \r\n*** \r\nОт 09.30 часа в заседателната зала в сградата на Висшия съдебен съвет на ул. „Eкзарх Йосиф“ № 12 ще се проведе заседание на Съдийската колегия на ВСС. \r\n*** \r\nОт 10.00 часа министърът на младежта и спорта Красен Кралев ще посети обновения „Зимен дворец“. На събитието е поканен и министър-председателят Бойко Борисов.  \r\n*** \r\nОт 10.00 часа в НДК ще се проведе бизнес форум „Търговско-икономическото сътрудничество и инвестиционният потенциал на Москва и София“.  Събитието са част от програмата на Дните на Москва в София.  \r\n*** \r\nОт 10.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др. , на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Националния пресклуб на БТА ще се състои пресконференция на Арт резиденция „Старото училище” в с. Горна Липница във връзка с предстоящото представяне на изложбата „Ритуална рЕволюция“ в The Laboratory Sofia на 5 октомври 2018 г. \r\n*** \r\nОт 11.00 часа в Националния пресклуб на БТА ще се състои пресконференция на тема „Светът след сблъсъка в ООН и България“.  \r\n*** \r\nОт 11.00 часа в Комисията за защита от дискриминация (бул. Драган Цанков 35) ще се проведе пресконференция, на която ще бъдат представени междинен доклад за дейностите по кампанията „Достъпна България“ и резултатите от извършените проверки. Началото на кампанията бе поставено от КЗД през декември 2017 г., тя е безсрочна и нейната цел е да бъде осигурена достъпна архитектурна среда за хората с увреждания.  \r\n*** \r\nОт 11.00 часа в Националния пресклуб на БТА ще се състои пресконференция на тема „Светът след сблъсъка в ООН и България“. Участие в нея ще вземат проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Св. Неофит Рилски“,  Симеон Николов - Център за стратегически изследвания в сигурността и международните отношения, и Мирослав Попов - юрист и политически анализатор. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Андрей З., Исам Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Cosmos Coworking Camp ще се проведе дискусия на тема “Shaping Sofia I – Градско озеленяване”. \r\n*** \r\nОт 11.30 часа пред централния вход на НДК ще бъде открит арт-проектът „Ярката Москва“. В същия час на същото място ще бъде представено изпълнение на Кадетския корпус. Събитията са част от програмата на Дните на Москва в София.  \r\n*** \r\nОт 13.00 часа в Гранд хотел София в зала „Триадица 1“ ще се състои пресконференция по повод подаването на офертата на шведското правителство към българското в търга за придобиване на избиратели за българските ВВС.  \r\n*** \r\nОт 13.30 часа 5-и състав на Специализирания наказателен съд ще заседава по делото срещу Христо Г., на когото е повдигнато обвинение за изнудване.  \r\n*** \r\nОт 13.30 часа 11-и състав на Специализирания наказателен съд ще заседава по делото срещу Зураб Е., Росица Н и др., на които са повдигнати обвинения за организиране и ръководене на организирана престъпна група. \r\n*** \r\nOт 14.00 часа в Заседателната зала на областна администрация на Софийска област (бул. „Витоша“  6), областният управител Илиан Тодоров и световноизвестният руски шахматист Анатолий Карпов ще подпишат споразумение за обучение на учители от Софийска област в школите на Карпов и създаване на клубове по шахмат в училищата от областта. \r\n*** \r\nОт 14.30 часа на ІХ етаж на учебния корпус на Висшето училище по телекомуникации и пощи (ул. „Академик Стефан Младенов“ 1) официално ще бъде открита нова Лаборатория по киберсигурност на високите технологии. \r\n*** \r\nОт 15.00 часа в Национална библиотека „Св. св. Кирил и Методий“ ще се проведе кръгла маса на тема „Нов живот за културните пространства в европейските столици“. \r\n*** \r\nОт 16.00 часа в Градската градина ще бъде открита фотографската изложба, представяща туризма в Аржентина под надслов „Аржентина: Приятел на света“. Изложбата е организирана от Дипломатическото представителство на Аржентина в София, съвместно със Столична Община. \r\n*** \r\nОт 16.30 часа в Зала № 2 в Ректората на СУ „Свети Климент Охридски” ще се проведе публична лекция на тема „Modus operandi на възстановителното правосъдие с деца”.   \r\n*** \r\nОт 17.00 часа в Съюза на архитектите (ул. „Кракра“ №11) ще се състои церемонията по официално откриване на учебната година в Национален български университет - трета възраст.  \r\n*** \r\nОт 17.30 часа пред Народното събрание ще се проведе протест на родители на деца/лица с увреждания и техни близки под надслов „СИСТЕМАТА УБИВА – СИСТЕМАТА Е БЛОКИРАЛА“. \r\n*** \r\nОт 18.00 часа в галерия „Средец“ на Министерството на културата ще бъде открита изложбата на съвременна калиграифия „Светът на Генджи Моногатари“.  \r\n*** \r\nОт 18.00 часа в „Перото“ ще бъде представена книгата „Щастлива като кучешка опашка“.  \r\n*** \r\nОт 18.00 часа в Регионалния исторически музей ще бъде официално открита изложбата „Птиците на Европа“.  \r\n*** \r\nОт 19.30 часа в ресторант „Глория Мар София“ Списание „Business lady“ ще отпразнува с парти 8-ия си рожден ден. \r\n*** \r\nОт 20.00 часа в зала 1 на НДК ще се проведе концерт на шотландската рок банда Texas.  \r\n*** \r\nОт 20.30 часа в „Перото“ ще се състои „Джаз вечер в „Перото“.  \r\n*** \r\nОт 18.30 часа в салона на читалище „Никола Вапцаров“ танцов състав „Пиринско настроение“ ще отбележи своя 10-годишен юбилей с фолклорния спектакъл „Една приказка без край“.  \r\n*** \r\nОт 11.00 часа в конферентната зала на хотел „Езерец“ ще се проведе закриваща пресконференция по проект “Енергийно ефективно осветлениев региона Благоевград – Делчево”. \r\n*** \r\nОт 18.00 часа в зала „22 септември“ ще се проведе безплатно дигитално обучение. Срещите се организират от Google и SoftUni Digital, с подкрепата на Община Благоевград. Инициативата е част от проектът на Google „Дигитален гараж“. \r\n*** \r\nОт 18.00 часа в Православния информационен център ще бъде открита учебната година.  \r\n*** \r\nОт 10.30 часа в Бургас: В експоцентър „Флора“ ще се проведе еко семинар, посветен на опазването на Черно море. \r\n*** \r\nОт 11.00 часа в Заседателната зала на Община Бургас ще започне пресконференция за старт на кампанията „С усмивка при зъболекаря“. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Даниела Димова ще приема граждани. \r\n*** \r\nОт 16.00 часа в многофункционалната спортна зала в 1-ва езикова гимназия ще се проведе ученически турнири по мини-волейбол “Малки великани”  за Купата на Булстрад 2018. \r\n*** \r\nОт 18.00 часа в Читални зали на РБ „Пенчо Славейков” на бул. „Сливница”  34 ще се състои среща – разговор за Петър Алипиев. \r\n*** \r\nОт 14.00 часа в ОДМВР-Враца директорът на Областната дирекция Янко Янколов ще даде редовен месечен брифинг.  \r\n*** \r\nОт 18.00 часа в Младежкия дом ще се проведе безплатно дигитално обучение в рамките на проекта на Google  - „Дигитален гараж“.  \r\n*** \r\nОт 19.00 часа в камерната зала на ДКТ ще се състои постановката „Симулатор за чифтосване“.  \r\n*** \r\nОт 15.00 часа на стадион „Захарни заводи“ ще се проведе среща от първенството на футбол 7 между отборите на ОФК „Локомотив” – ФК „Локомотив 1927“ гр. Дряново. \r\n*** \r\nОт 16.00 часа на стадион „Захарни заводи“ ще се проведе среща от първенството на футбол 9 между отборите на ФК „Долна Оряховица“ гр. Долна Оряховица – ФК „Янтра” гр. Габрово. \r\n*** \r\nОт 18.30 часа в ОДТ „Апостол Карамитев“ ще се състои концерт-бенифис на дългогодишния диригент на Забавно-духов оркестър и почетен гражданин на Димитровград маестро Доцо Вътков. Участие в концерта ще вземат „Звездните момичета“ и някои от големите имена на българската и световна музика със солови изпълнение в чест на Маестрото. \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Росен П. за това, че на 24.03.2015 г. на пътя Раковски – Пловдив/ в отсечката с. Стряма – с. Момино село, област Пловдив, е причинил смъртта на К. Г.  \r\n*** \r\nОт 09.00 часа в Зала 5 на Окръжен съд ще се гледа делото на подсъдимата Анна П. заради данъчни задължение за периода януари 2008 г. – 30.03.2011 г. \r\n*** \r\nОт 14.00 часа в Зала 10 на Окръжен съд ще се гледа делото на подсъдимия Ивайло П. за това, че на 10.01.2017 г. в землището на с. Войводиново, област Пловдив, на автомагистрала „Тракия“, км 132 е причинил смъртта на З. Н. \r\n*** \r\nОт 16.00 часа, общинският съветник от ГЕРБ Иван Вичков ще се срещне с граждани в офиса на партията в район „Тракия”, в блок 91.  \r\n*** \r\nОт 18.00 часа на първия етаж  - Централното фоайе на НБ „Иван Вазов“ – Пловдив ще бъде открита фотоизложбата „Преклонение пред вечността – Атон,  Света гора“ на фотограф-художника Косьо Косев. \r\n*** \r\nОт 11.00 часа на понтон № 8  Изпълнителна агенция „Проучване и поддържане на р. Дунав“ (ИАППД) ще проведе церемония по кръщаване на новопостроения кораб за обозначаване на корабоплавателния път по р. Дунав. Корабът „Осъм“ е построен в рамките на проект FAIRway Danube, финансиран по Механизма за свързване на Европа. Неговата основна функция  е обозначаването на фарватера с плаващи знаци, което осигурява безпроблемното корабоплаване и предотвратява засядането на съдове в плитчини. \r\n*** \r\nОт 11.00 часа на официална церемония ще бъде открита здравната служба в селото. \r\n*** \r\nОт 18.00 часа в Регионалния исторически музей ще бъде представена новата книга на Виолета Бончева „Капчица от Ескобедо“. \r\n***   \r\nВ 10.30 часа в зала 203 на общината ще бъде даден брифинг. \r\n***  \r\nОт 11.00 часа в зала на департамент „Чуждоезиково обучение” на Факултет „Артилерия, ПВО и КИС” ще бъде даден брифинг от полк. доц. д-р инж. Дилян Димитров. \r\n*** \r\nОт 11.00 часа в брифинг залата на Департамент „Чуждоезиково обучение” на Националния военен университет „Васил Левски”  ще се проведе  „Форум отбранителни технологии 2018”, включващ научна конференция с международно участие, изложение на продукти за сигурност и отбрана,  демонстративни стрелби. \r\n*** \r\nОт 17.00 часа за среща разговор с шуменци в Регионална библиотека „Стилиян Чилингиров“ ще гостува известният български актьор Николай Сотиров. По-късно, от 19.30 часа на сцената на Драматично-куклен театър „Васил Друмев” шуменци ще могат да видят актьора в спектакъла „Откриването”.", "date": "2018.10.02", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2018/10/02/2573476/nimh-sled-obyad-vremeto-shte-se-zatopli-maksimalnite-temperaturi-shte-badat-mezhdu-20-i-25.html", "text": "Днес преди обяд над Източна България облачността ще е все още значителна, на места с превалявания, които до обяд ще спрат. Над останалата част от страната ще е предимно слънчево, сутринта на места в низините с ниска облачност или мъгла. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология при БАН . Атмосферното налягане ще се повишава и вечерта вече ще е малко по-високо от средното за месеца. След обяд от запад облачност, предимно висока отново ще се увеличи. Ще духа слаб западен вятър, вечерта в Дунавската равнина ще се усили. Ще се затопли и преобладаващите максимални температури ще са между 20° и 25°. \r\nПо Черноморието преди обяд облачността ще е значителна и ще духа до умерен запад-северозападен вятър. На отделни места главно в северните райони ще има превалявания от дъжд. Около и след обяд облачността ще намалее, вятърът ще утихне и ще се установи предимно слънчево време. Максимални температури между 20° и 23°. Температурата на морската вода е 19-21°. Вълнението на морето сутринта ще е 3 бала, след обяд ще отслабне до 1-2 бала. \r\nНад планините облачността ще е променлива, почти без валежи. Ще духа слаб до умерен запад-югозападен вятър. Максималната температура на височина 1200 метра ще е около 16°, на 2000 метра – около 9°.", "date": "2018.10.02", "title": "НИМХ: След обяд времето ще се затопли, максималните температури ще бъдат между 20° и 25°"}
{"url": "http://www.focus-news.net/news/2018/10/02/2573475/predstoyashti-mezhdunarodni-sabitiya-za-2-oktomvri-agentsiya-fokus.html", "text": "*** Президентите на Русия и Сърбия ще проведат разговори за ситуацията на Балканите в Москва \r\n*** Започват преговорите между управляващи опозиция в Македония за внасяне на поправки в Конституцията на страната след референдума за името \r\n*** Световната търговска организация (СТО) провежда форум на тема устойчива търговия \r\n*** Реч на бившия британски външен министър Борис Джонсън пред конференция на Консервативната партия \r\n*** Провежда се ежемесечната среща на финансовите министри от еврозоната \r\n*** Генерална стачка в Белгия \r\n*** Министрите на отбраната на САЩ и Франция Джеймс Матис и Флоранс Парли ще дадат съвместна пресконференция в Париж \r\n***", "date": "2018.10.02", "title": "Предстоящи международни събития за 2 октомври ( Агенция „Фокус“ )"}
{"url": "http://www.focus-news.net/news/2018/10/02/2573477/predsedatelyat-na-parlamenta-tsveta-karayancheva-shte-vzeme-uchastie-v-13-ata-godishna-sreshta-na-mestnite-vlasti-v-kurorten-kompleks-albena.html", "text": "Председателят на Народното събрание Цвета Караянчева ще приветства участниците в дискусията „Силни общини – силна държава: перспективи за развитие на местното самоуправление в България“ в рамките на 13-ата годишна среща на местните власти. Това съобщиха от пресцентъра на  Народното събрание . Форумът ще бъде от 16.00 часа в курортен комплекс „Албена”.", "date": "2018.10.02", "title": "Председателят на парламента Цвета Караянчева ще вземе участие в 13-ата годишна среща на местните власти в курортен комплекс „Албена”"}
{"url": "http://www.focus-news.net/news/2018/10/02/2573478/pleven-edna-zhena-e-pochinala-a-chetirima-drugi-sa-raneni-sled-paten-intsident-s-politseyski-avtomobil.html", "text": "Една жена е починала, а четирима други са ранени след пътен инцидент с полицейски автомобил. Това съобщиха от пресцентъра на  МВР . Около 17.23 часа в понеделник, в дежурната част на ОДМВР - Плевен е постъпил сигнал за пътен инцидент със служебен автомобил. По първоначални данни, колата е ударила четирима души, намирали се на пътното платно след претърпян по-рано инцидент с материални щети. Всички пострадали, сред които и полицейски служител, пътувал в служебната кола, са транспортирани за оказване на помощ в медицинско заведение, на път за болницата е починала една жена. Водачът на служебния автомобил е тестван с техническо средство, пробата му е отрицателна, взета е кръв за лабораторно изследване. \r\nНа мястото на инцидента незабавно е пристигнал директорът на ОДМВР – Плевен старши комисар Красимир Начев. Огледът се извършва в присъствието на следовател при окръжната прокуратура. Продължава работата по изясняване на причините, довели до произшествието.", "date": "2018.10.02", "title": "Плевен: Една жена е починала, а четирима други са ранени след пътен инцидент с полицейски автомобил"}
{"url": "http://www.focus-news.net/news/2018/10/02/2573473/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост - Видин“. Това съобщиха за  Агенция „Фокус“  от  ГД „Гранична полиция“ . Нормален е трафикът на всички пунктове по границите със Сърбия, Македония и Гърция.", "date": "2018.10.02", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост - Видин“"}
{"url": "http://www.focus-news.net/news/2018/10/02/2573470/ria-novosti-kitay-prizova-sasht-da-prekratyat-provokatsiite-si-v-yuzhnokitaysko-more.html", "text": "Китай настоява САЩ незабавно да прекратят провокационните действия на своите Военноморски сили в Южнокитайско море, заяви говорителят на министерството на външните работи на страната Хуа Чунин, предава  РИА Новости . \r\n„Твърдо изискваме от американската странна незабавно да поправи своите грешки и да прекрати подобни провокационни действия, за да бъдат избегнати щети в двустранните отношения, мира и стабилността в региона“, отбеляза тя. \r\nХуа подчерта, че „Китай възнамерява да предприеме всички необходими мерки за защита на сигурността и националния си суверенитет“. \r\nПо думите на дипломата, „САЩ не обръщат никакво внимание на съвместните стремежи на регионалните държави, отново и отново прибягвайки към провокационни действия. Под предлога „свобода на навигацията“ те нарушават основни международни норми, заплашват суверенитета на Китай и вредят на стабилността в региона“. \r\n„Китай изразява крайно недоволство и силно протестира срещу подобни действия“, подчерта Хуа Чунин.  Йонислав Дочев", "date": "2018.10.02", "title": "РИА Новости: Китай призова САЩ да прекратят провокациите си в Южнокитайско море"}
{"url": "http://www.focus-news.net/news/2018/10/02/2573482/ministar-lilyana-pavlova-uchastva-v-liderska-sreshta-na-svetovniya-ikonomicheski-forum-za-zapadnite-balkani-v-zheneva.html", "text": "Министър Лиляна Павлова участва в лидерска среща на тема „Стратегически диалог за Западните Балкани“, организирана от Световния икономически форум. Това съобщиха от пресцентъра на  Министерство за Българското председателство на Съвета на ЕС 2018 . В Женева президенти и министри от държавите членки на ЕС от страните от Западните Балкани, Швейцария и Турция в неформални и задълбочени дискусии обсъждат възможностите за разширяване на сътрудничеството на политическо ниво с цел засилване на стабилността на Балканите.  \r\nУчастниците в срещата обсъждат по какъв начин чрез публично-частно партньорство международната общност може да подкрепи растежът и стабилността в региона.   \r\nСред ключовите говорители на форума е министър Лиляна Павлова, тъй като именно Българското председателство на Съвета на ЕС постави високо в европейския дневен ред темата за европейската перспектива и свързаност на Западните Балкани. По тази причина Световният икономически форум се фокусира върху важната тема и върху все по-големия интерес, който представляват страните от региона за инвеститорите и международните финансови институции.  \r\nЛидерската среща на Световния икономически форум е втора поред като първата се проведе на 17 май 2018 г. в София. Тя бе част от съпътстващите събития на Срещата на върха между държавите членки на Европейския съюз и партньорите от Западните Балкани в рамките на Българското председателство.  \r\nЗаедно с представители и на международни организации в рамките на срещата ще се проведе диалог на високо ниво относно основните предизвикателства и възможности за стабилизиране на региона, напредъка в перспективите за растеж и развитие. Целта на срещата е да се идентифицират сфери за сътрудничество и следващи стъпки от полза за региона, който е неизменна част от европейското семейство.", "date": "2018.10.02", "title": "Министър Лиляна Павлова участва в лидерска среща на Световния икономически форум за Западните Балкани в Женева"}
{"url": "http://www.focus-news.net/news/2018/10/02/2573461/the-daily-express-tereza-mey-se-gotvi-da-predlozhi-na-bryuksel-otstapka-za-irlandskata-granitsa-za-otblokirane-na-pregovorite.html", "text": "Британският премиер Тереза Мей планира отстъпване от позицията си за Брекзит относно ирландската граница, според което тя ще се предаде в замяна на проверка на стоките с надеждата за закъсалите преговори да бъдат рестартирани и да бъде постигнато споразумение до края на октомври, пише британският евроскептичен ежедневник  The Daily Express . \r\nСпоред вестника, Тереза Мей ще направи ново предложение за ирландската граница към Брюксел, което ще смекчи подхода ѝ към позволяването на редица регулаторни проверки на стоките, изисквани от главния преговарящ на ЕС за Брекзит Мишел Барние. \r\nОчаква се тя да позволи така желаните от ЕС нови проверки на стоки, движещи се между британския Остров и Северна Ирландия, което да послужи за отблокиране на преговорите, според висшестоящ британски представител. \r\nЗа да заработи планът ѝ, тя ще се нуждае от компромис от страна на ЕС, за да позволи цялото Обединено кралство, не само Северна Ирландия, да остане в митническия съюз на блока, заяви източникът за Bloomberg. \r\nЕкипът на британския премиер се надява, че Великобритания ще запази добрите регулации в Северна Ирландия в крак с правилата на ЕС, прилагащи се в Република Ирландия. \r\nВъпреки това, ще има нови регулаторни проверки на стоки, преминаващи между Северна Ирландия и британския Остров, където различни правила могат да се прилагат веднъж, щом Великобритания напусне ЕС. \r\nЛондон се надява да ограничи максимално проверките, използвайки технология за ограничаване на повече натрапчиви инспекции на стоки.  Йонислав Дочев", "date": "2018.10.02", "title": "The Daily Express: Тереза Мей се готви да предложи на Брюксел отстъпка за ирландската граница, за отблокиране на преговорите"}
{"url": "http://www.focus-news.net/news/2018/10/02/2573483/ministar-mladen-marinov-shte-otkrie-tematichna-konferentsiya-po-patna-bezopasnost.html", "text": "От 9.00 часа в зала 8 на НДК Министерството на вътрешните работи и Европейската харта за пътна безопасност, ръководена от ЕК, организират конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“. Това съобщиха от пресцентъра на  МВР . Министърът на вътрешните работи Младен Маринов ще открие тематичната конференция под егидата на Българското председателство на Съвета на ЕС. На първата работна сесия ще бъдат обсъдени стратегически въпроси в областта на пътната безопасност.", "date": "2018.10.02", "title": "Министър Младен Маринов ще открие тематична конференция по пътна безопасност"}
{"url": "http://www.focus-news.net/news/2018/10/02/2573484/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с ремонт на уличен водопровод  на ул. „Гороцвет“ гр. Бухово, се налага спиране на водоподаването от 10.00 до 20.00 часа на клиентите на „Софийска вода”, живеещи в района на: гр. Бухово. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус 90. \r\nВъв връзка с подмяна на сградно водопроводно отклонение на ул. „За буквите“ вилна зона „Симеоново – Драгалевци“, се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Хилендарски манастир“, ул. „454“, ул. „Българска легенда“, ул. „Захари Зограф“, ул. „Еловица“, ул. „Красива гледка“, ул. „Академик Стефан Аргиров“, ул. „Монах Спиридон“, ул. „Зографи Молерови“, ул. „Пирински еделвайс“, ул. „Огюст Дозон“ и ул. „Професор Борис Йоцов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еловица“ ъгъла с ул. „Захари Зограф“. \r\nВъв връзка с реконструкция на уличен водопровод на ул. „София“ гр. Банкя, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „София“ от № 108 до края на улицата, ул. „Чавдарица“ и конна база „Хиподрума“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ ъгъла с ул. „Чавдарица“. \r\nВъв връзка с подмяна на сградно водопроводно отклонение на ул. „Морава“ с. Горни Богров, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Стефан Караджа“, ул. „Морава“, ул. „Здравец“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Стефан Караджа“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.10.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/02/2573485/denyat-2-oktomvri-v-balgarskata-istoriya.html", "text": "На тази дата през 1915 г. по време на Първата световна война Англия и Франция обявяват война на България. През 1982 г. във Варна започва XXVII фестивал на българския игрален филм. На тази дата през 1996 г. пред дома си в София е убит Андрей Луканов - български политик и държавник, 40-ят министър-председател на България (8 февруари – 22 септември 1990 г., 22 септември – 20 декември 1990 г.), министър на външнотърговските връзки (1987-89 г.). Член на Политбюро и секретар на ЦК на БКП (1989 г.).  \r\nНа тази дата е роден Иван Лазаров – български скулптор, академик, професор. На 2 октомври умират: Васил Априлов – български възрожденски и книжовен деец; Димчо Дебелянов – български поет.  \r\n2014 г. \r\nВзрив в завод за взривни вещества в Горни Лом отнема 15 човешки живота. \r\n2010 г. \r\nМинистър-председателят Бойко Борисов и министърът на регионалното развитие и благоустройството Росен Плевнелиев откриват завършен участък от АМ „Марица” с дължина 30,28 км.Стойността на извършените строителни и ремонтни дейности е 36 милиона лева. Изграждат се и мост над река Марица с дължина 392 м, четири малки моста, 17 селскостопански подлеза и пет пътни надлеза. \r\n2002 г. \r\nНародното събрание утвърждава с консенсус 3-ти и 4-ти реактор на АЕЦ \"Козлодуй\" да бъдат затворени след приемането на България в Европейския съюз. Решението е предизвикано от позицията на правителството от 26 септември, реакторите да бъдат спрени до края на 2006 г. \r\n1996 г. \r\nОбщият съвет на Световната търговска организация (СТО) взема решение за одобряване на Протокола за присъединяване на Република България към Маракешкото споразумение за създаване на СТО. \r\nСветовната търговска организация е приемник на ГАТТ (Общо споразумение за митата и търговията – учредена през 1947 г.). \r\n1982 г. \r\nВъв Варна стартира XXVII фестивал на българския игрален филм. \r\n1958 г. \r\nЗапочва пленум на ЦК на БКП, на който се разглежда международното и вътрешното положение на страната и съкращаването на сроковете за изпълнение на петилетката. Утвърдени са \"Тезиси за работата на партията сред турското население\". \r\n1930 г. \r\nВ София стартира учредителното събрание на партията Национална задруга за политическо възраждане с председател Александър Сталийски и с печатен орган в. \"Възраждане\". \r\n1921 г. \r\nВъв Варна започва първата учебна година във Висшето търговско училище. \r\n1919 г. \r\nОткрива се XXVIII ОНС. За председател е предложен Найчо Цанов (радикалдемократ), който не приема поста и парламентът се ръководи от подпредседателя Недялко Атанасов (БЗНС). \r\n1915 г. \r\nПо време на Първата световна война Англия и Франция обявяват война на България. На тази дата са родени: \r\n1890 г. \r\nРоден е Иван Лазаров – български скулптор, академик, професор. Автор е предимно на фигурални композиции и портрети, издялани от камък, с ясна конструктивна форма и експресивно виждане - \"Три селянки\", \"На нож\", \"Почивка”; декоративно-монументална пластика - надгробие на П. К. Яворов, \"Майка\" - паметник на гроба на Димчо Дебелянов в Копривщица На тази дата умират: \r\n1996 г. \r\nПред дома си в София е убит Андрей Луканов - български политик и държавник, 40-ят министър-председател на България (8 февруари – 22 септември 1990 г., 22 септември – 20 декември 1990 г.), министър на външнотърговските връзки (1987-89 г.). Член на Политбюро и секретар на ЦК на БКП (1989 г.). \r\n1916 г. \r\nУмира Димчо Дебелянов – български поет. Участва в Балканската война и Първата световна война. Автор е на стихосбирките “Копнежи”, “През април”, “Спомени”, “Под тъмни небеса”, както и на произведенията “Легенда за разблудната царкиня”, “Хумор и сатира”, “Проза”. \r\n1847 г. \r\nВ Галац умира Васил Априлов – български възрожденски и книжовен деец. През 1835 г. Васил Априлов основава първото новобългарско светско училище - Габровското училище. Предлага за основа на литературния български език източнобългарското наречие.Настоява за въвеждането на българския език в църковното богослужение и за замяната на гръцките свещеници с български. Автор е на редица трудове и статии, по-важни от които са: \"Българските книжици, или на кое словенско племе собствено принадлежи кириловската азбука?\" (1841 г.), \"Денница на новобългарското образование\" (1841 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.10.02", "title": "Денят 2 октомври в българската история"}
{"url": "http://www.focus-news.net/news/2018/10/02/2573487/pregled-na-osnovnite-temi-v-starozagorskiya-pechat.html", "text": "„В Чирпан създават инициативен комитет за Никола Манев“ е водещо заглавие от страниците на вестник  „Старозагорски новини“ . От ГЕРБ са категорични, че преименуването на бул. \"Георги Димитров\" на името на известния художник не трябва да бъде политизирано. Инициативен комитет, който да работи за запазване паметта на художника Никола Манев, предстои да бъде създаден в Чирпан, съобщи областният лидер на ГЕРБ - Стара Загора - Пламен Йорданов. Комитетът ще обедини усилията си с местните съветници от ГЕРБ, които до края на месеца ще внесат за разглеждане предложение в Общински съвет Раднево за преименуването на основния чирпански булевард \"Георги Димитров\". От ГЕРБ предлагат в бъдеще той да се нарича \"Никола Манев\" в памет на стореното от художника през последните години от живота му за духовното израстване на града.  \r\nНа този етап нямало яснота кои точно ще бъдат привлечени в инициативния комитет, нямало проблеми да бъдат включени и живеещи извън Чирпан общественици, коментира лидерът на общинската организация Христо Стефанов. От ГЕРБ са категорични, че предлаганото преименуване не трябва да бъде политизирано и изразиха надеждата си, че идеята им ще бъде посрещната с разбиране от останалите избраници в местния парламент. 21 души са съветниците в Чирпан: 7 са от БСП, 5 са от ГЕРБ, един е независим, а с по четири представители са ДПС и Коалиция за Чирпан. На този етап все още не били водени разговори за подкрепа.  \r\n\"Предложението за преименуването на булевард \"Георги Димитров\" е без алтернатива, няма да водим разговори за друга улица, която да носи името на Никола Манев\", подчерта Пламен Димитров. Ако прекръщаването се \"случело\", това щяло да е показател, че нещо в родния град на Яворов се променя.  \r\n\"През последните 15 години нищо не се е променило в Чирпан, всичко е застинало на нивото на тоталитарното минало. Няма инвеститори заради финансова корекция от 4 млн. лв., наложена на общината от ДФ \"Земеделие\", няма възможност да бъдат печелени проекти с европейско финансиране\", коментира Христо Стефанов. Той и колегите му от групата на ГЕРБ се оплакаха от общинската администрация, че не им предоставяли необходимата информация за икономическото състояние.  \r\nПо думите на Стефанов все още не е отворено завещанието на Никола Манев и не се знаело дали в него има запис относно бъдещето на възрожденската къща, която художникът закупи, реставрира и превърна в галерия. Много пъти приживе живописецът е казвал, че тази къща и галерия ще бъдат притежание на чирпанлии, но така или иначе казусът остана нерешен документално.  \r\n„Молдовски бомбаджии признаха и за взривен в Казанлък банкомат“ е друго водещо заглавие във вестника. Постоянни мерки за неотклонение \"задържане под стража\" постанови състав на Окръжен съд Стара Загора спрямо трима молдовски граждани, обвиняеми по дело за взривяване на банкомат в старозагорския квартал \"Железник\" рано сутринта на 27 септември. \r\nВ съдебната зала 24 годишният Василе Морару и 30-годишният Александър Хаджи признаха, че заедно са взривили още едно АТМ на казанлъшката улица \"Пушкин\", откъдето прибрали 70 000 лв на 20 август. Към техните самопризнания с известно закъснение се присъедини и 26-годишният Дионисий Коджухаро. \r\n Морару и Коджухару са пристигнали в България на 25 септември през ГКПП Дунав мост с лек автомобил \"Нисан\", който е с българска регистрация. Тук ги е посрещнал пристигналият преди малко повече от месец Хаджи, който наел квартира в Пловдив.  \r\nТой е бил и зад волана на автомобила при задържането на групата в Пловдив след сигнал от служител на чейнджбюро за чужденци, които искат да обменят значителна сума /над 60 000 лв/ в евро.  \r\nТримата са били задържани към 16:00 часа на 27 септември, броени часове след взривяването чрез ацетиленова \"бомба\" на банкомата, монтиран върху стъклената витрина на хранителен магазин от веригата ЕсБиЕс на улица \"Младост\" ╒65 в кв. \"Железник\".  \r\nДобре информирани източници коментираха, че бързото задържане на бомбаджиите е станало в резултат на прихванат  със СРС разговор между молдовска гражданка и Александър Хаджи. Молдовката е била следена във връзка с друг взривен банкомат в пловдивския квартал \"Тракия\" на 11 юли, за който по-късно беше арестуван молдовецът Евгений Неделев.  \r\nКато \"селски глупаци\"охарактеризира тримата родени в село Борогани млади мъже, родственик на Василе Морору, който също присъстваше в съдебната зала. По думите му Василе и компанията му се знаели от съвсем малки, почти едновременно се пренесли да живеят в столицата Кишинев.  \r\nМорару, който има син на година и осем месеца, а съпругата му е бременна с второ дете, държал под наем микроязовир и дори наскоро го зарибил. С три деца е Хаджи, последното се родило в средата на септември. Бебе очаквал от приятелката си Коджухару стана ясно при разпита в залата.  \r\nСпоред показанията на обвиняемите, до сега те били с чисто съдебно минало, но все още не са пристигнали официалните документи от Молдова.  \r\nПред съдия Соня Каменова бомбаджиите заявиха, че се разкайват за стореното, а Василе почти със сълзи на очите каза: \"Откакто съм задържан не мога да заспя, много съм притеснен, че извърших такава голяма глупост. Моля да ми бъде определена парична гаранция и да се върна обратно вкъщи при семейството си.\" \r\nВъпреки демонстрираното \"разкаяние\" съдът постанови най-строгата мярка за неотклонение с мотива, че извършителите могат да се укрият или да извършат ново престъпление. Мярката може да бъде обжалвана пред Апелативния съд - Пловдив , насрочен е и час за разглеждане на 11 октомври. \r\n„Кой лъже?“ гласи друго заглавие в изданието. Екозащитниците, дето копаят гроба на въглищните централи, или консултантите на Световната банка... Шест български града вече постигат нормите за чистотата на въздуха. Сред тях са Стара Загора и Гълъбово, сочат данни от представения наскоро проект на Националната програма за качеството на атмосферния въздух, разработен въз основа на споразумение за предоставяне на консултантски услуги между МОСВ и Световната банка, който е в сила от 28 декември 2016 г.  \r\nПриблизително от същото време датират и най-яростните нападки на екологични организации с международни представителства, които се опитва, при това успешно, да диктуват дневния ред в политиката за климата на Европейската комисия.  \r\nПо време на представянето на Националната програма на 27 септември министърът на околната среда и водите Нено Димов изтъкна, че в станциите за мониторинг се следят около 10 показателя и по всички България е постигнала изискванията по закон и нормите на ЕС, с изключение на фините прахови частици (ФПЧ), които основно се имитират от транспорта и битовото отопление. Според него по-тежката задача освен на национално ниво, е на местната власт, която трябва да реализира определените в програмата мерки, за което са предвидени 115 млн. лв. от ОП \"Околна среда\".  \r\nСтара Загора и Гълъбово са двата града, които се свързват с комплекс \"Марица изток\" и въглищните ТЕЦ-ове, сочени от екологични организации и основно \"Грийнпийкс\" като един от най-големите замърсители на атмосферния въздух и за чието ликвидиране те настояват перманентно. През изминалите 2-3 години активността им стигна дотам, че започнаха да броят и трупове, чиято смърт уж е била причинена от замърсения въздух, вследствие на експлоатацията на въглищните централи.  \r\nДанните от Националната програма за качеството на атмосферния въздух обаче показват съвсем друго. Де факто те изобличават в откровена лъжа \"борците\" срещу въглищните централи, успели обаче да пуснат пипалата си в ЕК, под чийто диктат вероятно е съчинено и т.нар. Парижко споразумение за климата, от което се оттегли САЩ, а Китай изобщо не го е подписвала.  \r\nКакви поръчки изпълняват екоорганизациите, е ясно като бял ден, но под въпрос е официалната позиция на ЕК, стартирала удара си срещу въглищните централи с новите еконорми, приети през 2017 г., за да се стигне до непрестанно галопиращите цени на квотите на въглеродни емисии, които са длъжни да плащат за всеки произведен мегават ток. И които вече надскочиха основния им разход, свързан със закупуването на основната суровина за производството на ток. И единствената, гарантираща целогодишно енергийната независимост на страната ни.  \r\nПрез пролетта на 2019 г. предстоят нови избори за Европарламент, тоест нова надежда, че разумът ще надделее над лобизма и откровените лъжи. А кой ще бъде изпратен там, зависи от всяка една от страните-членки на ЕС. От сега е ясно, че Старозагорска област ще даде вота си за онези кандидати за евродепутати, които ще отстояват интересите на комплекс \"Марица изток\", защото без него енергийната система на България ще бъде срината. Дано и останалите райони на страната проумеят този факт, защото иначе през студените зими хем ще бъдем на режим, хем близо 2 млн. български домакинства няма да могат да си плащат сметките за ток.", "date": "2018.10.02", "title": "Преглед на основните теми в старозагорския печат"}
{"url": "http://www.focus-news.net/news/2018/10/02/2573481/voa-stranite-ot-evrozonata-ostro-kritikuvaha-italianskite-planove-za-razhodi.html", "text": "Държавите от Еврозоната поставиха правителството на Италия под незабавен натиск заради планираните му разходи, за които те казаха, че ще натрупат още повече дълг върху италианските граждани и ще заобиколят правилата на добрите фискални практики, споделяни от 19-те страни използващи еврото като валута, предава радио  Voice of America . \r\nПопулисткото правителство на Италия обяви през изминалата седмица, че ще увеличи разходите си през следващата година, достигайки бюджетен дефицит от 2.4 процента от БВП, преминавайки лимита от 1.6 процента, към което правителството беше обявило, че ще се стреми. Макар и все още под европейския лимит от 3 процента, решението разрушава усилията на Италия за намаляване на дълговете ѝ и предизвиква сблъсък с европейските партньори на страната. \r\n„Всички сме завързани към еврото и се нуждаем от благонадеждни политики, за да го предпазим“, заяви председателят на еврогрупата Марио Сентено. \r\n„Не виждам как тези цифри могат да са съвместими с нашите правила“, заяви еврокомисарят по финансите Пиер Московиси. Според него планираните разходи на Италия за следващите три години са „значително отклонение от ангажимента, който беше поет“. \r\nХоландският финансов министър Вопке Хукстра заяви, че „сигналите, които получаваме дотук, не са много успокояващи“. \r\n„Искам да бъда много ясен – има правила“, заяви френският финансов министър Бруно Льо Мер. „Правилата са едни и същи за всяка държава, тъй като нашето бъдеще е обвързано. Бъдещето на Италия, Франция, Германия, Испания, Люксембург – всички членове на еврозоната – е обвързано“, отбеляза той.  Йонислав Дочев", "date": "2018.10.02", "title": "VOA: Страните от Еврозоната остро критикуваха италианските планове за разходи"}
{"url": "http://www.focus-news.net/news/2018/10/02/2573489/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза за  Радио „Фокус“ – Пирин  дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.10.02", "title": "Благоевград: Шофьорите да се движат с повишено внимание в района на Кресненското дефиле и прохода Предел"}
{"url": "http://www.focus-news.net/news/2018/10/02/2573490/haskovo-kontsert-benifis-na-dalgogodishniya-dirigent-na-zabavno-duhov-orkestar-maestro-dotso-vatkov-shte-se-provede-v-dimitrovgrad.html", "text": "От 18.30 часа ще се проведе концерт-бенифис на дългогодишния диригент на Забавно-духов оркестър и почетен гражданин на Димитровград маестро Доцо Вътков. Това съобщиха от пресцентъра на  Община Димитровград . Участие в концерта ще вземат „Звездните момичета“ и някои от големите имена на българската и световна музика със солови изпълнение в чест на Маестрото. Есенният салон на изкуствата започва на 5 октомври с концерт на италианското трио Лело Петрарка в лятната читалня на Градската библиотека „Пеньо Пенев“. Пак там ще могат да се разгледат и платната на галерия „Сугит“, която гостува на Есенния салон на изкуствата с изложба от международния пленер провел се в село Бодрово. Библиотеката ще представи и творчески портрет на писателя Антон Дончев. Три самостоятелни изложби живопис на Стойчо Желев, Валя Донкова и Стефан Гендов, както и творческа среща и премиера на книгата „Тафта“ на Стефка Данева ще могат да се видят в изложбена зала „Асен Крайшников“ в рамките на програмата на салона на изкуствата. В ОДТ „Апостол Карамитев“ ще се състои концерт на трио „Тенорите“ и Симфониета - Враца, детски спектакъл и изложба-живопис на Илиян Урумов. Дом-музей \"Пеньо Пенев\" ще домакинства на документално киночасие, където ще бъде представен филма „Звярът е жив“ и среща-разговор с авторите Весела Казакова и Мила Минева.  \r\nОсновен акцент в програмата е и традиционият младежки джаз фестивал, който ще се проведе от 23-25 октомври и  музикално-образователната програма за децата в детските градини „В приказния свят на джаза“. В зала „Жул Леви“ ще бъде показана интересна програма, която ще започне на 17 октомври със среща-разговор с един от най-полулярните български композитори Стефан Диомов, акордеонно шоу на студенти от класа по акордеон на Ангел Маринов от Музикалната академия в Пловдив \r\nВ някои от селата от община Димитровград също ще има събития включени в програмата на салона на изкуствата. В село Длъгнево  „С Паисий през вековете - да съхраним християнството, българската история, традиции и обичаи“ и Яворовите възпоменателни тържества в село Скобелево. \r\nОт 9 до 11 ноември в новоремонтираната Спортна зала „Младост“ почитателите на танцовото изкуство ще имат възможност да се насладят на изпълненията по време на XIII Национален танцов фестивал „България танцува“. \r\nС откриване на изложбата „Малкия принц“ на Унгарския културен институт и участие на Акустично джаз трио Художествена галерия „Петко Чурчулиев“ ще закрие събитията в програмата на Есенния салон на изкуствата в Димитровград.", "date": "2018.10.02", "title": "Хасково: Концерт-бенифис на дългогодишния диригент на Забавно-духов оркестър маестро Доцо Вътков ще се проведе в Димитровград"}
{"url": "http://www.focus-news.net/news/2018/10/02/2573465/reuters-severna-koreya-zayavi-che-sklyuchvaneto-na-miren-dogovor-ne-mozhe-da-bade-prichina-za-pazarlatsi-za-denuklearizatsiyata.html", "text": "Северна Корея заяви, че обявяването на края на Корейската война (1950-1953) „не трябва да бъде причина за пазарлък“ за ядреното разоръжаване на страната, и добави че Пхенян „няма да го иска частично“, ако САЩ не желаят да прекратят войната, предава  Reuters , позовавайки се на севернокорейската държавна информационна агенция „KCNA“. \r\nВ съвместно изявление с южнокорейския президент Мун Дже-ин, по време на срещата им в Пхенян през изминалия месец, севернокорейският лидер Ким Чен-ун изрази готовност за „перманентен демонтаж“ на ядрения комплекс Йонбьон, ако САЩ предприемат съответните действия. \r\nМун заяви, че това ще включва и съвместна декларация за официално прекратяване на състоянието на война. \r\nВ свой коментар „KCNA“ заяви, че обявяването на края на войната е трябвало да „бъде разрешено преди половин век“ и го нарече „най-основният и първичен процес за установяването на нови отношения между Северна Корея и САЩ и мир“ на Корейския полуостров, „за което САЩ също се ангажираха“. \r\nДържавната агенция заяви, че ядреното съоръжение Йонбьон, за което Северът изрази готовност да демонтира, ако САЩ предприемат съответните действия, „е най-важното ядро за ядрената ѝ програма“. \r\n„Северна Корея предприема съществени и ключови стъпки за прилагане на съвместното изявление, направено по време на срещата на върха между Северна Корея и САЩ, но Вашингтон все още се опитва да подчини някого, посягайки към санкции“, обвинява неназованият коментатор.  Йонислав Дочев", "date": "2018.10.02", "title": "Reuters: Северна Корея заяви, че сключването на мирен договор не може да бъде причина за „пазарлъци“ за денуклеаризацията"}
{"url": "http://www.focus-news.net/news/2018/10/02/2573491/tass-pentagonat-opredeli-kato-bezrazsadni-i-nebezopasni-raketnite-udari-na-iran-po-ekstremisti-v-siriya.html", "text": "Пентагонът нарече „безразсъдни, небезопасни и изострящи ситуацията“ ракетните удари на Техеран по екстремисти в Сирия. Така отговори говорителят на министерството на отбраната на САЩ Шон Робъртсън на молба от кореспондента на  ТАСС  да коментира решението на Иран да нанесе ракетен удар. \r\n„Подобни удари могат да поставят под заплаха силите, които водят активна борба с „Ислямска държава“ в Сирия. Отправянето на ракетни удари в условията на липсваща координация във въздушното пространство представлява сериозна заплаха за гражданската и военната авиация“, заяви Робъртсън. \r\nТой отбеляза, че „подобни професионални Въоръжени сили, като (оглавяваната от САЩ международна антитерористична) коалиция и Руската Федерация“ са ангажирани чрез специални канали за връзка с разрешаването на подобни конфликти „докато провеждат своите операции за гарантиране на максимална сигурност“. „Иран не предприе подобни мерки“, подчерта говорителят. \r\n„Коалицията е повече от способна да нанесе поражение върху остатъка от „Ислямска държава“ в средата на долината на река Ефрат. Всяка иранска активност в този район е безразсъдна, небезопасна и изостря ситуацията“, заключи Робъртсън.  Йонислав Дочев", "date": "2018.10.02", "title": "ТАСС: Пентагонът определи като безразсъдни и небезопасни ракетните удари на Иран по екстремисти в Сирия"}
{"url": "http://www.focus-news.net/news/2018/10/02/2573493/spisanie-business-lady-shte-otpraznuva-8-iya-si-rozhden-den.html", "text": "Списание „Business lady“ ще отпразнува с парти 8-ия си рожден ден от 19.30 часа в ресторант Глория Мар София на ул. „Шипка\" 34. Това съобщиха организаторите от  списание „Business lady“ . Специален гост ще бъде легендата на джаза Васил Петров. Водещи на събитието ще бъдат актьорите Саня Борисова-Илиева и Явор Ралинов. На събитието ще бъде представен новият председател на Business Lady Club – Мила Захариева и бъдещите активности и визия за развитие на клуба. Партито е посветено и на първия брой на списание Bulgaria Business Review.", "date": "2018.10.02", "title": "Списание „Business lady“ ще отпразнува 8-ия си рожден ден"}
{"url": "http://www.focus-news.net/news/2018/10/02/2573494/new-europe-dzheremi-hant-sravni-es-sas-sssr.html", "text": "По време на обръщение пред конференцията на Консервативната партия на Великобритания в неделя, министърът на външните работи на страната Джереми Хънт сравни Европейския съюз със СССР, пише електронното издание  New Europe . \r\nВ рамките на следващите няколко дни, външният министър, считан за по-трезвен глас от своя предшественик Борис Джонсън, беше почти незабавно порицан. \r\nПо време на речта си, Хънт заяви, че отхвърляйки плана за Брекзит на Тереза Мей, Евросъюзът е дал показен пример пред останалите страни-членки, за да „задържи единственото в Блока“. \r\n„ЕС беше създаден, за да защитава свободата. Съветският съюз беше този, който спираше хората от това да напускат“, добави Хънт. \r\nНайджъл Фараж поздрави речта, отбелязвайки че Джереми Хънт е използвал собствения си език.  Йонислав Дочев", "date": "2018.10.02", "title": "New Europe: Джереми Хънт сравни ЕС със СССР"}
{"url": "http://www.focus-news.net/news/2018/10/02/2573488/roditelite-na-detsa-s-uvrezhdaniya-izlizat-otnovo-na-protest.html", "text": "Родителите на деца с увреждания излизат отново на протест. В 17.30 часа пред Народното събрание те ще се съберат за пореден път, за да поставят исканията си за реформа в социалната система. Протестът ще се проведе под надслов „Системата убива – системата е блокирана“. \r\nВ понеделник стана ясно, че последният вариант на проектозакона за хората с увреждания ще бъде оттеглен за преработване. \r\nПротестиращите майки на деца с увреждания и омбудсманът Мая Манолова отправиха критики към него, тъй като според тях новият вариант на закона е осакатен и от него са извадени ключови за реформата текстове.", "date": "2018.10.02", "title": "Родителите на деца с увреждания излизат отново на протест"}
{"url": "http://www.focus-news.net/news/2018/10/02/2573492/denyat-2-oktomvri-v-svetovnata-istoriya.html", "text": "На тази дата през 1187 г. султанът на Фатимидите, Халиф Салах ед-Дин (Саладин) превзема Ерусалим. Загубата на свещения град предизвиква Третия кръстоносен поход (1189-1192г.), ръководен от Фридрих I Барбароса, Ричард I Лъвското сърце и Филип II Август, който се оказва неуспешен. През 1535 г. френският мореплавател Жак Картие, плавайки срещу течението на р. Сейнт Лорънс достига до селището Ошлага - на мястото, където се сливат реките Отауа и Сейнт Лорънс. През 1836 Чарлс Дарвин се завръща във Фолмаут, Англия, след 5-годишно изследователско пътешествие в южните океани на борда на кораба \"Бигъл\". През 1870 г. Рим е обявен за столица на обединена Италия. През 1895 г. - за първи път е отпечатан комикс във вестник. През 1909 г. е изигран първият ръгби мач - между отборите на “Harlequins” и “Richmond” През 1910 г. два самолета се сблъскват във въздушното пространство над Милано. Това е първата самолетна катастрофа. 1931 г. - американците Клайд Пенкбърн и Хю Хърндън обявяват намерението си да прелетят за първи път над Тихия океан. 1936 г. - след отменянето на сухия режим в САЩ е открито първото предприятие за производство на алкохолни напитки, след отменянето на сухия режим. 1942 г. - английският лайнер “Куин Мери” прерязва на две палубата на крайцера “Курасао”, в резултат на което загиват 338 човека. 1944 г. - нацистите потушават Варшавското въстание, избухнало на 1 август 1944 г. в окупираната от германските войски полска столица. 1946 г. - на екран се появява първият “сапунен” сериал ­ американският “Далечен хълм”. 1991 г. - компютърните гиганти Apple и IBM се обединяват.  \r\nНа 2 октомври са родени: Греъм Грийн - английски писател и драматург. Автор е на множество творби, между които - \"Същността на нещата\", \"Властта и славата\", \"Тихият американец\", \"Комедиантите\". 1951 г. - роден е Стинг - английски рок музикант. На 2 октомври умира американският актьор Рок Хъдсън (с истинско име Рой Харолд). Известност получава с ролите си във филмите \"Гигантът\" и \"Династия\". \r\n2017 г.  \r\nДвама атентатори атакуват полицейското управление в Дамаск в южния квартал „Ал Мидан“. 17 души са загинали. В района са чути поне две експлозии. \r\n2017 г.  \r\nДжефри С Хол, Майкъл Росбаш, Майкъл Уан младши печелят Нобелова награда в медицината за откритията си, свързани с биологичния часовник \r\n2016 г. \r\nЖоржи Карлуш Фонсека печели президентски избори в Капе Верде. \r\n2016 г. \r\nПроведен е Унгарския референдум за квоти за мигранти. Над 98% гласуват против наложените от ЕС квоти за мигранти. \r\n2014 г. \r\nВодачът на Шведската социалдемократическа работническа партия Стефан Льовен е новият министър-председател на страната. \r\n2013 г. \r\nСлед съвместна операция на американските власти онлайн платформата за анонимна търговия с наркотици и други забранени дейности Silk Road е свалена от Интернет. Над 100 000 души са пазарували от сайта посредством електронната валута Bitcoin. Сайтът е разположен в т.нар. „дълбока мрежа“, като се разчита на Tor, без да се индексира от търсачките. През сайта са извършени сделки за 9.5 млн. биткойна, които се равняват на около 1.2 млрд. долара, като около 80 млн. са натрупани като комисионна за сайта. Собственикът на Silk Road Уилям Улбрихт е задържан с обвинения за наркотрафик, хакерство и пране на пари. \r\n2012 г. \r\nМихаил Саакашвили признава своята загуба на изборите за президент в Грузия. \r\n2011 г. \r\nРуският премиер Владимир Путин изявява намерение да създаде \"Евразийски съюз\", в който да влизат бивши съветски републики, ще се изгради на базата на митническия съюз с Беларус и Казахстан, който следващата година премахва всички бариери пред търговията и движението на капитали и работна сила между трите страни. \r\n2007 г. \r\nС резолюция на ООН 2 октомври е обявен за Международен ден без насилие. \r\n1991 г. \r\nКомпютърните гиганти Apple и IBM се обединяват. \r\n1972 г. \r\nДания гласува с мнозинство от 63.4% срещу 36.6% в подкрепа на присъединяването си към Европейския съюз. \r\n1956 г. \r\nВ Ню Йорк е представен първият в света атомен часовник. Грешката този вид часовници се свежда в границите на приблизително 1 секунда изоставане на всеки 3 000 000 години. \r\n1946 г. \r\nНа екран се появява първият “сапунен” сериал ­ американският “Далечен хълм”. \r\n1944 г. \r\nНацистите потушават Варшавското въстание, избухнало на 1 август 1944 г. в окупираната от германските войски полска столица. Въстанието е вдъхновено от полското емигрантско правителство в Лондон и се ръководи от Армия Крайова. В него загиват около 200 000 души. \r\n1942 г. \r\nАнглийският лайнер “Куин Мери” прерязва на две палубата на крайцера “Курасао”, в резултат на което загиват 338 човека. \r\n1936 г. \r\nСлед отменянето на сухия режим в САЩ е открито първото предприятие за производство на алкохолни напитки, след отменянето на сухия режим. \r\n1931 г. \r\nАмериканците Клайд Пенкбърн и Хю Хърндън обявяват намерението си да прелетят за първи път над Тихия океан. Три дни по-късно те извършват първия успешен полет над Тихия океан, изминавайки разстоянието от Япония до Америка за 41 часа и 31 минути, прелитайки над 8000 км. \r\n1910 г. \r\nДва самолета се сблъскват във въздушното пространство над Милано. Това е първата самолетна катастрофа. \r\n1909 г. \r\nИзигран е първият ръгби мач - между отборите на “Harlequins” и “Richmond” \r\n1895 г. \r\nЗа първи път е отпечатан комикс във вестник. \r\n1870 г. \r\nРим е обявен за столица на обединена Италия. \r\n1836 г. \r\nЧарлс Дарвин се завръща във Фолмаут, Англия, след 5-годишно изследователско пътешествие в южните океани на борда на кораба \"Бигъл\". \r\n1608 г. \r\nХанс Липершай от Миделбург монтира първият телескоп. \r\n1535 г. \r\nФренският мореплавател Жак Картие, плавайки срещу течението на р. Сейнт Лорънс достига до селището Ошлага - на мястото, където се сливат реките Отауа и Сейнт Лорънс. Впечaтлен от причудливия вид на намиращата се в непосредствена близост планина, Картие решава да я нарече “Мон Роаял” (Кралска планина). До нея по-късно е основан гр. Монреал намиращ се на територията на днешна Канада. \r\n1187 г. \r\nСултанът на Фатимидите, Халиф Салах ед-Дин (Саладин) превзема Ерусалим. Загубата на свещения град предизвиква Третия кръстоносен поход (1189-1192г.), ръководен от Фридрих I Барбароса, Ричард I Лъвското сърце и Филип II Август, който се оказва неуспешен. На тази дата са родени: \r\n1951 г. \r\nРоден е Стинг - английски рок музикант. Член е на групата “The Police”. Сред по-известните му албуми са: “The Dream of the Blue Turtles” (1985), “The Soul Cages” (1991), “Ten Summoner's Tales” (1993), “Brand New Day” (1999). Участва във филмите “Куадрофения”, “Артемис 81”, “Очистително”. \r\n1904 г. \r\nРоден е Греъм Грийн - английски писател и драматург. Автор е на множество творби, между които - \"Същността на нещата\", \"Властта и славата\", \"Тихият американец\", \"Комедиантите\". \r\n1869 г. \r\nРоден е Мохандас Карамчанд Ганди, наречен Махатма (Велика душа) - идеолог и водач на индийското национално-освободително движение срещу английското управление, юрист, защитник на ненасилственото гражданско неподчинение като средство за постигане на политически цели. \r\n1452 г. \r\nРоден е Ричард III - крал на Англия, дук на Глоучестър от 1461 г., от династията Йорки. Брат е на Едуард IV. Той узурпира властта през юни 1483 г. след смъртта на Едуард IV. На тази дата умират: \r\n2017 г.  \r\nНа 66 години умира американският рок певец Том Пети.  \r\n2007 г. \r\nУмира Екатерини Гръцка \r\nЕкатерини Гръцка и Датска—лейди Брандрам е родена на 4 май 1913 г. в Атина, Гърция. Дъщеря е на гръцкия крал Константинос I и на немската принцеса София. Родена е като Екатерини цу Щлезвиг-Холщайн-Зонденбург-Глюксбург, принцеса на Гърция и Дания. Сестра е на трима гръцки крале–Георгиос II, Александрос и Павлос I, както и на румънската кралица Елена. На 21 април 1947 г. се омъжва за офицер от британската армия–майор Ричард Брандрам. Умира в Лондон, Великобритания. \r\n1985 г. \r\nУмира американския актьор Рок Хъдсън (с истинско име Рой Харолд). Известност получава с ролите си във филмите \"Гигантът\" и \"Династия\". \r\n1927 г. \r\nУмира Сванте Арениус - физикохимик, професор. Автор е на теорията за електролитната дисоциация, на трудове по химична кинетика, астрономия, астрофизика, биология. Носител на Нобелова награда за химия през 1903 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2018.10.02", "title": "Денят 2 октомври в световната история"}
{"url": "http://www.focus-news.net/news/2018/10/02/2573486/kathimerini-generalniyat-sekretar-na-oon-prizova-makedoniya-da-prodalzhi-s-prilaganeto-na-dogovora-za-imeto.html", "text": "Ден, след като гласоподавателите в Македония подкрепиха договора за промяна на името на страната с преобладаващо мнозинство, но не успяха да преминат бариерата от 50 процента избирателна активност, генералният-секретар на ООН Антонио Гутериш призова политиците да приложат договора, предава електронното издание на гръцкия вестник  Kathimerini . \r\n„Фактът, че преобладаващо мнозинство от гласувалите подкрепиха договора от Преспа, е важен“, заяви Гутериш в изявление. \r\nТой „призовава всички политически сили в страната да продължат с прилагането на споразумението чрез държавните институции“, се казва още в изявлението.  Йонислав Дочев", "date": "2018.10.02", "title": "Kathimerini: Генералният секретар на ООН призова Македония да продължи с прилагането на договора за името"}
{"url": "http://www.focus-news.net/news/2018/10/02/2573497/blagoevgrad-tantsov-sastav-pirinsko-nastroenie-shte-otbelezhi-svoya-10-godishen-yubiley-s-folklorniya-spektakal-edna-prikazka-bez-kray.html", "text": "Танцов състав „Пиринско настроение“ ще отбележи своя 10-годишен юбилей с фолклорния спектакъл „Една приказка без край“. Началото е в 18.30 часа в салона на читалище „Никола Вапцаров“. Това съобщиха от пресцентъра на  Община Банско . Банско е известен като зимната столица на Балканите, лятната фестивална дестинация на България, както и град с най-много усвоени средства на глава от населението и с доказано най-прозрачно управление според изследванията на неправителствените организации. Предстои градът да отбележи 106-та годишнина от своето Освобождение с поредица от събития. „Родовата памет разказва“ е заглавието на любопитната изложба на родословни дървета на известни бански фамилии, изработени от Маргарита Асенова Голева. Музеен комплекс – Банско организира културната проява на 3 октомври от 17.30 часа в Дома на изкуствата. По време на проявата ще се проведе също награждаването на призьорите в градския конкурс “Красивите градини на Банско”. На 4 октомври от 17.30 часа деца със специални потребности от Детски център „Здравец“ и ученици от общинските училища в града ще участват в детски театър по мотиви на А. Милн и неговото любимо произведение „Мечо Пух“. Заедно, рамо до рамо, децата без проблеми в развитието и тези, които са родени специални, ще покажат, че обичта и уважението нямат физически граници. Със събитието Дневен център за лица в неравностойно положение „Здравец“ отбелязва 20 години от своето основаване. Мястото на събитието е салона на читалището. \r\nПразничният 5 октомври ще започне с празнични камбани и Света литургия в Църквата „Св. Троица”. С тържествено възпоменание пред паметника „Банско помни героите“ ще бъдат почетени всички герои, дали своя жертвен принос за свободата на планинския град. Програмата ще продължи с риболовния турнир „Детето риболовец без дрога“ на язовир „Белизмата“, с детска кинопанорама и дори с откриване на „Ултрамаратон Пирин Ултра 2018“. Кулминацията на празненствата по случай Денят на Банско ще бъде концертът на обичания от поколения българи, галантния чаровник Орлин Горанов. Певецът с най-изящния тенор в България, ще изпълни за своята публика в Банско, може би най-красивата българска поп песен „Светът е за двама“ и още много други свои хитове. Музикалният празник ще започне от 18.30 часа на пл. „Никола Вапцаров“, а пищна заря в небето на Пирин ще сложат финалната нотка в празненствата.", "date": "2018.10.02", "title": "Благоевград: Танцов състав „Пиринско настроение“ ще отбележи своя 10-годишен юбилей с фолклорния спектакъл „Една приказка без край“"}
{"url": "http://www.focus-news.net/news/2018/10/02/2573496/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Шумен, предаде репортер на  Радио „Фокус“- Шумен . Времето е облачно, с превалявания от дъжд. Видимостта е нормална. По- натоварено е движението по републиканската пътна мрежа в посока Русе и Бургас, интензивен е трафикът и по автомагистрала „Хемус“ в посока Варна. По част от трасето, в участък на жп надлез при км 364, се работи по мостовите съоръжения, поради което движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили на 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2018.10.02", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2018/10/02/2573495/burgas-preskonferentsiya-shte-se-provede-po-povod-starta-na-kampaniyata-s-usmivka-pri-zabolekarya.html", "text": "От 11.00 часа в Заседателната зала на Община Бургас ще започне пресконференция за старт на кампанията „С усмивка при зъболекаря“. Това съобщиха от пресцентъра на  Общината . В нея ще участват зам. областният управител Севдалина Турманова, бургаските зам.-кметове Лорис Мануелян и Йорданка Ананиева, представители на други общини, д-р Буджева и д-р Димитров от Български зъболекарски съюз.", "date": "2018.10.02", "title": "Бургас: Пресконференция ще се проведе по повод старта на кампанията „С усмивка при зъболекаря“"}
{"url": "http://www.focus-news.net/news/2018/10/02/2573499/blagoevgrad-normalen-e-trafikat-na-gkpp-kulata-promahon.html", "text": "Нормален е трафикът на ГКПП „Кулата-Промахон“. Това съобщиха за  Радио „Фокус“-Пирин  от ГД „Гранична полиция“. Без забавяне се осъществява преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2018.10.02", "title": "Благоевград: Нормален е трафикът на ГКПП „Кулата-Промахон“"}
{"url": "http://www.focus-news.net/news/2018/10/02/2573498/burgas-v-ekspotsentar-flora-shte-se-provede-eko-seminar-posveten-na-opazvaneto-na-cherno-more.html", "text": "Семинар на тема „Въздействието на замърсяването с твърди отпадъци в Черно море и други аспекти на опазването на околната среда“ ще се проведе в експоцентър „Флора“. Това съобщиха от пресцентъра на  Община Бургас .  \r\nВъв форума ще вземат участие изтъкнати учени и преподаватели, работещи в сферата на опазването на околната среда и устойчивото използване на природните ресурси. \r\nОсновните теми, които ще бъдат представени, са разпространението и видовете отпадъци в Черно море, методите за тяхното наблюдение и какво ние, като потребители, можем да направим, за да намалим техните количества. \r\nСеминарът е част от изпълнението на проекта „Иновационни техники и методи за намаляване на морските отпадъци в крайбрежните райони на Черно море“, който се изпълнява от Фондация „Виа Понтика“, Община Бургас, Университетите на Констанца в Румъния и на Тбилиси в Грузия. Повече информация за проекта е публикувана  .", "date": "2018.10.02", "title": "Бургас: В експоцентър „Флора“ ще се проведе еко семинар, посветен на опазването на Черно море"}
{"url": "http://www.focus-news.net/news/2018/10/02/2573501/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2018.10.02", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/10/02/2573500/sport-grigor-dimitrov-zapochva-uchastieto-si-na-turnira-v-pekin.html", "text": "Григор Димитров започва участието си на турнира в Пекин с мач от първия кръг срещу американеца Тенис Сандгрен.  \r\nБългаринът, който е трети поставен в основната схема, трябваше да играе с друг представител на САЩ - Райън Харисън, но в последния момент противникът му бе сменен. На негово място организаторите поставиха „щастливия губещ\" от квалификациите Сандгрен. \r\nДо този момент Григор Димитров и Тенис Сандгрен. Към настоящия момент американецът заема 59-то място в световната ранглиста. Двубоят им ще започне не по-рано от 9:30 часа българско време.", "date": "2018.10.02", "title": "Спорт: Григор Димитров започва участието си на турнира в Пекин"}
{"url": "http://www.focus-news.net/news/2018/10/02/2573509/prodalzhava-programata-na-dnite-na-moskva-v-sofiya.html", "text": "Продължава програмата на Дните на Москва в София, съобщиха от пресцентъра на  Столична община . От 10.00 часа в НДК започва бизнес форум на тема „Търговско-икономическото сътрудничество и инвестиционният потенциал на Москва и София“. От 11.30 часа пред централния вход на НДК ще бъде открит арт-проектът „Ярката Москва“, а гостите и жителите на столицата ще могат да видят изпълнение на Кадетския корпус (пред централния вход на НДК); \r\nВ 15.00 часа в Национална библиотека „Св. св. Кирил и Методий“ ще се проведе кръгла маса на тема „Нов живот за културните пространства в европейските столици“.", "date": "2018.10.02", "title": "Продължава програмата на Дните на Москва в София"}
{"url": "http://www.focus-news.net/news/2018/10/02/2573508/pazardzhik-ogranicheno-e-dvizhenieto-po-avtomagistrala-trakiya-v-rayona-na-89-km-poradi-remont.html", "text": "С нормална интензивност се извършва движението по главните пътища на област Пазарджик. Това съобщи за  Радио „Фокус“- Пазарджик  дежурният в Областно пътно управление - Пазарджик. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено е движението по автомагистрала „Тракия“ в района на 89 км поради ремонт. Извършва се ремонт на моста на река Елшишка. Движението се осъществява двупосочно в платното в посока Пловдив. Ограничението ще бъде в сила до 15 октомври.  \r\nРадослава МУРДЖЕВА", "date": "2018.10.02", "title": "Пазарджик: Ограничено е движението по автомагистрала „Тракия“ в района на 89 км поради ремонт"}
{"url": "http://www.focus-news.net/news/2018/10/02/2573505/der-spiegel-opredeliha-vladimir-putin-za-po-dobar-ot-donald-tramp.html", "text": "Репутацията на САЩ е пострадала след встъпването в длъжност на президента Доналд Тръмп. Това показват резултатите от проучване на американския изследователски институт „Пю“, цитирано от водещото германско издание  Der Spiegel . \r\nВ навечерието втората годишнина от избирането на Тръмп, 26 112 души от 25 държави са попитани в каква степен някои световни лидери „вършат правилните неща“. Резултатите от анкетата показват, че само 27 на сто от респондентите се доверяват на държавния глава на САЩ, а 70% - не. Така Доналд Тръмп остава дори зад руския президент Владимир Путин, който има доверието на 30% от участвалите в проучването, и зад китайския лидер Си Дзинпин, който събира 34%.  \r\nОт редакцията отбелязват, че канцлерът на ФРГ Ангела Меркел има доверието на 52% от анкетираните (недоверие: 31%), а държавният глава на Франция Еманюел Макрон – 46%. \r\nВ Германия рейтингът на одобрение на Тръмп все още е доста под средната стойност: според проучването доверието на гражданите й към американския президент е едва 10%. Припомня се, че в края на мандата му, Барак Обама събираше 86%.  \r\nКолкото и ниски обаче да са стойностите в Германия, във Франция процентите падат още по-надолу: там доверие в Тръмп има едва девет на сто от гражданите. Най-ниската степен на одобрение за Тръмп е в Мексико – шест процента. \r\nЗа разлика изброените дотук държави, в Израел ситуацията е коренно различна: там рейтингът на Тръмп е нараснал от 56% през 2017 г. на 69% през настоящата година. Донякъде позитивният му имидж вероятно се дължи на решението на Вашингтон да премести американското посолство от Тел Авив в Ерусалим. \r\nЕдно от заключенията, което може да се направи от резултатите от анкетата, е, че САЩ са възприемани негативно преди всичко в Европа. Множеството анкетирани в Азия възприемат положително страната. Тереза Герова", "date": "2018.10.02", "title": "Der Spiegel: Определиха Владимир Путин за по-добър от Доналд Тръмп"}
{"url": "http://www.focus-news.net/news/2018/10/02/2573504/otkrita-e-mina-kray-patya-ruse-silistra.html", "text": "Полицаи са открили мина край пътя Русе-Силистра късно снощи. Това съобщиха за  Агенция „Фокус”  от  МВР . Взривното устройство е открито на една от отбивките между граничния пункт „Дунав мост” и индустриалната зона „Тегра”. От МВР уточниха, че става въпрос за учебна мина. \r\nУстройството е намерено в близост до контейнер след подаден сигнал. Мястото се охранява от полицейски патрул. \r\nПредстои да се предприемат мерки за нейното обезвреждане и премахване.", "date": "2018.10.02", "title": "Открита е мина край пътя Русе-Силистра"}
{"url": "http://www.focus-news.net/news/2018/10/02/2573510/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на октомври. Времето в областта е облачно, без валежи. На места, в низините, има образувала се мъгла и видимостта е намалена. Настилките навсякъде са мокри, а трафикът – интензивен. Отворен за движение е прохода Шипка, но остава в сила забраната за товарни автомобили над 12 тона. За изминалото денонощие не са регистрирани  тежки пътни инциденти. Ремонтни дейности текат по пътя между Севлиево и село Драгановци. Водачите да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението в участък от път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.10.02", "title": "Габрово: Пропаднал участък затруднява движението в отсечка от пътя между Габрово и село Стоманеците"}
{"url": "http://www.focus-news.net/news/2018/10/02/2573506/sofiya-vavezhda-se-organizatsiya-na-dvizhenieto-vav-vrazka-s-remonta-na-tsentralnata-gradska-chast.html", "text": "Въвежда се организация на движението във връзка с ремонта на централната градска част в София. Това съобщиха от пресцентъра на  Столична община . Във връзка с изграждането на канализация в участъка на ул. „Иван Вазов“ от бул. „Васил Левски\" до ул. „Георги Раковски“ се въвежда промяна в организацията на движение. Dо 24.00 часа на 19 ноември 2018 г. се забраняват влизането, престоят и паркирането на пътни превозни средства по ул. „Иван Вазов“ в участъка от ул. „Цар Иван Шишман“ до ул. „6-ти септември“. \r\nЗа същото време се закриват  местата за почасово платено паркиране и изместване на местата за паркиране „служебен абонамент\" по ул. „Иван Вазов“ в участъка от по ул. „Иван Вазов“ в участъка от ул. „Цар Иван Шишман“ до ул. „6-ти септември“.", "date": "2018.10.02", "title": "София: Въвежда се организация на движението във връзка с ремонта на централната градска част"}
{"url": "http://www.focus-news.net/news/2018/10/02/2573507/veliko-tarnovo-v-ednata-lenta-se-osashtestvyava-dvizhenieto-v-uchastak-ot-ul-kliment-ohridski-zaradi-svlachishte.html", "text": "В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са частично мокри, времето – облачно, без валежи. Колони от автомобили има по улица „Магистрална“, която съвпада с отсечка от пътя София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица. Всички светофари работят нормално към този час. Движението по главните и второстепенни пътища в региона е интензивно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни.  ежки инциденти до момента не са регистрирани, но органите на реда призовават водачите все пак да карат внимателно.", "date": "2018.10.02", "title": "Велико Търново: В едната лента се осъществява движението в участък от ул. „Климент Охридски“  заради свлачище"}
{"url": "http://www.focus-news.net/news/2018/10/02/2573514/stara-zagora-na-ofitsialna-tseremoniya-shte-bade-otkrita-zdravnata-sluzhba-v-selo-preslaven.html", "text": "От 11.00 часа в село Преславен ще бъде открита здравната служба. Това съобщиха от пресцентъра на  Община Стара Загора . Обектът е реализиран с помощта на Общината", "date": "2018.10.02", "title": "Стара Загора: На официална церемония ще бъде открита здравната служба в село Преславен"}
{"url": "http://www.focus-news.net/news/2018/10/02/2573516/dobrich-magla-namalyava-vidimostta-v-grada-patnite-nastilki-sa-mokri.html", "text": "Мъгла намалява видимостта в града, пътните настилки са мокри заради превалявания от дъжд в по-ранните часове на деня. Времето в Добрич е облачно и хладно, духа слаб вятър, предаде кореспондент на  Радио „Фокус” – Варна . До края на месец октомври продължава ремонтът на част от околовръстния път на Добрич. Движението на автомобили трябва да се осъществява с повишено внимание и се регулира с пътни знаци. Срокът за приключване на ремонта по пътя за Силистра е 22 октомври. Там също се ремонтира частично асфалтова настилка. Ремонт на асфалтова настилка в два участъка се извършва по второкласния път Добрич – Варна. Движението се регулира с пътни знаци. Дейностите продължават до 30 ноември. Няма въведени ограничения на движението на автомобили в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща.  \r\nЖулиета НИКОЛОВА", "date": "2018.10.02", "title": "Добрич: Мъгла намалява видимостта в града, пътните настилки са мокри"}
{"url": "http://www.focus-news.net/news/2018/10/02/2573513/burgas-ogranichena-e-skorostta-na-dvizhenieto-po-pat-burgas-sarafovo-ot-km-226-do-km-227-poradi-remontni-deynosti.html", "text": "До 17.00 часа на 9 октомври скоростта на движение е ограничена до 50 км/час в участъка Бургас – Сарафово от км 226+992 до км 227+700 поради ремонтни дейности на пътната настилка. Това съобщиха за  Радио „Фокус“ – Бургас  от Областно пътно управление. Участъкът е сигнализиран с пътни знаци. Водачите да се движат с повишено внимание и в района на град Карнобат, където са въведени ограничения поради извършване на ремонтни дейности на пътните платна, както и в участъка при обхода на Ахелой, където  движението се осъществява в едната лента до 1 октомври поради изпълнение на строително-монтажни работи. Там скоростта на движение се ограничава на 40 км/ч. \r\nС нормална интензивност се осъществява движението в централната градска част и на входно-изходните пътни артерии на Бургас. Нормален е трафикът и по централните бургаски улици – „Христо Ботев“, „Иван Вазов“, „Уилям Гладстон“, „Генерал Гурко“ и „Цар Симеон“, както и по булевардите – „Сан Стефано“ и „Демокрация“. Натоварен е автомобилният трафик в Бургас на кръговото кръстовище на “Трапезица”, както и по пътя от и към ж.к. „Меден Рудник“. \r\nДеница ДИМИТРОВА", "date": "2018.10.02", "title": "Бургас: Ограничена е скоростта на движението по път Бургас – Сарафово от км 226 до км 227 поради ремонтни дейности"}
{"url": "http://www.focus-news.net/news/2018/10/02/2573512/die-presse-angela-merkel-razmishlyava-nad-reorganizatsiyata-na-vanshnata-politika-na-es.html", "text": "Канцлерът на ФРГ Ангела Меркел предлага създаването на Европейски съвет за сигурност, отбелязва австрийският национален ежедневник  Die Presse  във водеща статия за политиката на Брюксел, озаглавена „Меркел размишлява над реорганизация на външната политика на ЕС“. \r\nСъгласно думите на лидера на Берлин, целта на Европейския съвет за сигурност, е по-ефективно действие на Общността в ключовата област. Уточнено бе, че членовете на органа няма да бъдат постоянни – той ще се попълва на ротационен принцип.  \r\nПодобна система би означавала, че големите държави от ЕС ще бъдат представени постоянно, докато малките държави от Общността ще трябва да се редуват. Подчертава се обаче, че според плана на Меркел Германия и Франция отчасти няма да имат думата във външната политика на ЕС.  \r\nЕдна външна политика, която винаги се основава на единодушие, не може да бъде разумно решение за бъдещето, предупреди Меркел.  Тереза Герова", "date": "2018.10.02", "title": "Die Presse: Ангела Меркел  размишлява над реорганизацията на външната политика на ЕС"}
{"url": "http://www.focus-news.net/news/2018/10/02/2573515/pregled-na-osnovnite-temi-v-shumenskiya-pechat.html", "text": "„Знамето на Шумен се развя над Килиманджаро“ е водещото заглавие във вестник  „Шуменска заря“ . Младият шуменец Момчил Тодоров развя знамето на Шумен върху най-високата точка в Африка. „Много сме развълнувани от това успешно изкачване\", каза вчера майката на Момчил Звездалина Ганчева. „Покоряването на този връх отдавна беше мечта на Момчил и тя се сбъдна като подарък за 30-ия му рожден ден“, добави тя. „Двама шуменци се завръщат с европейски титли по муай тай“ е друго заглавие от първа страница. Трима елитни бойци от СК „Шуменска крепост“ участваха в Седмото европейско първенство по муай тай за мъже, организирано от WMF, което завърши вчера в румънския град Клуж-Напока историческата столица на областта Трансилвания. На ринга многократният европейски шампион Християн Тотев защити титлата си в новата за него категория до 86 кг. При най-тежките – в категория „плюс 91 кг“, и Пламен Борисов стъпи на европейския връх. Малко не достигна на Иван Иванов на финала в категория до 91 кг, който при дебюта си завоюва сребърен медал. „Кметът на Хитрино отговори на Мая Манолова“, пише вестникът. Зад атаките за непрозрачност при харченето на парите кметът съзря политически мотиви. „В Хитрино няма необхванати щети, няма и да има хора, които да живеят във фургони и досега не е имало“, заяви на специална пресконференция кметът на Хитрино Нуридин Исмаил. Просторният и подробен отчет той направи по повод изказванията на националния омбудсман Мая Манолова, която преди дни беше в Хитрино и заяви, че няма прозрачност при харченето на средствата от дарителската сметка и от фонд „Социална закрила\". „КТ „Подкрепа“ проведе конфедеративен съвет в Шумен“, информира ежедневникът. Темите, които бяха обсъждани на Конфедеративния съвет на КТ „Подкрепа“, бяха анализ на обществено-политическата ситуация, Истанбулската конвенция, Законът за хората с увреждания и Законът за социални услуги и изработване на становище, както и визията на БСП за развитието на България. Други теми, които бяха във фокуса на обсъждането - ограничаването на нарастването на цените на някои хранителни продукти, предложенията за здравна реформа.", "date": "2018.10.02", "title": "Преглед на основните теми в шуменския печат"}
{"url": "http://www.focus-news.net/news/2018/10/02/2573511/pregled-na-osnovnite-temi-v-dobrudzhanskiya-pechat.html", "text": "„Над 450 участници се представиха на добруджанския фолклорен събор в Испания“, съобщава на първа страница вестник  „Нова добруджанска трибуна“ . Добруджанският фолклорен събор „Мило ми е мамо, драго ми е татко“ се е провел в испанския град Лейда. Организатор на събитието е Асоциация „Балкански ритми – Темпо“ – организация на българи, живеещи в градовете Лейда и Фрага, Испания. Целта на събора бе запазване и обогатяване на българската национална култура и традиции. На специална сцена в градския парк са се изявили над 450 индивидуални изпълнители и фолклорни групи и формации с изпълнения от добруджанската област на българското народно песенно, инструментално и танцово изкуство. Откриват Школа по минералогия и спелеология в Народно читалище „Йордан Йовков – 1987 г.“ в Добрич. От 1 октомври е започнала новата творческа година в читалището. Новата форма на занимания е предвидено всяка година да завършва с практическа работа и експедиция. „На 6 октомври започва ловът на дребен местен дивеч“, съобщава изданието. Съгласно закона за лова и опазване на дивеча ловуването ще се извършва в събота, неделя и в дните, обявени за официален празник, а на водоплаващ дивеч – след 1 януари и в сряда. \r\n„Добруджанци се поклониха пред паметта на погребани в Северна Добруджа български войни“. Темата е водеща за другия регионален вестник  „Добруджанска трибуна“ . Поклонението е било по инициатива на председателя на фондация „Духовност“ Юлияна Гианти. То е преминало под патронажа на областния управител Красимир Кирилов и е било организирано със съдействието на народни представители. Отдаването на почит пред паметта на жертвите на войната пред възстановения войнишки паметник в село Аджигьол, окръг Тулча, е своеобразен урок по родолюбие и за възпитаници на Професионалната гимназия по туризъм в Добрич с директор Нели Апостолова и млади състезатели от КК „Самурай“ с треньор сенсей Димитър Христов, учители по история от добрички училища, граждани. В рубриката „Новини“ – „Община Добричка набира кандидати за приемни семейства“. Общината е партньор по проект „Приеми ме 2015“ на Агенцията за социално подпомагане. Към момента такива семейства в общината има 20, с 25 настанени в тях деца. Приемните родители могат да са доброволни и професионални, техен работодател е кметът на Община Добричка. „Каварна е една от ЕДЕН дестинациите в България“, съобщава изданието. Министерство на туризма е обявило втори конкурс за детска рисунка „Моята ЕДЕН дестинация в България“. Поводът е 27 септември – Световен ден на туризма. Крайният срок за участие е 27 ноември 2018 г.", "date": "2018.10.02", "title": "Преглед на основните теми в добруджанския печат"}
{"url": "http://www.focus-news.net/news/2018/10/02/2573522/pazardzhik-magla-namalyava-vidimostta-do-200-metra-po-glaven-pat-i-8-belovo-pazardzhik-plovdiv.html", "text": "Мъгла ограничава видимостта по главен път I-8 Белово - Пазарджик - Пловдив, предаде репортер на  Радио „Фокус“ – Пазарджик . Мъглата е по-гъста в участъка Звъничево - Пазарджик, където видимостта е намалена до 200 метра. Трафикът в посока към областния град е интензивен. Колони от автомобили се образуват на входа на Пазарджик около двете кръгови кръстовища на моста на река Марица. \r\nВаня НИКОЛОВА", "date": "2018.10.02", "title": "Пазарджик: Мъгла намалява видимостта до 200 метра по главен път I-8 Белово - Пазарджик - Пловдив"}
{"url": "http://www.focus-news.net/news/2018/10/02/2573520/mvr-chetirima-dushi-sa-zaginali-a-39-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 39 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 29 тежки пътнотранспортни произшествия. В София са регистрирани 73 леки катастрофи, при които няма пострадали.", "date": "2018.10.02", "title": "МВР: Четирима души са загинали, а 39 са пострадали при катастрофи в страната през изминалото денонощие"}
{"url": "http://www.focus-news.net/news/2018/10/02/2573519/blagoevgrad-v-grada-shte-se-provedat-bezplatni-digitalni-obucheniya.html", "text": "Безплатни обучения за възможностите, които предлага дигиталният свят, ще се проведат в града. Това съобщиха от пресцентъра на  Община Благоевград . Семинарите ще се проведат на 2 и 16 октомври от 18.00 часа в зала „22 септември“. Срещите се организират от Google и SoftUni Digital, с подкрепата на Община Благоевград. Инициативата е част от проектът на Google „Дигитален гараж“. 12 специално обучени от Google консултанти ще водят безплатни семинари и индивидуални обучения в повече от 37 града в България. Трейнърите ще се фокусират върху възможностите, които дигиталният свят предоставя и ще обучават представители и собственици на малки и средно големи фирми, както и всички желаещи да обогатят дигиталните си умения в използването на онлайн инструменти за растеж. Google има за цел да обучи 15 000 души от малки и средни предприятия до края на годината. Дигитален гараж е програма, която помага на хората да подобрят дигиталните си умения безплатно. Програмата предлага онлайн и офлайн обучения, създадени от Google, които допринасят за разрастването на бизнеса онлайн, следвайки собствено темпо и чрез гъвкави и персонализирани уроци. Кампанията в България стартира през месец май 2018 г. и ще продължи до края на 2018 г. Регистрация можете да направите на официалната страница на Дигитален гараж.", "date": "2018.10.02", "title": "Благоевград: В града ще се проведат безплатни дигитални обучения"}
{"url": "http://www.focus-news.net/news/2018/10/02/2573518/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в областта, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. До 5 октомври е срокът за преминаване по график по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6.30 ч. до 9.00 ч., от 12.00 ч. до 13.00 ч. и от 16.30 ч. до 18.30 ч. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.02", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/10/02/2573521/georgi-parvanov-prezident-na-balgariya-2002-2012-nyama-nachin-imeto-severna-makedoniya-da-se-prieme-greshno-e-to-da-se-vkara-v-parlamenta-i-da-se-izostrya-situatsiyata.html", "text": "Прогнозата ми е, че няма начин името Северна Македония да се приеме. Грешно е да го вкарват в парламента и да изострят ситуацията допълнително. Това каза Георги Първанов, президент на България в периода 2002-2012 година и основател на АБВ за резултатите от референдума в Македония в сутрешния блок на  БНТ . „България трябва да влезе в лидерската си роля и да призове партньорите ни от ЕС и НАТО, при съгласието на Скопие, да се върви към приемането на страната в тези организации с името Република Македония“, заяви той. Попитан как ще реагира Гърция на това, Георги Първанов коментира: „Не искам да говоря от името на Гърция и не бих водил преговори с нея. Но ако Македония им е ценна, им е стратегически ценна, а не просто фронтова държава, каквато сега искат да я произведат в отношенията с Русия, нека го направят“. „Ако ние инициираме нещо подобно, можем и трябва да си поставим искането за дефиниране на общата история. Да се разберем със Скопие не на ниво комисия, каквато беше създадена, а на политическо“, посочи той. Според него Македония има подкрепата на България за бъдещето, но двете страни трябва да имат общо разбиране за историята. „Фактът, че 2/3 от населението не подкрепи новото име, ще тежи за в бъдеще на всяко следващо управление. Трудно биха могли да предприемат непопулярни мерки, ако имат общество, което е подозрително и скептично към техните действия“, каза още Първанов.", "date": "2018.10.02", "title": "Георги Първанов, президент на България (2002-2012): Няма начин името Северна Македония да се приеме, грешно е то да се вкара в парламента и да се изостря ситуацията"}
{"url": "http://www.focus-news.net/news/2018/10/02/2573525/politico-velikobritaniya-i-sasht-shte-badat-dopusnati-za-uchastie-v-nyakoi-voenni-proekti-na-es.html", "text": "Пактът на Европейския съюз за засилване на военното сътрудничество (ПЕСКО) ще бъде отворен за страни извън Общността, като например САЩ и Великобритания, но всяка инициатива за участието им ще се разглежда като отделен случай. Това разкриват секретни документи, представени в европейската редакция на  Politico . \r\nРешението представлява компромис компромис между държавите-членки, подкрепящи външно участие във военните проекти на ЕС и тези, които се притесняват, че отварянето на пакта ще даде възможност на трети страни да печелят доходоносни договори за отбрана. \r\nПостоянното структурирано сътрудничество, или ПЕСКО има за цел по-силната интеграция на  военните сили на държавите-членки.  Инициативата на Брюксел бе стартирана миналата година, а Върховният представител на ЕС по външните въпроси и политиката за сигурност Федерика Могерини определи събитието като „исторически ден за европейската отбрана“. \r\nОсвен постигането на по-голяма независимост на ЕС по отношение на отбраната, целта на ПЕСКО е също така да се подобри конкурентоспособността и иновациите в отбранителната промишленост на континента. Европейската комисия предложи създаването на фонд от 13 милиарда евро, чрез който да бъдат финансирани проектите на ПЕСКО. Но сложният въпрос дали и колко съюзници извън блока да бъдат привлечени към пакта остава нерешен. \r\nПрез май група държави, водени от Нидерландия, Белгия и Люксембург, представи документ, който настоява ПЕСКО да бъде отворен за трети страни. Други държави като Франция, се опасяват, че отварянето на вратата на отбранителните компании в САЩ и Великобритания ще подкопаят индустриите на страните от ЕС. Австрия и Гърция изразиха загриженост, че може да се наложи ЕС да предложи на Турция същото споразумение, като това на САЩ и Великобритания.  \r\nРаботен документ от пет страници, подготвен от службата за външна дейност на Могерини и изпратен до Политико-военната група (ПМГ), комитет от представители на Съвета, представляващи националните столици, предлага компромисен вариант. В документа се обобщават редица препоръки „относно общите условия за изключителното участие на трети държави в проектите на Песко\", договорени от ПМГ на 12 септември. \r\nВ него се казва, че участие на страни извън ЕС \"ще изисква разглеждане на всеки отделен случай, тъй като последиците от това общо условие ще бъдат различни в зависимост от особеностите на даден проект\". \r\nДопълва се, че участието на държава извън ЕС \"не трябва да води до зависимости, които потенциално биха възпрепятствали или блокирали (съвместната) използваемост или оперативно разгръщане на способностите, разработени в отделен проект\". Подчертава се, че \"поканената трета държава трябва да осигури значителна добавена стойност за постигането на целите на отделния проект (допринасящ със средства или опит)\". Тереза Герова", "date": "2018.10.02", "title": "Politico: Великобритания и САЩ ще бъдат допуснати за участие в някои военни проекти на ЕС"}
{"url": "http://www.focus-news.net/news/2018/10/02/2573517/georgi-parvanov-prezident-na-balgariya-2002-2012-ochertava-se-perspektiva-za-postoyanna-nestabilnost-v-makedoniya-na-nato-takava-darzhava-li-mu-tryabva.html", "text": "Със заплахата за нови избори като силово действие, като търсене на реванш от едната и от другата страна, се очертава една перспектива за постоянна нестабилност в Македония, както казвахме навремето за „избори до дупка“. Вече не само на етническа основа, но и на конфронтационна политическа. Това каза Георги Първанов, президент на България в периода 2002-2012 година и основател на ПП АБВ за резултатите от референдума в Македония в сутрешния блок на  БНТ . „Питам се на НАТО такава държава ли му трябва - раздирана от противоречия. Ще укрепне ли тя сигурността на Алианса и на региона“, коментира той. „От чисто политическа гледна точка, в резултат на кампанията, организирана от премиера Зоран Заев, не се постигна високата очаквана и жадувана подкрепа за членството в ЕС и НАТО на база на договора с Гърция“, посочи Георги Първанов. Според него неучастието в референдума изразява неприемане на идеята за новото име Северна Македония. „Това се прехвърли и върху идеята за членството на страната в двете организации“, допълни той. „Бих препоръчал в Македония да вземат българския пример и модел. Макар и много трудно постигнахме консенсус- 2, 3, 4 години преди датите за членството. Получи се общогражданско и политическо движение със широко съгласие, нямаше опозиция и управляващи по тази тема“, заяви Георги Първанов. „Бих препоръчал на братята ни македонци вместо да си мерят силите от избори на избори да седнат да се разберат“, коментира той и обяви, че за да може Македония да върви напред, е необходим консенсус.", "date": "2018.10.02", "title": "Георги Първанов, президент на България (2002 - 2012): Очертава се перспектива за постоянна нестабилност в Македония - на НАТО такава държава ли му трябва"}
{"url": "http://www.focus-news.net/news/2018/10/02/2573524/dimitar-zdravkov-kmet-na-sadovo-darzhavata-za-edni-e-mashteha-a-za-drugi-mayka.html", "text": "Всеки кмет знае къде са слабите места на общината му и когато има отделени средства за превенция, в един кратък период от пет години ще имаме видим ефект и няма да се стига до наводненията, които се случват след всеки по-голям дъжд. Това каза в предаването „Нещо повече“ по  БНР  кметът на Садово Димитър Здравков. Според него средствата за превантивна дейност могат да идват през републиканския бюджет. \"Както ни се отпускат на нас, общините, целево пари за капиталови разходи, по този начин могат да се отпускат и за превантивна дейност. Всяка година Междуведомствената комисия разполага с един бюджет от 80 милиона, който, не искам да го казвам, но е така, незнайно как и по какъв начин се разпределя между общините. Ако проверите, да видите между кои общини, ще ви стане ясно, че няма никаква превантивна дейност с Междуведомствената комисия\", заяви Здравков. \r\nКметът на Садово даде пример с наводнение отпреди четири години в общината, пари за което са били преведени след три години и допълни, че се е обръщал към Министерство на финансите и на него да му се помогне. „На мен ми се отговаря с писмо, аз го имам това писмо от заместник-министъра, който в момента е министър на здравеопазването, да изтегля кредит или да го финансирам със собствени пари. И аз питам, на колко от тези общини, където по няколко пъти им се отпускат средства, е отговорено по този начин. Или ще бъде държавата за едни мащеха, за други ще бъде майка\", каза още Димитър Здравков.", "date": "2018.10.02", "title": "Димитър Здравков, кмет на Садово: Държавата за едни е мащеха, a за други майка"}
{"url": "http://www.focus-news.net/news/2018/10/02/2573526/kyustendil-prodalzhavat-chastichnite-remonti-na-asfaltovata-nastilka-po-patya-tavalichevo-bobov-dol.html", "text": "Продължават частичните ремонти на асфалтовата настилка в участъци от пътя Таваличево – Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Срокът за приключване на ремонта е 5 октомври. Остава в сила временната организация да движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента поради ремонтни дейности на аварирал водопровод. Затворена е рентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.02", "title": "Кюстендил: Продължават частичните ремонти на асфалтовата настилка по пътя Таваличево – Бобов дол"}
{"url": "http://www.focus-news.net/news/2018/10/02/2573527/dobrich-obshtinskiyat-savet-v-kavarna-obyavi-povtorna-protsedura-za-podbor-na-kandidati-za-sadebni-zasedateli-za-okrazhen-sad-dobrich.html", "text": "Общинският съвет – Каварна на основание чл. 68, ал. 1 от Закона за съдебната власт и Решение № 520 по Протокол № 38 от 28.09.2018 г. обявява повторна процедура за подбор на кандидати за съдебни заседатели за Окръжен съд - Добрич. Това съобщиха от пресцентъра на  Община Каварна . \r\nИзисквания към кандидатите: \r\nКандидатите за съдебни заседатели трябва да бъдат дееспособни български граждани, които отговарят на следните условия: \r\n- възраст от 21 до 68 години; \r\n- имат настоящ адрес в община, която попада в рамките на съдебния район на съда, за който кандидатстват; \r\n- имат завършено най-малко средно образование; \r\n- не са осъждани за умишлено престъпление, независимо от реабилитацията му; \r\n- не страдат от психически заболявания;  \r\n- не са съдебни заседатели в друг съд;  \r\n- не са общински съветници от съдебния район, за който кандидатстват;  \r\n- не участват в ръководство на политическа партия, коалиция или организация с политически цели; \r\n- не работят в съд, прокуратура, следствени органи, Министерство на вътрешните работи или в други органи от системата на национална сигурност, намиращи се в съдебния район, за който кандидатстват. \r\nНеобходими документи \r\nКандидатите подават в срок до 15 октовмври 2018 г. в деловодството на Общински съвет - Каварна на ул. „Добротица” 26, етаж III, стая 301 следните документи: \r\n- заявление по образец; \r\n- подробна автобиография, подписана от кандидата; \r\n- нотариално заверено копие от диплома за завършено образование; \r\n- медицинско удостоверение, че лицето не страда от психическо заболяване; \r\n- данни за контакт  на две лица, към които Общинският съвет - Каварна може да се обръща за препоръки;  \r\n- мотивационно писмо; \r\n- писмено съгласие;  \r\n- декларация за липса на обстоятелствата по чл. 67, ал. 3 от Закона за съдебната власт; \r\n- документ за извършена проверка по реда на Закона за достъп и разкриване на документи и за обявяване на принадлежност на български граждани към Държавна сигурност и разузнавателните служби на Българска народна армия (ако кандидатът е роден преди 16 юли 1973 год.).", "date": "2018.10.02", "title": "Добрич: Общинският съвет в Каварна обяви повторна процедура за подбор на кандидати за съдебни заседатели за Окръжен съд - Добрич"}
{"url": "http://www.focus-news.net/news/2018/10/02/2573529/pregled-na-osnovnite-temi-vav-velikotarnovskiya-pechat.html", "text": "„Министър Красимир Вълчев откри 55-та академична година във ВТУ“ е заглавие от първа страница на областния всекидневник  „Янтра Днес” .  Министърът на образованието и науката Красимир Вълчев откри 55-ата академична година във ВТУ „Св. св. Кирил и Методий“. Заради дъжда тържествената церемония се проведе в аулата на вуза, която не успя да побере всички студенти, дошли за откриването. „Само половината от възрастните ходят на профилактичен преглед“, пише още вестникът. Само половината от възрастните в област В. Търново ходят на профилактичен преглед, показва справка на РЗИ за 2017г. От 202 000 души над 18-годишна възраст 107 000 от тях са били при личния си лекар, за да им даде талон за профилактика. „35-годишен се простреля в Лясковец“ е новина от криминалната хроника. В изданието ще откриете и статия, посветена на проф. Иван Тютюнджиев, който почина внезапно вчера. „Етърци удържаха 0:0 на „Лаута“ е новина от спортните страници.  \r\n„Талант от Самоводене избран да прави новия дизайн на Fanta“ е заглавие от другия областен ежедневник  „Борба“ .  Младо момче от Самоводене прави новият дизайн на Fanta, след като проектът му спечели измежду стотици хиляди други предложения. 17-годишният Йордан Момински, който е ученик в местната ПМГ „Васил Друмев“, е автор на новия дизайн на кенчетата на напитката, които ще се появят след броени дни.  „Проф. Евгени Дюкенджиев създаде уникална протеза за жена с ампутирана ръка от Лясковец“ е друга тема от вестника. Поредно чудо сътвори професорът по бионика и протезиране в Горна Оряховица Евгени Дюкенджиев. Той помогна на Румяна Г. – служителка в общинската администрация в Лясковец, която загуби ръката си при катастрофа през 2016 година. „27-годишен се удари с колата си в дърво и загина“ е новина от криминалната хроника. На първа страница на областния ежедневник ще намерите и статия, в която се разказва за церемонията по откриване на новата академична година във ВТУ „Св. св. Кирил и Методий“, която бе посетена от министъра на образованието и науката Красимир Вълчев.", "date": "2018.10.02", "title": "Преглед на основните теми във великотърновския печат"}
{"url": "http://www.focus-news.net/news/2018/10/02/2573530/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Предложението на германския канцлер за реорганизация на външната политика на ЕС, дебатът за участието на трети страни в ПЕСКО и бъдещите търговски отношения между Брюксел и Лондон, обсъждани на конференцията на Консервативната партия, са част от основните теми, върху които акцентират европейските печатни издания. \r\n***  Канцлерът на ФРГ Ангела Меркел предлага създаването на Европейски съвет за сигурност, отбелязва австрийският национален ежедневник  Die Presse  във водеща статия за политиката на Брюксел, озаглавена „Меркел размишлява над реорганизация на външната политика на ЕС“. \r\nСъгласно думите на лидера на Берлин, целта на Европейския съвет за сигурност, е по-ефективно действие на Общността в ключовата област. Уточнено бе, че членовете на органа няма да бъдат постоянни – той ще се попълва на ротационен принцип.  \r\nПодобна система би означавала, че големите държави от ЕС ще бъдат представени постоянно, докато малките държави от Общността ще трябва да се редуват. Подчертава се обаче, че според плана на Меркел Германия и Франция отчасти няма да имат думата във външната политика на ЕС.  \r\nЕдна външна политика, която винаги се основава на единодушие, не може да бъде разумно решение за бъдещето, предупреди Меркел. \r\n***  Репутацията на САЩ е пострадала след встъпването в длъжност на президента Доналд Тръмп. Това показват резултатите от проучване на американския изследователски институт „Пю“, цитирано от водещото германско издание  Der Spiegel . \r\nВ навечерието втората годишнина от избирането на Тръмп, 26 112 души от 25 държави са попитани в каква степен някои световни лидери „вършат правилните неща“. Резултатите от анкетата показват, че само 27 на сто от респондентите се доверяват на държавния глава на САЩ, а 70% - не. Така Доналд Тръмп остава дори зад руския президент Владимир Путин, който има доверието на 30% от участвалите в проучването, и зад китайския лидер Си Дзинпин, който събира 34%.  \r\nОт редакцията отбелязват, че канцлерът на ФРГ Ангела Меркел има доверието на 52% от анкетираните (недоверие: 31%), а държавният глава на Франция Еманюел Макрон – 46%. \r\nВ Германия рейтингът на одобрение на Тръмп все още е доста под средната стойност: според проучването доверието на гражданите й към американския президент е едва 10%. Припомня се, че в края на мандата му, Барак Обама събираше 86%.  \r\nКолкото и ниски обаче да са стойностите в Германия, във Франция процентите падат още по-надолу: там доверие в Тръмп има едва девет на сто от гражданите. Най-ниската степен на одобрение за Тръмп е в Мексико – шест процента. \r\nЗа разлика изброените дотук държави, в Израел ситуацията е коренно различна: там рейтингът на Тръмп е нараснал от 56% през 2017 г. на 69% през настоящата година. Донякъде позитивният му имидж вероятно се дължи на решението на Вашингтон да премести американското посолство от Тел Авив в Ерусалим. \r\nЕдно от заключенията, което може да се направи от резултатите от анкетата, е, че САЩ са възприемани негативно преди всичко в Европа. Множеството анкетирани в Азия възприемат положително страната. \r\n***  Пактът на Европейския съюз за засилване на военното сътрудничество (ПЕСКО) ще бъде отворен за страни извън Общността, като например САЩ и Великобритания, но всяка инициатива за участието им ще се разглежда като отделен случай. Това разкриват секретни документи, представени в европейската редакция на  Politico . \r\nРешението представлява компромис компромис между държавите-членки, подкрепящи външно участие във военните проекти на ЕС и тези, които се притесняват, че отварянето на пакта ще даде възможност на трети страни да печелят доходоносни договори за отбрана. \r\nПостоянното структурирано сътрудничество, или ПЕСКО има за цел по-силната интеграция на  военните сили на държавите-членки.  Инициативата на Брюксел бе стартирана миналата година, а Върховният представител на ЕС по външните въпроси и политиката за сигурност Федерика Могерини определи събитието като „исторически ден за европейската отбрана“. \r\nОсвен постигането на по-голяма независимост на ЕС по отношение на отбраната, целта на ПЕСКО е също така да се подобри конкурентоспособността и иновациите в отбранителната промишленост на континента. Европейската комисия предложи създаването на фонд от 13 милиарда евро, чрез който да бъдат финансирани проектите на ПЕСКО. Но сложният въпрос дали и колко съюзници извън блока да бъдат привлечени към пакта остава нерешен. \r\nПрез май група държави, водени от Нидерландия, Белгия и Люксембург, представи документ, който настоява ПЕСКО да бъде отворен за трети страни. Други държави като Франция, се опасяват, че отварянето на вратата на отбранителните компании в САЩ и Великобритания ще подкопаят индустриите на страните от ЕС. Австрия и Гърция изразиха загриженост, че може да се наложи ЕС да предложи на Турция същото споразумение, като това на САЩ и Великобритания.  \r\nРаботен документ от пет страници, подготвен от службата за външна дейност на Могерини и изпратен до Политико-военната група (ПМГ), комитет от представители на Съвета, представляващи националните столици, предлага компромисен вариант. В документа се обобщават редица препоръки „относно общите условия за изключителното участие на трети държави в проектите на Песко\", договорени от ПМГ на 12 септември. \r\nВ него се казва, че участие на страни извън ЕС \"ще изисква разглеждане на всеки отделен случай, тъй като последиците от това общо условие ще бъдат различни в зависимост от особеностите на даден проект\". \r\nДопълва се, че участието на държава извън ЕС \"не трябва да води до зависимости, които потенциално биха възпрепятствали или блокирали (съвместната) използваемост или оперативно разгръщане на способностите, разработени в отделен проект\". Подчертава се, че \"поканената трета държава трябва да осигури значителна добавена стойност за постигането на целите на отделния проект (допринасящ със средства или опит)\". \r\n***  Британският премиер Тереза Мей се подготвя да ограничи възможността на Великобритания да сключва споразумения за свободна търговия след Брекзит, поемайки значителна отстъпка пред Европейския съюз, насочена срещу излизането от задънената улица в преговорите, пише британският вестник  The Times . \r\nМей е готова да предложи „грандиозен пазарлък“, според колегите ѝ, който ще остави Великобритания вързана към европейските митнически правила върху стоките след края на преходния период през декември 2020 година. \r\nОчаква се тя да заяви, че Великобритания е напуснала митническия съюз към този момент, но запазвайки ключовите закони, способността за сключване на търговски сделки ще бъде ограничена за много години напред. Великобритания ще приеме и исканията, стоките влизащи в Северна Ирландия от Великобритания да са спрямо европейските стандарти, с възможност за проверки в Ирландско море. \r\nОт Даунинг стрийт се надяват, че отстъпките ще открият пътя за споразумение за така наречения ирландски резервен план, който се превърна в препъни камък. \r\nРезервният план ще влезе в сила, ако не бъде постигнато споразумение по време на преходната фаза на Брекзит за избягване на твърда граница между Северна Ирландия и Република Ирландия. \r\n***", "date": "2018.10.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/02/2573531/plovdiv-mokri-na-mesta-sa-patnite-nastilki-na-teritoriyata-na-oblastta.html", "text": "Мокри на места са пътните настилки в областта. Това съобщи за  Радио „Фокус“ - Пловдив  дежурен в Областно пътно управление. Опасност от падащи камъни има по пътищата в планинските райони особено по направленията Асеновград - Смолян, Кричим - Девин и Юговско ханче - Югово - Лъки. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. До 30 септември преминаването по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. Ограничено е движението по пътя Плодовитово – Първомай – Асеновград при км 6+832 в района на моста над р. Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nДвижението в град Пловдив е натоварено в този час. \r\nЦветана ТОНЧЕВА", "date": "2018.10.02", "title": "Пловдив: Мокри на места са пътните настилки на територията на областта"}
{"url": "http://www.focus-news.net/news/2018/10/02/2573533/pregled-na-osnovnite-temi-v-burgaskiya-pechat.html", "text": "„Райна Кабаиванска с високото бургаско отличие „Ключът от кулата“ е водещото заглавие в днешното издание на вестник  „Черноморски фар“ . „Винаги се чувствам трогателно, когато се завръщам тук“, заяви оперната прима. Световноизвестното сопрано бе посрещнато под бурни аплодисменти в сградата на Общината. Тя си спомни предишното си идване преди 9 години. \r\n„След „Зорбас“ най-много дъжд падна в Бургас, Несебър и Поморие“ е още една водеща тема в днешния брой. „Евакуираха възрастен човек“ е подзаглавието на материала. „Обстановката в региона е нормална, не бяха силни валежите\", каза вчера в късния следобед областният управител Вълчо Чолаков. Най-интензивен в ранния следобед е бил дъждът на територията на Несебър, Поморие и Бургас. „Несебър“ и „Литекс“ с нулево реми“ и „Руснаци и украинци превземат сферата на услугите в Бургас“ са други теми от днешното издание. \r\nТемата на деня е: „Климатичните бежанци – новият световен проблем“. „До 2050-а се очакват между 150-200 милиони мигранти“ и „Младежи бягат от Сирия, за да не ги вземат в армията“ са подзаглавията на статията. \r\nИнтервюто днес е с Величка Драганова, а заглавието е „Има дефицит на специалисти за работа с деца със зрителни и слухови проблеми“.", "date": "2018.10.02", "title": "Преглед на основните теми в бургаския печат"}
{"url": "http://www.focus-news.net/news/2018/10/02/2573532/ministar-krasimir-karakachanov-sporat-za-tova-koy-samolet-e-po-hubav-nakraya-opira-do-tova-kakvi-finansovi-vazmozhnosti-imame.html", "text": "Спорът за това кой самолет е по-хубав накрая опира до това какви финансови възможности имаме. Това каза министърът на отбраната Красимир Каракачанов в предаването  „Тази сутрин“  по  бТВ  във връзка с отворените оферти при конкурса за изтребители. „Моята амбиция беше да поканим повече участници, за да има повече конкуренция и по-богат избор. Като имаме предвид, че само „Рафал“ не изпратиха оферта и Израел изпратиха писмо, че няма да участват в състезанието, останаха четири оферти - за F16, F18, „Грипен“ - предложения за нови самолети, и за Eurofighter от Италия, които са употребявани“, коментира министър Каракачанов. \r\nТой добави, че предложенията до повечето държави са за нови изтребители, тъй като винаги едно ново нещо е по-добро от старото. „Започват едни спорове кой самолет е по-хубав. Спорът е актуален дотолкова, доколкото накрая опира до това какви финансови възможности имаме“, посочи Каракачанов и добави, че разполагаме с 1,8 млрд. лв. с ДДС.  \r\n„Придобиваш един самолет, но допълнително се изисква поддръжка на този самолет. Това е много важен критерий - колко ще струва поддръжката на тези 8 изтребителя всяка една година и тук параметрите са различни. Не е без значение дали издръжката ще струва 20-30 млн. лв. на година или ще е 80-100 млн. лв. В живота на един самолет половината от разхода са парите за поддръжка, даже биха казал, че повече от половината пари, които похарчваш за 30 години в бъдеще са не за покупката, а за поддръжката“, каза още Каракачанов.", "date": "2018.10.02", "title": "Министър Красимир Каракачанов: Спорът за това кой самолет е по-хубав накрая опира до това какви финансови възможности имаме"}
{"url": "http://www.focus-news.net/news/2018/10/02/2573523/ombudsmanat-maya-manolova-prestapno-e-da-se-tvardi-che-v-zakona-za-horata-s-uvrezhdaniya-ima-reforma.html", "text": "Престъпно е да се твърди, че в Закона за хората с увреждания има реформа. Това каза омбудсманът на Р България Мая Манолова в предаването „Здравей, България“ по  Нова телевизия . „Като гражданин стоя зад майките на деца с увреждания. Бяха поети конкретни ангажименти към тях. Не стига, че не беше вкаран нито един от тези закони, а и проектът по основния за хората с увреждания на практика беше изпразнен от съдържание. В него нищо не се променя. Освен малко повече пари за хората в нужда, абсолютно всичко останало е същото“, заяви тя. По думите й реформата означава хората с увреждания да могат да реализират правата си. „На тях им беше обещано, че ще бъде приет Законът за личната помощ, който да осигури асистенти, за да могат майките на деца с увреждания да работят. Да има дневни центрове, специализирани училища. В момента тези хора са извън системата. Ако се разболеят, те не са здравноосигурени и не могат да се лекуват”, поясни Манолова. \r\nОмбудсманът коментира и поредното поскъпване на природния газ, което от своя страна доведе до по-високи цени на парното и топлата вода. „КЕВР продължава да работи в условията на пълна липса на прозрачност защо и как взима решения, които засягат джоба на българските граждани. Регулаторът не отговори на моите въпроси защо това е процентът за увеличение на природния газ”, заяви Манолова. Според нея е нормално гражданите да могат да атакуват подобни решения в съда. Именно там ще има независима експертиза на разчетите на КЕВР, която ще провери сметките им, които по думите й в момента са пълна мистерия. „КЕВР се явява мощен генератор на инфлация, защото след цената на природния газ тръгват нагоре и цените на всички основни стоки и услуги. Това е проблем и на гражданите, и на бизнеса”, коментира още Мая Манолова.", "date": "2018.10.02", "title": "Омбудсманът Мая Манолова: Престъпно е да се твърди, че в Закона за хората с увреждания има реформа"}
{"url": "http://www.focus-news.net/news/2018/10/02/2573534/veliko-tarnovo-nyakolko-rayona-na-svishtov-sa-s-narusheno-vodopodavane-zaradi-avariya.html", "text": "Няколко района на Свищов са с нарушено водоподаване до 17.00 часа днес. Причината е нужда от извършване на авариен ремонт на главен клон на водопроводната мрежа в града, съобщават за  Радио „Фокус“ – Велико Търново  от водоснабдителното дружество. Дейностите вече стартираха и се очаква да приключат в късния следобед. Те засягат улиците „Петър Ангелов“, „Академик Ал.Божинов“, „Искър“, „Вежен“, „Щабскапитан Фок“, „Киряк Цанков“, „Цени Бояджиев“, „Средна гора“, „Георги Бенковски“, „Александър Батенберг“, „Филип Тотю“, „Григор Начевич“, „Д-р Хр.Павлович“, „Георги Катранов“, „Плевенско шосе“, „Патриарх Евтимий“ – в участъка от МБАЛ „Д-р Димитър Павлович“ до площад „Хан бъчва“, както и улиците „Бузлоджа“, „Дядо Паничков“, „Люлин“, „Цар Освободител“ – в участъка от площад „Хан Бъчва“ до читалище „Еленка и Кирил Д.Аврамови“, ул. „Ал.Стамболийски“, ул. „Христаки Павлович“, ул. „Григор Стоянов“, ул. „Иваница Данчев“, ул. „Никола Петков“ и ул. „Тракия“. От дружеството се извиняват за причинените неудобства и уверяват, че при възможност водата ще бъде пусната по-рано. \r\nНадежда КРЪСТЕВА", "date": "2018.10.02", "title": "Велико Търново: Няколко района на Свищов са с нарушено водоподаване заради авария"}
{"url": "http://www.focus-news.net/news/2018/10/02/2573528/slavka-chakarova-kmet-na-chepelare-ne-e-yasno-kak-se-razpredelyat-parite-ot-mezhduvedomstvenata-komisiya-za-vazstanovyavane-i-podpomagane.html", "text": "Не е ясно как се разпределят парите от Междуведомствената комисия за възстановяване и подпомагане към Министерския съвет. Това каза в предаването „Нещо повече“ по  БНР  кметът на Чепеларе Славка Чакърова. НСОРБ предлага да се създаде механизъм за финансирането на превантивните действия, посочи Чакърова. За целта според нея първо на местно ниво – общинско и областно, трябва да се изготвят планове с критичните точки, за да може държавата преди изготвянето на следващия бюджет да има информация и да се прецени какви средства са необходими. \"И тя да прецени дали в рамките на една, две, три или пет години да бъдат заложени тези средства и всяка една община да си направи план как да започне да изпълнява тези действия по превенция\", заяви Чакърова.  \r\nПроблемите на общините при бедствия и аварии, както и начините им да гарантират обществения ред са част от темите, които ще обсъждат днес кметовете през втория ден от годишната среща на Сдружението на общините в Добрич.", "date": "2018.10.02", "title": "Славка Чакърова, кмет на Чепеларе: Не е ясно как се разпределят парите от Междуведомствената комисия за възстановяване и подпомагане"}
{"url": "http://www.focus-news.net/news/2018/10/02/2573535/varna-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на Варна и областта заради валежи от дъжд, предаде репортер на  Радио „Фокус“ – Варна . Натоварено е движението по пътя Варна – Добрич. В участъка от км 25+830 до км 43+515 трафикът се осъществява с повишено внимание поради частични ремонтни дейности на асфалтовата настилка, поставени са пътни знаци. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас движението от км 0+000 до км 8+600 по автомагистрала „Черно море“ се осъществява  двупосочно в едното платно в посока Варна – Бургас поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.02", "title": "Варна: Мокри са пътните настилки на територията на областта"}
{"url": "http://www.focus-news.net/news/2018/10/02/2573536/pazardzhik-okrazhniyat-sad-shte-gleda-deloto-sreshtu-mazh-blasnal-s-avtomobila-si-peshehodets-koyto-e-zaginal-vsledstvie-na-intsidenta.html", "text": "Окръжен съд Пазарджик ще гледа дело за причинен смъртен случай при катастрофа, съобщи за  Радио „Фокус“ - Пазарджик  Маринела Георгиева от администрацията на Съда. Делото е образувано по обвинителен акт на ОП – Пазарджик. Срещу мъж е повдигнато обвинение за това, че на 28 юли 2017 г. при управление на лек автомобил е нарушил правилата за движение по пътищата, блъснал е пресичащ пътното платно пешеходец и по непредпазливост е причинил смъртта му. Делото е насрочено за разпоредително заседание. Докладчик съдия е Веселин Петричев, началото на делото е в 09:30 часа. \r\nРадослава МУРДЖЕВА", "date": "2018.10.02", "title": "Пазарджик: Окръжният съд ще гледа делото срещу мъж, блъснал с автомобила си пешеходец, който е загинал вследствие на инцидента"}
{"url": "http://www.focus-news.net/news/2018/10/02/2573537/kyustendil-obedinen-detski-kompleks-organizira-esenen-turnir-po-shahmat.html", "text": "Обединен детски комплекс – Кюстендил организира есенен турнир по шахмат. Това съобщи за  Радио „Фокус” – Кюстендил  Бойко Малинов, директор на Обединен детски комплекс. Традиционната проява е насрочена за 6 октомври от 09.30 часа в сградата на комплекса. В него могат да участват ученици от 6 до 18-годишна възраст. Турнирът ще се проведе по швейцарска система. За всички участници са осигурени награди, те ще получат и грамоти. Изявата е свързана и с откриването на новата учебна година в детския комплекс. \r\nВенцеслав ИЛЧЕВ", "date": "2018.10.02", "title": "Кюстендил: Обединен детски комплекс организира есенен турнир по шахмат"}
{"url": "http://www.focus-news.net/news/2018/10/02/2573538/ministar-krasimir-karakachanov-do-19-oktomvri-rabotna-grupa-tryabva-da-napravi-analiz-na-predlozheniyata-za-novi-iztrebiteli.html", "text": "До 19 октомври работна група трябва да направи анализ на предложенията и дали отговарят на нашите изисквания, като междувременно тя може да поиска уточнения от страните, подали оферта. Това каза министърът на отбраната Красимир Каракачанов в предаването  „Тази сутрин“  по  бТВ  във връзка с отворените оферти при конкурса за изтребители. Той обясни, че след това тази работа група ще представи доклад и започват същинските разговори, в които идва момента с разговорите за това дали тези оферти могат да бъдат подобрени ценово пък и технически. \r\nМинистърът обясни, че със заповед на премиера ще бъде назначена политико-военна група, която ще провежда преговорите за подобряване на офертите. По думите му това ще бъде междуведомствена комисия, тъй като отношение към този процес имат Министерство на отбраната, Министерство на икономиката, Министерство на финансите. В нея ще вземат участие и експерти от българските ВВС. \r\n„За мен е важно да изберем най-добрия вариант на база на финансовите възможности, които имаме да придобием нов самолет за нашите Военновъздушни сили. Това е моята амбиция. Дали ще има натиск - ще видим. Към момента не е имало натиск. \r\nКакво ще направим зависи от тези две работни групи и политическата воля“, заяви Красимир Каракачанов. \r\nТой добави, че умишлено договорът, който ще се подпише накрая ще е между две държави, а не между Министерство на отбраната и частна фирма, за да се избегнат корупционни практики.  \r\nВсеки може да упражнява натиск. Естествено, че може да има. Но той няма да бъде с удряне по масата, както някои може би си го представят, а под формата на Нашия самолет е най-добър. Така правят всички. \r\n„И аз искам да изляза с Наоми Кембъл на вечеря, но не мога да платя сметката”, каза министърът по повод информациите, че синдикатите искат българската „Авионамс” да ремонтира самолетите СУ-25.", "date": "2018.10.02", "title": "Министър Красимир Каракачанов: До 19 октомври работна група трябва да направи анализ на предложенията за нови изтребители"}
{"url": "http://www.focus-news.net/news/2018/10/02/2573539/pazardzhik-obshtina-velingrad-osiguri-praznichen-obyad-na-potrebitelite-na-pensionerskite-klubove-po-povod-mezhdunarodniya-den-na-vazrastnite-hora.html", "text": "Празничен обяд по повод Международния ден на възрастните хора получиха потребителите на трите пенсионерски клуба във Велинград. Това съобщи за  Радио „Фокус“ – Пазарджик  Бояна Кирилова, експерт в Общината. Тържествата бяха инициирани от кмета на Община Велинград д-р Костадин Коев. Гости на хората от третата възраст в кв. Каменица бяха школите на „ЦПЛР – Общински детски комплекс”. Децата от КСТ „Импулс”, „Хор на малките”, клуб „Журналист” и саксофониста Калоян Прегьов представиха малка програма, а домакините ги аплодираха бурно. Мъжката фолклорна група към НЧ „В. Левски”- 1904 изнесе концерт в пенсионерския клуб в кв. \"Лъджене\".", "date": "2018.10.02", "title": "Пазарджик: Община Велинград осигури празничен обяд на потребителите на пенсионерските клубове по повод Международния ден на възрастните хора"}
{"url": "http://www.focus-news.net/news/2018/10/02/2573502/yuriy-aslanov-sotsiolog-votat-na-nedoverie-e-estestvena-reaktsiya-na-pravitelstvenata-zdravna-reforma-koyato-e-obekt-na-visoko-obshtestveno-neodobrenie.html", "text": "Вотът на недоверие е естествена реакция на правителствената здравна реформа, която е обект на високо обществено неодобрение. Това каза социологът Юрий Асланов в интервю за  Агенция „Фокус“  за третия вот на недоверие към кабинета „Борисов“ 3 на тема „Здравеопазване“. По думите му не вотът на недоверие е изненада, а предложенията за здравна реформа на правителството. „Вече вотът на недоверие идва като логична и естествена реакция на това решение, защото трите идеи, които се предлагат за реформа на здравната система от правителството се радват на изключително високо обществено неодобрение“, коментира Асланов. Той обърна внимание, че идеите, които се ползват с доминираща подкрепа на общественото мнение в България, не се предлагат. „В този смисъл опозицията се възползва от подаръка по този начин, за да получи една трибуна, на която да се чуе по-отчетливо в какво се изразяват именно непопулярните решения, които се готвят от правителствената администрация. БСП иска да се възползва от трибуната, за да обяви своите идеи, залегнали в проекта „Визия за България“ в областта на здравната реформа и да получи повече чуваемост“, коментира още Асланов. По думите му идеите на БСП в тази сфера се радват на много високо одобрение, за разлика от идеите, предлагани от правителството.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.10.02", "title": "Юрий Асланов, социолог: Вотът на недоверие е естествена реакция на правителствената здравна реформа, която е обект на високо обществено неодобрение"}
{"url": "http://www.focus-news.net/news/2018/10/02/2573540/plovdiv-ochakva-se-rayonniyat-sad-v-asenovgrad-da-nasrocheni-data-za-starta-na-deloto-sreshtu-petar-nizamov.html", "text": "Очаква се Районният съд в Асеновград да насрочени дата за старта на делото срещу Петър Низамов – Перата, съобщиха от  Съдебната палата . Той е обвинен за обида и агресия на обществено място и за нанасянето на лека телесна повреда по хулигански подбуди. Според обвинението Петър Низамов е нагрубявал и ударил в лицето телевизионен оператор по време на един от протестите в Асеновград, който се състоя на 2 юли 2017 г. \r\nПротестите бяха провокирани от масовия побой между цигани и млади спортисти при комплекс „40-те извора“.", "date": "2018.10.02", "title": "Пловдив: Очаква се Районният съд в Асеновград да насрочени дата за старта на делото срещу Петър Низамов"}
{"url": "http://www.focus-news.net/news/2018/10/02/2573543/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-oktomvri.html", "text": "„Софийска вода” временно ще прекъсне водоснабдяването в някои части на столицата на 3 октомври. Това съобщиха от пресцентъра на  дружеството .  \r\nВъв връзка с подмяна на спирателни кранове  на бул. „Янко Сакъзов“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Янко Сакъзов“ от ул. „Васил Априлов“ до бул. „Евлоги и Христо Георгиеви“; бул. „Евлоги и Христо Георгиеви“ от бул. „Янко Сакъзов“ до ул. „Оборище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Янко Сакъзов“ ъгъла с ул. „Проф. Асен Златаров“. \r\nВъв връзка с подмяна на сградно водопроводно отклонение на ул. „Троянски път“ с. Бусманци, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Троянски път“, ул. „Чукура“, ул. „Пчелина“, местност „Нова Враждебна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чукура“№6. \r\nВъв връзка с подмяна на сградни водопроводни отклонения на ул. „Димитър Стоичков“ с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Първи май“, ул. „Димитър Стоичков“, ул. „Васил Левски“ и бул. „Ботевградско шосе“; ул. „Димитър Стоичков“ , ул. „Янко Вельов“ , бул. „Св. Анна“ и  ул. „Никола Вапцаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Стоичков“№2; ул. „Васил Левски“ ъгъла с ул. „Стефан Караджа“. \r\nВъв връзка с изпълнение на инвестиционен проект за реконструкция на уличен водопровод на бул. „Илиянци“ жк. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. “Илиянци“ от ул. “Локомотив“ до река Суходолска; ул. „Първа Българска армия“ от бул. „Илиянци“ до ул. „Професор Иван Георгов“; ул. „Шлосер“, ул. „Павел Бобеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци “ ъгъла с ул. „Локомотив“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.02", "title": "„Софийска вода” временно ще прекъсне водоснабдяването в някои части на столицата на 3 октомври"}
{"url": "http://www.focus-news.net/news/2018/10/02/2573541/kathimerini-skopie-s-plan-b.html", "text": "На референдума нямаше нищо неочаквано. Ясно беше, че правителството в Скопие ще се бори да достигне 50-процентовия праг, който трябва да се прескочи, за да е валиден народният вот. Сигурно беше и още нещо: гласувалите с положителна бюлетина ще водят убедително в групата на избирателите, застанали в неделя пред урните в Македония, пише електронното издание на гръцкия вестник  Kathimerini . \r\nЕдинствената изненада дойде от албанските партии в кабинета на Зоран Заев и преди всичко от „Демократичния съюз за интеграция“ (ДСИ) на Али Ахмети, които изглежда не успяха да мобилизират електората си в редица региони в цялата страна. Съществуват различни хипотези защо се стигна до подобна ситуация: от конкуренцията сред албанската общност, отличаваща се с решително прозападната си ориентация, и желание да се накаже Ахмети за липсата на интерес към въпроса за името на Македония.  \r\nКакво следва? Договорът с Гърция не е мъртъв, каквото и да казват противниците му. Парламентът трябва да гласува промяна в конституцията, тъй като референдумът има консултативен характер. Опозиционната ВМРО-ДПМНЕ държи ключа, тъй като е нужно мнозинство от две трети в парламента, за да бъдат прокарани конституционните реформи. Президентът Георги Иванов, който тръгна от тази партия, е категорично против промяна на името и бойкотира кампанията, която обаче спечели привърженици и сред националистите.   \r\nЛидерът й Християн Мицковски гледа „и вълкът да е сит, и агнето да е цяло“. Той иска хем да го приемат като проевропейски ориентиран водач, хем да угоди на крайните патриоти. Затова и призова членовете й сами да решат дали да гласуват на референдума или да го бойкотират. Срещу него ще бъде упражнен силен натиск от Европейския съюз. Комисарят по разширяването Йоханес Хан вече обяви, че за Брюксел референдумът, на който 90 процента от гласувалите подкрепиха споразумението с Гърция, е ясен сигнал за промяна. Вероятно Мицковски ще се опита да „вдигне мизата“ – например, свобода за бившия премиер Никола Груевски, осъден на затвор за корупция. Но ще трябва да поддържа и имиджа си пред привържениците на ВМРО-ДПМНЕ. \r\nАко в следващите седмици няма сделка, Заев ще насрочи предсрочни избори. Да се стигне обаче до план „В“ е рисковано, за всички. Ахмети твърди, че няма време за губене. Скоро ще разберем дали има право или не.", "date": "2018.10.02", "title": "Kathimerini: Скопие с план „Б“"}
{"url": "http://www.focus-news.net/news/2018/10/02/2573547/pregled-na-osnovnite-temi-vav-varnenskiya-pechat.html", "text": "„Варна е на трето място по катастрофи в страната“ е заглавие от първа страница в днешния брой на варненския вестник  „Черно море“ . През 2017 година в област Варна са регистрирани 3382 пътнотранспортни произшествия с материални щети и пострадали, като в сравнение с 2016 година се наблюдава намаление с 22.2%. По брой на катастрофите сме на трето място в страната. „Плажният сезон приключи без удавени летовници“, допълва изданието. Плажният сезон във Варна и околностите приключи без удавени летовници в работното време на спасители и реаниматори. Това заяви управителят на ДКЦ1 “Света Клементина“ д-р Иван Иванов в предаването на тв „Черно море“ „Утро в нашия град“ с водещ Иван Барбов. Както е известно, лечебното заведение се грижи от години за медицинското осигуряване по пясъчните ивици на Варна, курортите Златни пясъци и Свети Константин. „Детско полицейско управление ще заработи в СУ „Гео Милев”, информира изданието.  Детско полицейско управление има в СУ „Гео Милев”. В него ще се включат учениците от III г клас. Веднъж седмично в продължение на две години под ръководството на служител на МВР и класния ръководител Яна Кунева децата ще се запознават с полицейската работа. „Владимир Тошев, зам.-председател на комисията по отбрана към НС: ВМС ще разполагат с достатъчно средства за ремонт на материалната база“ е друго заглавие в броя. На Военноморските сили ще бъдат осигурени достатъчно средства за ремонт на съществуващата материална база, освен двата нови патрулни кораба. Това заяви във Варна заместник-председателят на комисията по отбрана към Народното събрание Владимир Тошев. Комисията проведе изнесено заседание в щаба на флота в морския ни град. „Полицията разследва опит за убийство в болница“, четем още в изданието днес. Възрастен мъж – пациент в лечебно заведение, се опита да убие друг болен. Около 3.00 часа в неделя е получен сигнал за това, че 8-годишен мъж е нанесъл удари в главата на 87-годишен мъж, лежащ в същата стая на отделението. По случая е образувано досъдебно производство. Окръжната прокуратура във Варна ръководи действията по разследването.", "date": "2018.10.02", "title": "Преглед на основните теми във варненския печат"}
{"url": "http://www.focus-news.net/news/2018/10/02/2573550/blagoevgrad-obshtina-bansko-osiguri-podaratsi-za-pensionerskite-klubove-v-dobrinishte-v-bansko-po-povod-mezhdunarodniya-den-na-vazrastnite-hora.html", "text": "Банско и Добринище отбелязаха Международния ден на възрастните хора. Това съобщиха от пресцентъра на  Община Банско . По повод празника Общината осигури подаръци за пенсионерските клубове в двата града. Те бяха поздравени лично от народния представител Александър Мацурев и началника на отдел „Хуманитарни дейности” към Общината Райна Зайкова. \r\nС подкрепата на кмета Георги Икономов хората в „златна възраст” ще посетят предпочитани от тях дестинации в България, а Мацурев им поднесе вкусни лакомства за празника. \r\n„Благодаря на своите съграждани в пенсионна възраст за всичко сторено през годините! Благодаря им за примера, честността и трудолюбието, и ги уверявам, че правя всичко по силите си, за да имат по-достоен живот”, написа Икономов в социалните мрежи. Той бе възпрепятстван да ги поздрави лично поради присъствието си на Годишната среща на местните власти, организирана всяка година през месец октомври от Националното сдружение на общините в България.", "date": "2018.10.02", "title": "Благоевград: Община Банско осигури подаръци за пенсионерските клубове в Добринище в Банско по повод Международния ден на възрастните хора"}
{"url": "http://www.focus-news.net/news/2018/10/02/2573548/sport-hetafe-specheli-tochka-kato-gost-sreshtu-selta.html", "text": "Хетафе спечели точка като гост срещу Селта след равенство 1:1 в мач от седмия кръг на Примера дивисион. Домакините поведоха в резултата в 33-та минута с гол на Макси Гомес. След почивката гостите успяха да изравнят резултата с попадение на Хайма Мата в 78-мата минута.  \r\nТака Селта спечели една точка и с актив от общо 10 заема осма позиция във временното класиране. Хетафе е с точка по-малко и е на девето място, което дели с отбора на Валядолид.", "date": "2018.10.02", "title": "Спорт: Хетафе спечели точка като гост срещу Селта"}
{"url": "http://www.focus-news.net/news/2018/10/02/2573545/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.02", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/02/2573549/ministar-mladen-marinov-balgariya-e-sred-darzhavite-v-es-s-nay-losh-pokazatel-po-broy-raneni-i-zaginali-pri-patnotransportni-proizshestviya.html", "text": "България е сред държавите-членки на ЕС с най-лош показател по брой ранени и загинали при пътнотранспортни произшествия. Това каза министърът на вътрешните работи Младен Маринов по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“.  „За мен е чест да открия днешната тематична конференция по пътна безопасност“, каза Маринов.  „Пътнотранспортните произшествия и последствията от тях са сред най-актуалните проблеми не само у нас, не само в Европа, а в глобален мащаб. Всяка година около 1 млн. и 200 хил. души загиват при ПТП в света. Щетата достига милиарди долари“, каза Маринов. По думите му, ако не се предприемат  спешни мерки до 2030 г- ще катастрофите ще са петата основна причина за смъртност в света.  „В тази връзка е важно да се отбележи, че ЕС и отделните му държави членки вече от години работят активно за повишваане на безопасността на движението по пътищата“, коментира Маринов. По думите му ЕС като цяло и България в частност все още са далеч от заложените цели в стратегията по пътна безопасност.    \r\nДеница КИТАНОВА", "date": "2018.10.02", "title": "Министър Младен Маринов: България е сред държавите в ЕС с най-лош показател по брой ранени и загинали при пътнотранспортни произшествия"}
{"url": "http://www.focus-news.net/news/2018/10/02/2573551/veliko-tarnovo-29-sm-dostigna-nivoto-na-reka-dunav-pri-svishtov.html", "text": "С 1 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 29 см, а температурата на водата 17.4 градуса. До пладне преваляванията над българския участък на река Дунав ще спрат изцяло. Облачността ще се разкъса и ще бъде слънчево. Ще духа до умерен северозападен вятър. Максималните температури ще се повишат и ще са между 20° и 23°.", "date": "2018.10.02", "title": "Велико Търново: 29 см достигна нивото на река Дунав при Свищов"}
{"url": "http://www.focus-news.net/news/2018/10/02/2573553/nezavisen-makedoniya-v-skopie-prodalzhava-deloto-za-27-april.html", "text": "Процесът за събитията в македонския парламент от 27 април миналата година продължава в Наказателния съд в Скопие с разпит на свидетели, съобщава електронното издание на вестник  „Независен“ , като припомня, че на предходното заседание показания дадоха четирима души. \r\nОбвиняеми по делото за събитията в Събранието на Република Македония от 27 април 2017 г. са 33-ма души, като срещу 31 от тях са повдигнати обвинения за терористично застрашаване на конституционния ред на държавата. Другите двама са обвинени в подстрекаване.  \r\nСред обвиняемите има депутати, служители на МВР и охранители на парламента осигуряване, художници и обикновени граждани. Пред магистратите те обясниха, че разбират обвиненията, повдигнати срещу тях, но признаха, че не чувстват вина за деянията.  Тереза Герова", "date": "2018.10.02", "title": "„Независен“ (Македония): В Скопие продължава делото за 27 април"}
{"url": "http://www.focus-news.net/news/2018/10/02/2573542/plovdiv-roditeli-na-detsa-s-uvrezhdaniya-organizirat-protest-pod-nadslov-sistemata-ni-ubiva-sistemata-e-blokirala.html", "text": "Родители на деца с увреждания ще протестират в Пловдив днес, съобщиха за  Радио „Фокус“ - Пловдив  организаторите. Мотото на протеста е „Системата ни убива – Системата е блокирала”. Протестиращите ще се съберат в 17.30 часа на кръстовището на Сточна гара и в продължение на 15 минути ще пресичат пешеходните пътеки на зелен светофар. \r\nРодителите настояват за реформа в политиката, отнасяща се до деца с увреждания. \r\nПротести са насрочени и в други големи градове на страната.", "date": "2018.10.02", "title": "Пловдив: Родители на деца с увреждания организират протест под надслов „Системата ни убива – Системата е блокирала”"}
{"url": "http://www.focus-news.net/news/2018/10/02/2573552/ministar-mladen-marinov-ot-nachaloto-na-godinata-pri-patni-intsidenti-v-balgariya-sa-zaginali-24-detsa-te-tsyal-uchilishten-klas.html", "text": "От началото на годината при пътни инциденти в България са загинали 24 деца, т.е. цял училищен клас. Това каза министърът на вътрешните работи Младен Маринов по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“ . Министър Младен Маринов заяви, че на практика няма семейство, което да не е пряко или косвено засегнато от войната по пътищата. „На тези проблеми няма бързи и универсални решения. Факт, е че ако се използват като политическо оръжие, няма как да постигнем успех“, подчерта още министърът на вътрешните работи. По думите му ако се работи с неправителствени организации, частния сектор и се намират и предлагат конкретни решения може да сме сигурни, че правим всичко, което зависи от нас. „Безопасността на движението по пътищата е ключов приоритет на правителството, но не бива да забравяме , че тя е право и отговорност на всеки гражданин. Пътната безопасност е сложен комплекс от обществени отношения“, каза Маринов.  \r\nДеница КИТАНОВА", "date": "2018.10.02", "title": "Министър Младен Маринов: От началото на годината при пътни инциденти в България са загинали 24 деца, т.е. цял училищен клас"}
{"url": "http://www.focus-news.net/news/2018/10/02/2573544/burgas-ovladyana-e-situatsiyata-v-obshtina-pomorie.html", "text": "Ситуацията в община Поморие е овладяна. Това съобщи за  Радио „Фокус“-Бургас  София Андреева от пресцентъра на Община Поморие. По думите й между 13.00 и 14.00 часа е валял пороен дъжд, на места до 160 - 170 л/кв.м., което е довело до натрупване на значително количество вода в няколко от по-ниските точки от града.  „Всички помпи са в изправност, като вчера работиха непрекъснато. Поддържахме постоянна връзка с екипите на РСПБЗН, които се отзоваваха на директни сигнали от граждани, както и на сигнали, подадени чрез телефон 112“, каза още Андреева. Според нея днес сутринта времето е тихо и спокойно. „Два часа след като пороят спря, улиците бяха отводнени и обстановката по пътищата се нормализира“, заяви Андреева. Според нея ситуацията с язовирите в района също е нормална, тъй като количеството на водата в тях по принцип се поддържа под минималните нива. \r\nДеница ДИМИТРОВА", "date": "2018.10.02", "title": "Бургас: Овладяна е ситуацията в община Поморие"}
{"url": "http://www.focus-news.net/news/2018/10/02/2573555/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Ден на отворените врати се проведе в Центъра за обществена подкрепа в Свищов. Поводът бе началото на новата учебна година, а целта – да се запознае обществеността с дейността на институцията. Повече за това как премина инициативата ще ни разкаже в предаването „Добре дошли в Свищов“ на  Радио „Фокус“ – Велико Търново  Ася Михайлова, директор на ЦОП – Свищов. И още, преди броени дни свищовската художествена галерия „Николай Павлович“ отбеляза 30 години от създаването си. Това се случи в рамките на събитията, посветени на празника на града „Свищовски лозници“, а как преминаха самите чествания и повече за дейността на културната институция ще чуете в предаването днес. Последните минути ще са посветени отново на културата. Таня Ликова, главен експерт Отдел „Култура и културно наследство“ в Свищовска община ще ни представи победителите в двата конкурса, които местната администрация обяви: поетичният – „Свищовски лозници“ и този за най-добро червено домашно вино. Останете с нас. Водещ на предаването днес е Луиза Транчева. Телефонът за връзка със студиото е 0885 303 375", "date": "2018.10.02", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/10/02/2573554/kzp-zabrani-na-elektronni-magazini-da-zabluzhdavat-za-nalichnostite-na-promotsionalni-stoki-i-za-sroka-na-dostavka-na-porachkite.html", "text": "Онлайн магазин за стоки за свободното време не е информирал коректно клиентите си за наличните количества от пуснати в промоция артикули. Това съобщиха от пресцентъра на  КЗП . Сайт за продажба на уреди за дома пък не е спазвал посочения от него срок за доставка на поръчките. Нелоялните търговски практики са установени и забранени от Комисията за защита на потребителите (КЗП).  \r\nЕдиният от хванатите в нарушение електронни магазини – ozone.bg, е предлагал различни стоки с намалени цени, сред които и устройства за виртуална реалност за игрови конзоли по 399 лв. След поръчката на десет такива хедсета, клиент е получил само един. Проверка на КЗП по случая установи, че към момента на изпратената от потребителя заявка за покупка търговецът не е информирал за ограничена наличност на промоционалните стоки. В становището си до контролния орган той посочва „техническа грешка” при отчитане на наличните бройки в складовата му система като причина да не може да достави всички заявени бройки, а само единствената останала.  \r\nКогато търговец не е в състояние да достави предлаганите от него стоки или сходни на тях при обявените параметри и да посочи разумни обяснения за това, е налице нелоялна практика, категорични са експертите на КЗП.  \r\nНелоялна практика е и неспазването на обявения срок за доставка на поръчките, тъй като той често оказва влияние върху избора на потребителя от кого да купи. Именно поради забавяне на пратки електронният магазин Diplomat.bg е станал обект на проверка от страна на КЗП. Контролният орган е сезиран от потребител, чиято поръчка е обработена своевременно, като е изписана за получаване за след две седмици, а е доставена още по-късно – седем дни след тази дата. Търговецът се оправдава с персонален пропуск на служител на фирмата.  \r\nВ хода на проверката КЗП констатира, че съгласно общите условия на онлайн търговеца покупките следва да пристигнат до седем работни дни след окончателно уточняване на адреса и датата за получаване и свързване на продавача с клиента. Изрично са посочени случаите, в които се допуска удължаване на този срок – при почивни дни или официални празници. В конкретния казус има неоправдано забавяне от около две седмици.  Съвети към потребителите:   \r\n- Промоционалните стоки може да са с ограничени наличности, но при извършването на поръчката търговецът е редно да Ви информира за това.  \r\n- Продавачът може да откаже доставка на заявените от Вас стоки, но само при наличието на разумни аргументи.   \r\n- Настоявайте за спазване на срока за доставка. В противен случай имате право да се откажете от онлайн покупката.   Препоръки към търговците:   \r\n- Вие сте длъжни да информирате клиентите си, когато предлаганите от Вас стоки са в ограничени количества и поради това съществува риск да не сте в състояние да изпълните поръчки.  \r\n- При изчерпване на наличностите на обявени за продажба стоки бихте могли да опитате да ги доставите чрез други търговци.  \r\n- Когато сте се ангажирали с конкретни срокове за доставка на поръчките, задължително следва да ги спазвате стриктно.", "date": "2018.10.02", "title": "КЗП забрани на електронни магазини да заблуждават за наличностите на промоционални стоки и за срока на доставка на поръчките"}
{"url": "http://www.focus-news.net/news/2018/10/02/2573557/blagoevgrad-detski-sporten-praznik-se-provede-v-bansko-po-povod-praznika-na-grada-5-oktomvri.html", "text": "Със спортен празник, адресиран към децата, започна едноседмичната програма, посветена на 106 годишнината от Освобождението на град Банско. Това съобщиха от пресцентъра на  Община Банско . Подготвено с много любов и старание от спортните клубове в планинския град, събитието под надслов „Растем здрави и силни” се проведе в Градския парк. По неговите алеи децата, заедно с техните учители, се състезаваха в игрите „велородео” с колела и тротинетки, „Удари перото най-далеч” и още много забавления. С много усмивки и добро настроение, учениците се включиха в игрите. А победени нямаше – само победители, които спечелиха своите дребни лакомства. На спортния празник присъства народния представител Александър Мацурев, който поздрави малките палавници и им пожела да бъдат здрави, силни и усмихнати, както и да почитат и познават историята на своя град и неговите велики личности. \r\nДетската програма по случай Деня на Банско включва още Детска кинопанорама, където те ще могат да гледат любимите си анимационни герои. А любителите на приключенията на открито ще могат се включат в турнира „Детето риболовец без дрога”, където да премерят сили със своите връстници кой ще има най-голям улов. \r\nПразничната програма, посветена на Деня на Банско продължава с юбилейния спектакъл на танцов състав „Пиринско настроение”. Тази вечер от 18.00 часа в салона на читалище „Никола Вапцаров”, самодейците ще зарадват публиката с едночасова програма под мотото „Една приказка без край”. \r\nВ програмата на събитията е включено също награждаването на победителите в зеления конкурс „Красивите градини на Банско”, както и любопитната авторска изложба на Маргарита Голева – родословни дървета на известните фамилии на Банско.", "date": "2018.10.02", "title": "Благоевград: Детски спортен празник се проведе в Банско по повод празника на града – 5 октомври"}
{"url": "http://www.focus-news.net/news/2018/10/02/2573558/dots-rumyana-kolarova-politolog-prizivat-za-edinenie-na-prezidenta-rumen-radev-e-opit-za-restart-na-politicheskata-sistema.html", "text": "Призивът за единение на президента Румен Радев е опит за рестарт  на политическата система. Това каза за сутрешния блок „Добро утро, България“ на  Радио „Фокус“  политологът доц. Румяна Коларова. Според нея се търси нова политическа ниша и електорат със силна идентичност. Тя каза още, че това по-скоро е възкресяване на стари идеи, от нов човек в политиката. „Преди държавният глава да се обърне с този призив, в президентството имаше посещение на инициативен комитет, съставен от определени кръгове хора. Тях свързваме с елита на авторитарната система – хора, които са изградили името и кариерата си преди 1989-та година. Това е пореден опит за съживяване на тази идея, но този път чрез авторитета на президента Румен Радев и съобразно сегашната политическа система на ясно противопоставяне на двете основни политически сили в парламента“, коментира Румяна Коларова. Тя обясни, че отдавна се говори за единение на нацията. Владайското въстание като повод също не е случаен, каза още политологът и допълни, че ляво ориентираните политици отдавна прокарват тази идея, отправена към група избиратели.", "date": "2018.10.02", "title": "Доц. Румяна Коларова, политолог: Призивът за единение на президента Румен Радев е опит за рестарт на политическата система"}
{"url": "http://www.focus-news.net/news/2018/10/02/2573556/ministar-mladen-marinov-choveshki-greshki-sa-prichina-za-96-5-ot-katastrofite-v-stranata.html", "text": "Човешки грешки са причина за 96, 5 % от катастрофите в страната. Това каза министърът на вътрешните работи Младен Маринов по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“.   Той посочи, че броят на загиналите през 2020 в страната ни не бива да надвишава 388 души. По думите му макар през миналата година да е  налице намаление на броя на загиналите в сравнение с предходните две години, все още сме далеч от тези данни.  Според него инцидентите на пътя са предотвратими и от значение за това са участниците в движение и водачът. „Човешки грешки са причина за 96, 5 % за катастрофите в страната“, заяви още Маринов. По думите му липсата на дисциплина, нетолерантното и агресивно поведение са проблеми, с чиито справяне трябва да се ангажират всички. „Решаването на проблема до голяма степен е зависимо от човешкия фактор. Считаме, че от критична важност е да насърчим промяна в поведението на всеки един гражданин“, каза още Маринов. По думите му едва 0, 5 % от всички случаи причина са пътните условия,  а техническата неправност е причина за 0, 07 % от произшествията. „Тези фактори, обаче са предмет на широка обществена дискусия“, каза той и посочи, че за това е особено важно да се работи за въвеждане на транспортна система, нетолератна към грешките.  \r\nДеница КИТАНОВА", "date": "2018.10.02", "title": "Министър Младен Маринов: Човешки грешки са причина за 96, 5 % от катастрофите в страната"}
{"url": "http://www.focus-news.net/news/2018/10/02/2573560/pazardzhik-obyaveni-sa-konkursi-za-direktori-na-13-uchilishta-v-oblastta.html", "text": "РУО - Пазарджик обяви конкурси за директори на 13 училища в региона и на Средношколското общежитие в Пазарджик, предаде репортер на  Радио „Фокус“ – Пазарджик . Със своя заповед началникът на РУО Валентина Кайтазова определя срока за подаване на документи – до 29 октомври 2018 година. Обявените конкурси за училищата: ОУ „Отец Паисий“ в село Сестримо, Обединено училище „Христо Ботев“ - село Калугерово, ОУ „Св. Климент Охридски“ в Пазарджик, ПГ по хранителни и химични технологии в Пазарджик, Начално училище „Отец Паисий“ в Пазарджик, Основно училище „Любен Каравелов“ - Пазарджик. Обявен е конкурс за директор и на Средношколското общежитие в Пазарджик, а също и на ОУ “Св. Климент Охридски“ - село Алеко Константиново, ОУ „Васил Левски“ - село Величково, ОУ “ Св. Климент Охридски“ - село Мокрище, СУ “Св. Климент Охридски“ - град Пещера, СУ „Христо Ботев“ - град Септември, ОУ „Христо Смирненски“ - село Ветрен дол и ОУ „Св. св Кирил и Методий“ - село Ковачево. \r\nВаня НИКОЛОВА", "date": "2018.10.02", "title": "Пазарджик: Обявени са конкурси за директори на 13 училища в областта"}
{"url": "http://www.focus-news.net/news/2018/10/02/2573563/v-usbal-po-onkologiya-e-izvarshena-parvata-za-balgariya-operatsiya-po-nov-metod-za-lechenie-na-rak-na-debeloto-chervo.html", "text": "За първи път в България в УСБАЛО беше извършена сложна операция, с която се дава възможност на пациенти, които досега не са имали шанс за лечение, да получат такъв. Това съобщиха от пресцентъра на  лечебното заведение . Става дума за тежки случаи на онкологични заболявания на дебелото черво. При интервенцията медиците са отстранили и реконструирали тазови магистрални съдове, ангажирани от туморен процес. \r\nПациентът е 63-годишен мъж с карцином на ректума, който сега е дал разсейки. Човекът е бил опериран веднъж през 2014 г., но през тази година постъпва за лечение с локален рецидив в малкия таз с ангажиране на магистралните илиачни съдове. Въпреки сложната ситуация, специалистите от УСБАЛО успяваха да го спасят. \r\n„С цел постигане на чисти резекционни линии се извърши отстраняване на туморната формация в блок с ангажираните магистрални съдове. Последните се резицираха и възстановиха с директна анастомоза край в край“, обясни проф. Панайот Куртев, началник на Клиниката по Обща и коремна хирургия, където бе направена сложната операция. \r\nЛекарите възстановиха венозния кръвоток чрез интерпозиция с контралатералната повърхностна феморална вена. Пациентът бе изписан на 14-тия следоперативен ден без усложнения с антикоагулантна терапия и ластична компресия на двата долни крайника. Три месеца след операцията, той е асимптоматичен, без отоци на долните крайници.  \r\nАнгиографията показа  проходима съдова реконструкция, без туморен рецидив, допълни проф. Куртев. \r\nОперативният метод на лечение, който е въведен от д-р Тодоров и д-р Ангелова, ще се практикува и занапред в болницата. Той ще дава възможност на пациенти с тежки случаи на рак на дебелото черво, които досега не са можели да получат лечение, да имат шанс за живот.", "date": "2018.10.02", "title": "В УСБАЛ по онкология е извършена първата за България операция по нов метод за лечение на рак на дебелото черво"}
{"url": "http://www.focus-news.net/news/2018/10/02/2573559/ministar-rosen-zhelyazkov-obsazhda-se-zakupuvaneto-na-spetsializirani-avtomobili-za-shofyorskite-izpiti-i-vazstanovyavane-na-obuchenieto-na-poligon.html", "text": "В напреднала фаза е обсъждането на вариант за закупуване на специализирани автомобили, с които да се полага изпити за шофьорска правоспособност. Това каза министърът на транспорта Росен Желязков по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“ .  \r\nПо думите му става въпрос за автомобили, които са оборудвани с технически средства, които да дават пълна, ясна и точна информация за поведението на курсиста и за поведението на изпитващия. „Предстои да се уточни техният необходим брой и необходимият финансов ресурс. Обсъжда се вариантът да бъде възстановено обучението и изпитите на полигон“, обясни още Желязков. По думите му ще бъде създадено звено за наблюдение на практическите изпити за придобиване на шофьорска правоспособност.  \r\nМинистър Желязков заяви, че във връзка с техническата изправност на превозните средства се предвижа е автосервизитие да дават минимум 6 месеца гаранция за извършените от тях ремонти. „В публичния регистър на сервизите ще бъде набирана и поддържана цялата база данни по отношение на характеристиките на сервиза, служителите и тяхната квалификация. Това ще дава възможност за създаване на история на ремонтите на автомобилите“, заяви Росен Желязков и добави, че с тези мерки ще се подобри пътната безопасност.  \r\nДеница КИТАНОВА", "date": "2018.10.02", "title": "Министър Росен Желязков: Обсъжда се закупуването на специализирани автомобили за шофьорските изпити и възстановяване на обучението на полигон"}
{"url": "http://www.focus-news.net/news/2018/10/02/2573562/predsedatelyat-na-parlamenta-tsveta-karayancheva-turisticheskata-industriya-se-promenya-s-uskoreni-tempove-i-se-prevrashta-vav-vodesht-svetoven-sotsialno-ikonomicheski-otrasal.html", "text": "Туристическата индустрия се променя с ускорени темпове и се превръща във водещ световен социално-икономически отрасъл, който генерира един от най-значимите източници на приходи и на работни места. Това каза председателят на Народното събрание Цвета Караянчева по време на откриването на 51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси, предаде репортер на  Агенция „Фокус“ . „През последните десетилетия туризмът е сред най-важните сектори за глобалното развитие“, коментира тя. „Присъствието на туризма в живота на съвременните граждани е все по-осезаемо. Все повече от тях пътуват по лични или професионални причини“, посочи Цвета Караянчева. „Фактът, че туризмът има отношение към културното и природното наследство, към традициите и съвременната култура на държавите го превръща във важно средство за предоставяне на ценности и популяризиране на европейския модел“, обясни тя.  \r\nБиляна ИВАНОВА", "date": "2018.10.02", "title": "Председателят на парламента Цвета Караянчева: Туристическата индустрия се променя с ускорени темпове и се превръща във водещ световен социално-икономически отрасъл"}
{"url": "http://www.focus-news.net/news/2018/10/02/2573546/yuriy-aslanov-sotsiolog-upravlyavashtoto-mnozinstvo-e-razkolebano-po-mnogo-prichini-no-tova-oshte-ne-go-pravi-nestabilno.html", "text": "Управляващото мнозинство е разколебано по много причини, но това още не го прави нестабилно. Това каза социологът Юрий Асланов в интервю за  Агенция „Фокус“  за готвения от БСП трети вот на недоверие към кабинета „Борисов“ 3 на тема „Здравеопазване“. Асланов заяви, че смяната на министри в кабинета не е получила очаквания ефект, с който да се намали неодобрението спрямо действията на правителството или да се потуши напрежението в обществото за разлика от предишни периоди, когато за известно време подобни смени са постигали този ефект. „Сега не се получи, може би и заради това, защото бяха сменени тримата министри с подадени оставки след злощастния инцидент край Своге. Това не беше най-исканата от хората смяна на министри. Съвършено други са тези, които биха сменили, ако зависеше от тях. Тази неубедителност допринесе за това, че просто не се постигна желания ефект от тази смяна“, обясни Асланов.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.10.02", "title": "Юрий Асланов, социолог: Управляващото мнозинство е разколебано по много причини, но това още не го прави нестабилно"}
{"url": "http://www.focus-news.net/news/2018/10/02/2573567/zam-ministar-malina-krumova-s-naredbata-za-proektirane-na-patishtata-vavezhdame-visoki-iziskvaniya-kam-vsichki-novi-patishta.html", "text": "С наредбата за проектиране на пътищата въвеждаме високи изисквания към всички нови пътища. Това каза заместник-министърът на регионалното развитие Малина Крумова по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“ . „Когато говорим за пътна безопасност, имаме различни фактори, които трябва да отчитаме – поведение на водача, техническо състояние на автомобила и на пътната инфраструктура“, каза Крумова. „Съвсем наскоро в „Държавен вестник“ беше обнародвана наредба за проектиране на пътищата, която се издава на основание на Закона за пътищата. Работата по наредбата продължи, повече отколкото ми се искаше, но в крайна сметка продуктът, който имаме, въвежда и модернизира разпоредбите“, каза тя. По думите ѝ така се осигурява по-безопасно движение и се предоставя по-безопасна пътна инфраструктура.  Зам.-министър Малина Крумова заяви, че някои от елементите на наредбата са свързани със зони на безопасност и с оразмеряване пътищата, за да отговарят на съвременните условия и пътнотранспортни моторни превозни средства.  \r\n„Това е само един от фокусите на МРРБ. За нас основен приоритет са въвеждането на по-строги правила и контрол по отношението на изпълнението на тези изисквания“, допълни заместник-министър Крумова. По думите ѝ абсолютното намерение на МРРБ е да повиши изисквания към строителния надзор и към изпълнението на пътнотранспортните отсечки и инфраструктура, за да се гарантира, че хубавите пожелания в наредбата, ще бъдат изпълнени реално. \r\nДеница КИТАНОВА", "date": "2018.10.02", "title": "Зам.-министър Малина Крумова: С наредбата за проектиране на пътищата въвеждаме високи изисквания към всички нови пътища"}
{"url": "http://www.focus-news.net/news/2018/10/02/2573569/", "text": "Ефективният отговор на киберпрестъпленията са мобилизация на правоохранителната система, подобряване на законодателството и повишаване степента на международно сътрудничество. Това каза за сутрешният блок  „Добро утро, България“   на  Радио „Фокус“   комисар Явор Колев, началник на отдел „Киберпрестъпност“ при Главна дирекция „Борба с организираната престъпност“. Неспазването на киберхигиена от наша страна ни изправя пред риска да бъдем обект на престъпна дейност от страна на хакерите. Той обясни, че най-уязвимата група от Интернет потребителите са децата от 8 до 12 години, които правят профили в социалните мрежи, без знанието на родителите си и стават обект на интерес от страна на педофилите, тъй като публикуват снимки с предизвикателно съдържание. „Около 300 000 кибератаки се извършват в социалната мрежа „Фейсбук“ дневно. Различни мауери се използват, за да бъде заразен определен профил и да бъде откраднат, затова трябва да бъдем внимателни и да не сваляме съдържание от Интернет, да не посещаваме линкове, които са ни изпратени от непознат профил. Има определени правила, които трябва да се спазват. Разбира се, „лайкът“ на определена снимка или статус едва ли може да бъде опасен, но също така трябва да бъдем внимателни какво публикуваме. Публикацията на определен статус, в който казваме, че отиваме на почивка някъде или че напускаме дома си, също може да бъде обект на интерес от страна на престъпниците“, коментира комисар Явор Колев. Той посъветва потребителите на социалните мрежи да използват сложни пароли и да не свалят приложения на мобилните си устройства, които не са проверени.", "date": "2018.10.02", "title": "Комисар Явор Колев, ГДБОП: Ефективният отговор на киберпрестъпленията са мобилизация на правоохранителната система, подобряване на законодателството и повишаване степента на международно сътрудничество"}
{"url": "http://www.focus-news.net/news/2018/10/02/2573564/predsedatelyat-na-parlamenta-tsveta-karayancheva-neobhodimi-sa-savmestni-usiliya-za-vnedryavane-na-inovatsii-v-turizma-v-chernomorskiya-region.html", "text": "Необходими са съвместни усилия за внедряване на иновации в туризма в Черноморския регион Това каза председателят на Народното събрание Цвета Караянчева на откриването на 51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси, предаде репортер на  Агенция „Фокус“ . „Териториите на Черноморския регион се отличават със забележително екологично, природно и културно разнообразие, както и с богато историческо и археологическо наследство. То привлича много туристи от цял свят“, каза още председателят на парламента.  \r\nПо думите ѝ за повече туристи в Черноморския регион е необходимо да бъдат положени съвместни усилия по предлагането и приемането на политики, които да насърчават внедряването на иновации в туризма, подобряване на качеството и разнообразието на предлаганите продукти, повишаването на професионалните квалификации и преодоляване на сезонността на търсенето.  \r\n „Постигането на точния баланс между тези елементи може да се окаже истинско предизвикателство“, каза още Цвета Караянчева. \r\nБиляна ИВАНОВА", "date": "2018.10.02", "title": "Председателят на парламента Цвета Караянчева: Необходими са съвместни усилия за внедряване на иновации в туризма в Черноморския регион"}
{"url": "http://www.focus-news.net/news/2018/10/02/2573571/blagoevgrad-otpusnati-sa-pomoshti-na-27-274-litsa-i-semeystva-ot-oblastta-za-mesets-avgust.html", "text": "По закона за семейни помощи за деца и Правилника за неговото прилагане са отпуснати помощи на 27 274 лица и семейства в областта. Това каза пред  Радио „Фокус“ - Пирин  Станка Михова, експерт в Регионална дирекция „Социално подпомагане“ - Благоевград. По думите ѝ данните са за месец август тази година. Тя уточни, че общият размер на финансовата помощ е 2 489 174 лв. Експертът добави, че реалният брой на подпомогнатите семейства е 25 639, а реалният брой на децата, за които е отпусната помощ, е 39 400. Михова посочи, че еднократна помощ при бременност е отпусната за 45 случая в размер на 6 750 лв., а еднократна помощ при раждане на дете е отпусната на 284 майки в общ размер на 123 050 лв. Експертът допълни, че за отглеждане на близнаци до навършване на 1 година са отпуснати 5 еднократни помощи в общ размер на 12 000 лв. Станка Михова каза още, че месечни помощи за деца са отпуснати за 24 970 случая за обща сума в размер на 1 678 566 лв. \r\nНатали СТЕФАНОВА", "date": "2018.10.02", "title": "Благоевград: Отпуснати са помощи на 27 274 лица и семейства от областта за месец август"}
{"url": "http://www.focus-news.net/news/2018/10/02/2573573/pazardzhik-izvarshvat-se-monitoringovi-izmervaniya-na-debita-i-kachestvata-na-vodata-ot-nahodishta-vav-velingrad.html", "text": "След издаването на заповеди от Басейнова дирекция - Пловдив са определени експлоатационните ресурси на находищата на минерални води „Брацигово“, „Варвара“, „Велинград–Чепино“, „Велинград-Лъджене“, и „Белово“. Това каза за  Радио „Фокус“ – Пазарджик  инж. Цветелина Кънева, директор на Басейнова дирекция. Тя уточни, че е проведено и актуално проучване на находище „Варвара”, а също и анализ на техническото състояние на съоръженията. „Изготвиха се проекти за определяне на санитарно-охранителните зони. Заповеди за такива зони са издадени за находище „Чепино“, за „Брацигово“ и „Варвара“, останалите са в процес на одобрение. Извършен е авариен ремонт на съществуващата сграда на Сондаж 2, при „Велинград-Чепино”, която бе обект на набези. Предприети са действия за проучване и установяване на съществуващия каптиран естествен извор 4 – „Вельова баня”, като съоръжение от находище „Велинград-Лъджене” и възможността му за включване на ново водовземно съоръжение към експлоатационните ресурси на находището. Установи се много малък дебит от 0,10 л/сек., който ще се проследява във времето дали е стабилен“, коментира Кънева. Тя допълни, че през тази година се провеждат режимни наблюдения на ресурсите на минерални води. „Това са мониторингови измервания на дебита и качествата на водата на всички съоръжения от находищата във Велинград – „Лъджене” и „Чепино”. През 2018 г. също така предприехме действия по издаване на балнеологични оценки за качествата на минералната вода от водовземни съоръжения при Сондаж № 7 на „Кремъчна баня“ и находище на минерална вода „Велинград-Лъджене”, каза също Кънева. \r\nВаня НИКОЛОВА", "date": "2018.10.02", "title": "Пазарджик: Извършват се мониторингови измервания на дебита и качествата на водата от находища във Велинград"}
{"url": "http://www.focus-news.net/news/2018/10/02/2573566/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 10.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи и на трите пункта на българо-гръцката граница. \r\nНели ГЕРГЬОВСКА", "date": "2018.10.02", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/02/2573561/rts-sarbiya-aleksandar-vuchich-e-v-moskva-za-sreshta-s-ruskiya-prezident.html", "text": "Президентът на Сърбия Александър Вучич е на посещение в Москва, където ще проведе среща с държавния глава на Руската федерация Владимир Путин, предава  Радио-телевизија Србије (РТС) . \r\nВ навечерието на отпътуването си Вучич поясни, че на срещата в руската столица ще бъдат обсъждани двустранните отношения, както и ситуацията в международен и регионален план. Белград ще търси също и съветите на Москва за това как да реализира политическите и националните си цели.  Тереза Герова", "date": "2018.10.02", "title": "РТС (Сърбия): Александър Вучич е в Москва за среща с руския президент"}
{"url": "http://www.focus-news.net/news/2018/10/02/2573565/valcho-cholakov-oblasten-upravitel-na-burgas-pomorie-i-sarafovo-byaha-nay-zasegnatite-rayoni-ot-prolivniya-dazhd.html", "text": "Поморие и Сарафово бяха най-засегнатите райони от проливния дъжд. Това каза за  Радио „Фокус“ – Бургас  областният управител Вълчо Чолаков. По думите му там са били залети улици, дворни места, къщи, мазета и сутерени. „Пет екипа от РД „Пожарна безопасност и защита на населението\"  – Бургас бяха изпратени в Поморие и четири в Сарафово. Те извършваха отводняване снощи до 21.00 часа, а днес продължават на местата, където е необходимо“, каза още Чолаков. Той добави, че за няколко часа пътят Бургас - Варна в района на Обзор е бил затворен, тъй като река Двойница е преляла коритото си и е заляла пътя. \r\n„След като се оттече водата и дъждът спря, пътят беше отворен. Едно училище в Созопол беше наводнено, но бързо отводнено от пожарникарите, както се случи и с дома за стари хора в Черноморец“, добави Чолаков. По думите му други сигнали за бедстващи хора или аварии няма. \r\n„Най-силен дъждът беше в Ахтопол – около 110 л/км. м, в Малко Търново – 70 л/кв. м, а в Бургас беше над 50 л/кв. м“, посочи още областният управител. Той добави, че дъждът над територията на област Бургас е приключил в 1.30 часа през нощта. \r\nМария ГЕОРГИЕВА", "date": "2018.10.02", "title": "Вълчо Чолаков, областен управител на Бургас: Поморие и Сарафово бяха най-засегнатите райони от проливния дъжд"}
{"url": "http://www.focus-news.net/news/2018/10/02/2573577/sport-naomi-osaka-se-klasira-za-finalniya-turnir-v-singapur.html", "text": "Шампионката от US Open Наоми Осака стана третата състезателка, която си осигури участие на финалния турнир на Женската тенис асоциация в Сингапур. Японката започна участието си на турнира в Пекин с победа над Зарина Диас с 6:4, 6:4. Резултатът й бе достатъчен, за да се класира за Сингапур. \r\nВ заключителни турнир ще участват Симона Халеп и Анджелик Кербер. Почти сигурни участнички са още Петра Квитова и миналогодишната шампионка Каролине Вожняцки. Турнирът стартира на 21 октомври.", "date": "2018.10.02", "title": "Спорт: Наоми Осака се класира за финалния турнир в Сингапур"}
{"url": "http://www.focus-news.net/news/2018/10/02/2573570/gd-granichna-politsiya-intenziven-e-trafikat-na-granichnite-punktove-kulata-kapitan-andreevo-dunav-most-dunav-most-2-i-oryahovo.html", "text": "Интензивен е трафикът на граничните пунктове „Кулата“,  „Капитан Андреево“, „Дунав мост“, „Дунав мост 2“ и „Оряхово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 10.00 часа. На българо-гръцката граница на ГКПП „Кулата“ трафикът е интензивен от товарни автомобили и в двете посоки. На българо-турската граница на ГКПП „Капитан Андреево“ трафикът е интензивен от товарни автомобили на изход. На българо-румънската граница на ГКПП „Дунав мост“, ГКПП „Дунав мост 2“ и ГКПП „Оряхово“ трафикът е интензивен от товарни автомобили на изход. На българо-сръбската и българо-македонска граница трафикът е нормален на всички гранични контролно-пропускателни пунктове.", "date": "2018.10.02", "title": "ГД „Гранична полиция“: Интензивен е трафикът на граничните пунктове „Кулата“,  „Капитан Андреево“, „Дунав мост“, „Дунав мост 2“ и „Оряхово“"}
{"url": "http://www.focus-news.net/news/2018/10/02/2573578/gabrovo-dva-signala-za-padnali-darveta-sa-registrirani-na-teritoriyata-na-oblastta-zaradi-silniya-vyatar-prez-izminaloto-denonoshtie.html", "text": "Два сигнала за паднали дървета са регистрирани на територията на областта заради силния вятър през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Първият сигнал е получен 10 минути след 16.00 часа. Той е бил за паднало дърво на главен път Габрово – Дряново. Второто обаждане, подадено в 03.05 часа, е било за изкоренено дърво в същия участък от пътната мрежа. И при двата инцидента опасните предмети са отстранени от огнеборци от Районните служби в Габрово и Дряново. Данни за пострадали граждани няма, няма и материални щети. „Фокус“ припомня , че за вчера на територията на Габровска област беше в сила жълт код за обилни валежи. Лошото време не е предизвиквало други сериозни инциденти. \r\nЛуиза ТРАНЧЕВА", "date": "2018.10.02", "title": "Габрово: Два сигнала за паднали дървета са регистрирани на територията на областта заради силния вятър през изминалото денонощие"}
{"url": "http://www.focus-news.net/news/2018/10/02/2573576/kyustendil-16-zarazni-zabolyavaniya-sa-registrirani-za-sedmitsa-v-oblastta.html", "text": "16 заразни заболявания са регистрирани за седмица в областта. Това съобщи за  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. В рамките на последните дни са установени по един случай на скарлатина, варицела и дизентерия. Регистрирани са по един случай на ротавирусен гастроентерит, Хепатит N, остър и Хепатит В. Десет са случаите на ентероколит. Седмичната заболяемост от остри респираторни заболявания е 39,33  на десет хиляди души, спрямо 29,50 през предходната седмица. \r\nВенцеслав ИЛЧЕВ", "date": "2018.10.02", "title": "Кюстендил: 16 заразни заболявания са регистрирани за седмица в областта"}
{"url": "http://www.focus-news.net/news/2018/10/02/2573568/zam-ministar-lyuben-kanchev-cherno-more-e-most-mezhdu-kulturite-na-evropa-i-aziya-i-ima-golemi-vazmozhnosti-za-zasilvane-na-turizma.html", "text": "Черно море е мост между културите на Европа и Азия и има големи възможности за засилване на сътрудничеството между страните в областта на туризма. Това каза зам.-министърът на туризма Любен Кънчев на откриването на 51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси, предаде репортер на  Агенция „Фокус“ . „Използвахме историческия момент, в който България председателства Съвета на ЕС, за да дискутираме ролята на туризма като устойчив фактор за икономическо развитие“, посочи той. Според него страните от Черноморския регион следва да се възползват от общия си потенциал. „Туризмът несъмнено е един от секторите с ключово значение за Черноморския регион с население от над 333 млн. души и територия от 420 хил. кв. км.“, обясни Любен Кънчев. „Туризмът е един от основните двигатели на благосъстоянието и просперитета на региона“, обяви той. „Черноморският регион представлява пазар за 333 млн. потребители с общ БВП от 2,8 трилиона долара за 2016 година. Това представлява 14% от европейската икономика и 4% от световната“, поясни зам.-министърът. „В последните години регионът се утвърди като водеща туристическа дестинация, посетена от над 115 млн. души през 2016 година. Това са 19% от туристическите посещения в Европа“, каза още той. \r\nБиляна ИВАНОВА", "date": "2018.10.02", "title": "Зам.-министър Любен Кънчев: Черно море е мост между културите на Европа и Азия и има големи възможности за засилване на туризма"}
{"url": "http://www.focus-news.net/news/2018/10/02/2573572/matyu-bolduin-ek-smartta-po-patishtata-e-epidemiya.html", "text": "Смъртта по пътищата е епидемия. Това каза Матю Болдуин, генерален директор на ГД „Мобилност и транспорт“ и координатор на високо ниво на ЕК по въпросите на пътната безопасност по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“.  „Всяка една смърт е свързана с история, болка и нещастия“, отчете Болдуин. „Докладваните смъртни случаи са едва половината от истинските. В Индия например половината не се и докладват“,  каза Матю Болдуин. Според него трябва да се проучат данните за произшествията, за да можем да се учим един от други и да работим съвместно. „ПТП причиняват 99 % от всички смъртни случаи в транспорта. Има още много да работим, за да достигнем авиацията. Понякога си мисля къде е по-лошо да умре човек в самолет или  камион. Ще бъде ли приемливо всяка година да се разбиват по 5000 самолета с по двеста пътници. Възниква въпросът защо тогава същият брой хора да умират по пътищата. Не знам защо това е политическо приемливо. Какво знаем за загиналите в Европа?“, попита още Матю Бодуин. „25 хил. загинали и 135 хил. тежко ранени. 45 % в коли, 18 % на двуколесни МПС, 22 % пешеходци, а 8 % велосипедисти. Това са уязвими участници и много съм натъжен да чуя данните за детската смъртност по пътищата“, каза още Болдуин. По думите му 76 % от загиналите са млади мъже, което е нещо като испанския грип през 1986 г.  \r\nДеница КИТАНОВА", "date": "2018.10.02", "title": "Матю Болдуин, ЕК: Смъртта по пътищата е епидемия"}
{"url": "http://www.focus-news.net/news/2018/10/02/2573575/ivan-aleksiev-kmet-na-pomorie-situatsiyata-v-obshtinata-sled-zorbas-se-normalizira-nyama-bedstvashti-i-zaleti-ulitsi-otvodnyavaneto-na-domove-prodalzhava.html", "text": "Ситуацията в Поморие след „Зорбас“ се нормализира – няма бедстващи и залети улици, отводняването на домове продължава. Това каза за сутрешния блок „Добро утро, България“ на  Радио „Фокус“  кметът на общината Иван Алексиев във връзка с гръцкия циклон, който наводни улици в Бургас и Поморие. Такива дъждове общината не е виждала в последните 40 години, твърдят както гражданите, така и експерти. Благодарение на РПБЗН гражданите са спокойни, бедствено положение не е обявявано именно за да не с всява паника, уточни кметът.  \r\n„Каквато и канализация да има в Поморие – нямаше какво да се направи – дъждът беше като водна завеса. Нямаше паника обаче, няма пострадали, няма жертви, няма свлачища, няма наводнени райони – всички улици са отводнени още снощи в целия град, реагирали сме на всички сигнали, получени на телефон 112. Жалкото е, че пострадаха много от приземните етажи в домовете на хората. Поморие е на кота нула, на морското ниво, а голяма част от старите домове, строени преди 40-50 години, имат приземни етажи, вкопани около метър в земята. Подпочвената вода в Поморие излиза на 1.40-1.50 метра. Няма как тези етажи да не се наводнят. В нашата община битовата и дъждовната канализация са отделни. Проблемът е, че не навсякъде са изградени разделно. Има готов проект, входиран преди 2 години в Министерството на околната среда и водите“, обясни  Иван Алексиев. Той каза още, че към момента 7-8 помпи и 6 екипа работят за отводняване на приземните етажи. Дъждовната канализация трябва да бъде доизградена, отчете кметът на Поморие и допълни, че общината няма как да довърши подобен проект със собствени средства и затова кандидатства по проекти за финансиране.", "date": "2018.10.02", "title": "Иван Алексиев, кмет на Поморие: Ситуацията в общината след „Зорбас“ се нормализира – няма бедстващи и залети улици, отводняването на домове продължава"}
{"url": "http://www.focus-news.net/news/2018/10/02/2573574/zam-ministar-lyuben-kanchev-okolo-40-hil-sa-istoricheskite-pametnitsi-v-balgariya-koeto-ya-pravi-edna-ot-nay-atraktivnite-destinatsii.html", "text": "На територията на България са регистрирани около 40 хил. исторически паметници, което я прави една от най-атрактивните дестинации за хора, интересуващи се от история и култура. Това каза зам.-министърът на туризма Любен Кънчев на откриването на 51-вото заседание на Комитета на Парламентарната асамблея на Черноморското икономическо сътрудничество (ПАЧИС) по културата, образованието и социалните въпроси, предаде репортер на  Агенция „Фокус“ . „България се гордее със красивата си природа и невероятното биоразнообразие, което се пази в паркове и резервати“, посочи той и допълни, че страната ни привлича със своето гостоприемство, предлагайки висококачествени екологични храни и отлични вина. „България има над 9800 религиозни храма, приблизително 8000 църкви и 160 манастира“, заяви зам.-министърът. Той каза още, че България се нарежда на второ място след Исландия по брой минерални извори. \r\nБиляна ИВАНОВА", "date": "2018.10.02", "title": "Зам.-министър Любен Кънчев: Около 40 хил. са историческите паметници в България, което я прави една от най-атрактивните дестинации"}
{"url": "http://www.focus-news.net/news/2018/10/02/2573581/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за събираемостта на местните данъци и такси в общината, за некоректните платци и за санкциите, които се налагат. Събеседник по темата ще бъде Цветан Христов, директор на Дирекция “Административно-правно и информационно обслужване” в Общината. Ще разберете повече и за състояние на детските площадки и спортните съоръжения в Пещера и за мерките, които се вземат за предотвратяване на инциденти с подрастващи. Събеседник ще бъде Иван Спиров, управител на ОП „Чистота и поддържане на пътната инфраструктура“. С председателя на ФК „Свобода“ в Пещера Атанас Чапаров ще говорим за дейността на спортния клуб, за младите надежди и помощта на местния бизнес. Телефоните за връзка със студиото са 0885 606692 и 034 420020.", "date": "2018.10.02", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/10/02/2573580/shumen-mezhdunarodniyat-konkurs-za-kamerno-peene-pancho-vladigerov-shte-se-provede-v-grada-ot-8-do-13-oktomvri.html", "text": "В Шумен за втори път ще се проведе Международният конкурс за камерно пеене „Панчо Владигеров“ от 8 до 13 октомври, предаде репортер на Радио „Фокус“ - Шумен. Организацията на събитието бе представена на брифинг с участието на Диана Дечева, изп. директор на Фондация „Панчо Владигеров“ и Десислава Златева от Община Шумен. Участие са заявили 13 певци, сред които изпълнител от Сингапур. Яна Василева е участникът от Шумен. Според изискванията за участие в конкурса се допускат певци на възраст над 18 години. Наградният фонд на конкурса е в размер на 16 500 евро, осигурени от Министерството на културата. Общият бюджет на конкурса надхвърля 70 000 лв. \r\nМеждународното жури ще се ръководи от Александрина Милчева. Тържественото откриване на конкурса ще се състои на 8 октомври от 19.30 часа в НЧ „Добри Войников - 1856“. Международният конкурс за камерно пеене „Панчо Владигеров“ се провежда под патронажа на председателя на Народното събрание. \r\nИвелина ИВАНОВА", "date": "2018.10.02", "title": "Шумен: Международният конкурс за камерно пеене „Панчо Владигеров“ ще се проведе в града от 8 до 13 октомври"}
{"url": "http://www.focus-news.net/news/2018/10/02/2573586/sofiya-nad-14-kg-marihuana-sa-izzeti-pri-proverka-na-chasten-imot-v-selo-novi-han.html", "text": "Над 14 кг марихуана са иззети при проверка на частен имот в село Нови хан. Това съобщиха от  ОДМВР - София . На 1 октомври служители на РУ - Елин Пелин провели полицейска операция за противодействие на престъпленията с наркотични вещества на обслужваната територия. В хода на акцията криминалистите извършили проверка на частен адрес в село Нови хан. В двора са установени седем растения от рода на конопа с височина между 2.5 и 3 метра, реагиращи на марихуана. При последвалите процесуално-следствени действия в къщата са открити още 450 грама марихуана и електронна везна. Общото тегло на иззетата тревиста маса е 14.5 кг. Обитателите на адреса- мъж на 34 и жена на 32 години, са задържани с полицейска мярка за срок до 24 часа. По случая е образувано досъдебно производство.", "date": "2018.10.02", "title": "София: Над 14 кг марихуана са иззети при проверка на частен имот в село Нови хан."}
{"url": "http://www.focus-news.net/news/2018/10/02/2573583/dots-rumyana-kolarova-politolog-yasno-e-absolyutnoto-protivopostavyane-mezhdu-prezident-i-premier.html", "text": "Ясно е абсолютното противопоставяне между президент и премиер. Това каза за сутрешния блок „Добро утро, България“ на  Радио „Фокус“  политологът доц. Румяна Коларова. Според нея враждата няма как да бъде омекотена и двамата няма как да работят заедно. Искрите между държавния глава и министър-председателя ще продължат до края на мандатите им, каза още тя. „Няма как да има каквото и да е смекчаване на позициите. Може да има смекчаване на тона, но острото противопоставяне ще бъде непрекъснато и неизбежно. Не само между  двете политически алтернативи, не само между екипите и административните ресурси, които използват. Още повече, че външнополитическата ориентация на Радев е по-скоро по оста Евразия, от колкото Евроатлантизъм. Там също има разминаване“, коментира доц. Коларова. Според политолога, президентът Румен Радев е спомагателно действие или алтернативен вариант на лидера на опозицията Корнелия Нинова. За момента обаче политиките на Нинова и Радев  не се допълват. Ако правителството стабилизира управлението си и  ГЕРБ спечели на европейските и на местните избори това ще бъде края на Нинова, каза още тя.", "date": "2018.10.02", "title": "Доц. Румяна Коларова, политолог: Ясно е абсолютното противопоставяне между президент и премиер"}
{"url": "http://www.focus-news.net/news/2018/10/02/2573584/shumen-tyaloto-na-89-godishen-mazh-e-namereno-do-relsite-na-mezhdugarieto-selo-han-krum-targovishte.html", "text": "Тялото на 89-годишен мъж е намерено до релсите на междугарието село Хан Крум – Търговище. Това съобщиха от  ОДМВР - Шумен . Малко след 8.00 часа вчера сутринта в дежурната част на ОДМВР - Шумен бил получен сигнал, че на междугарието село Хан Крум – Търговище е забелязан мъж, който лежи до релсите. Към мястото на инцидента е насочен полицейски екип. Установено било, че 89-годишният жител на село Троица е починал. Изясняват се обстоятелствата довели до смъртта му. Образувано е досъдебно производство.", "date": "2018.10.02", "title": "Шумен: Тялото на 89-годишен мъж е намерено до релсите на междугарието село Хан Крум – Търговище"}
{"url": "http://www.focus-news.net/news/2018/10/02/2573579/zam-ministar-tanya-mihaylova-ot-tazi-godina-uchenitsite-ot-1-do-12-klas-shte-imat-chasove-po-patna-bezopasnost.html", "text": "От тази година часове по пътна безопасност ще имат учениците от 1 до 12 клас. Това каза заместник-министърът на образованието и науката Таня Михайлова по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“.  Михайлова уточни, че от тази година има нови учебни програми за пътна безопасност. „Използвам този форум да благодаря на нашите партньори, без чиято помощ нямаше да можем да създадем новите учебни програми. Задачата, която поехме от миналия август месец, успяхме да реализираме през тази учебна година“, каза Таня Михайлова. Заместник-министърът заяви, че в обучението си МОН ще разчита изключително на специалистите от „Пътна полиция“, на Съюза на българските автомобилисти, БЧК и най-вече на родителите. „Часовете по пътна безопасност в училищата ще бъдат в рамките на класа. Предвиждаме минимален брой часове. Разчитаме на интегративния подход. Променихме класовете, в които се преподават пътна безопасност“, каза тя и уточни, че това ще се касае целия курс на обучение, а именно от 1 до 12 клас. „Обучението ще е съобразено с възрастта. Децата ще учат правилата за движение по пътищата. Ще бъдат запознати с най-честите причини, водещи до пътнотранспортни произшествия. Най-големите ученици ще се учат как да оказват първа помощ и да решават конфликти. Изготвени са насоки към учителите“, каза Таня Михайлова. \r\nДеница КИТАНОВА", "date": "2018.10.02", "title": "Зам.-министър Таня Михайлова: От тази година учениците от 1 до 12 клас ще имат часове по пътна безопасност"}
{"url": "http://www.focus-news.net/news/2018/10/02/2573582/matyu-bolduin-ek-v-evropa-sme-namalili-smartnite-sluchai-pri-patnotransportni-proizshestviya-na-20.html", "text": "В Европа сме намалили смъртните случаи при пътнотранспортни произшествия на 20 %. Това каза Матю Болдуин,  генерален директор на ГД „Мобилност и транспорт“ и координатор на високо ниво на ЕК по въпросите на пътната безопасност по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“.  Според Матю Болдуин Европа се справя относително добре през последните десетилетия. \"Намалили сме смъртните случаи с повече от половината от 2000 г. насам, но от 2010 г., независимо от целта ни да намалим наполовина жертвите до 2020, сме ги намалили само с 20 %. Тази стагнация при спада, означава, че всъщност ние се натъкваме на неопредоолимо предизвикателство до 2020 г. Ще направим всичко възможност, защото всяка смърт е от значение. Щастлив съм, че министрите на България изразяват съгласие да продължим с намаляването на жертвите на 50% за следващото десетилетие“, каза Болудин. По думите му трябва да се намали и броят и на хората  с тежките наранявания при пътни инциденти. „3070 души на ден и 135 хил. годишно“, отчете той и уточни, че в Европа България е на 27–о място и има 100 смъртни случая на 1 млн. Според него трябва да се постигне резултат, така че сблъсъците на пътя да не водят до смърт. „Трябват ни по-безопасни пътища, по-безопасни МПС-ата и предпазни мерки за по-уязвимите участници в движението“, допълни още Болдуин. \"Трябва да привличаме повече публични ресурси. Важно е да събираме и данни и новите цели за ЕС за 2030 г. са наистина от съществено значение, които бяха одобрени по време на Малтийското председателство. Нека да не забравяме, че пътната безопасност е епидемия. Премахнали сме холерата, едрата шарка и т.н.\", каза той и заяви, че при положение, че сме елиминирали тези явления, ще намалим и жертвите на пътя. Според него сътрудничеството е много важно за пътната безопасност. По думите му трябва да се разшири и обхватът на всички пътища първи клас, където стават най-тежките инциденти. „Предложихме следните принципи - за инфраструктурата да разширим обхвата на всички пътища първи клас, където стават най-тежките инциденти. Искаме да бъдат взети предвид уязвимите участници в движението“, каза Матю Болдуин.  По отношение на законодателството, той заяви: „Няма да се страхуваме да предлагаме още по-нататъшно законодателство, каза той и обърна внимание, че има нови безопасни превозни средства. По думите му индустрията е разработила страхотни нови технологии, като интелигентни асистенти на скоростта.    \r\nДеница КИТАНОВА", "date": "2018.10.02", "title": "Матю Болдуин, ЕК: В Европа сме намалили смъртните случаи при пътнотранспортни произшествия на 20%"}
{"url": "http://www.focus-news.net/news/2018/10/02/2573588/pss-usloviyata-za-turizam-v-planinite-sa-dobri.html", "text": "Условията за туризъм в планините са добри. Това съобщиха за  Агенция „Фокус“  от  Планинската спасителна служба (ПСС) към Български червен кръст (БЧК) . По високите била почти няма вятър. Температурите са между 7 и 8 градуса. Съоръженията по курортите не работят заради профилактика за предстоящия зимен сезон. През последното денонощие не са отчетени инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.02", "title": "ПСС: Условията за туризъм в планините са добри"}
{"url": "http://www.focus-news.net/news/2018/10/02/2573585/danas-sarbiya-poseshtenieto-na-vuchich-v-moskva-na-fokus-e-situatsiyata-v-kosovo.html", "text": "Президентът на Сърбия Александър Вучич пристига в Москва за разговор с държавния глава Владимир Путин – една от най-важните срещи, които двамата са имали през последните години, твърдят в редакцията на водещия белградски ежедневник  Danas . \r\n„Ситуацията в нашия регион е много сложна, необходимо е да се мери всяка дума и политически ход. В момент, в който можем да се похвалим с икономически напредък, имаме значителни политически проблеми в региона и – бих казал, не е ясен изходът от тях, дали ще се стигне до нарушаване на мира и стабилността“, предупреди Вучич в изявление пред медиите преди отпътуването си за Москва.  \r\nДържавният глава на западната ни съседка поясни, че с Путин ще обсъдят двустранните отношения, които от политическа и икономическа гледна точка са добри. Във фокуса на разговорите в руската столица обаче ще бъде ситуацията в регионален и международен план. Белград ще търси съветите на Москва как да постигне политическите и националните си цели, поясни сръбският президент.  \r\n„Ще говорим и за много конкретни проекти. Те са важни за подобряването на живота на нашите граждани, за стандарта на сръбското общество“, допълни Вучич.  \r\nПо отношение на обсъжданията за региона, президентът на Сърбия поясни: „От Скопие до това, което се случва в Косово от миналата седмица насам, провокациите на (президента Хашим)Тачи и всичко останало. Ние се опитваме да намерим най-доброто решение за нашите граждани, преди всичко как да запазим живота, мира, стабилността и сигурността“. \r\nВучич съобщи, че визитата му ще започне с разговори с Путин на четири очи, а след това ще продължи с преговори между делегации на двете страни.  \r\nОбщоизвестно е, че посещението му в Москва е с цел да търси подкрепа за Сърбия, конкретно политическа, допълни самият Вучич. Тереза Герова", "date": "2018.10.02", "title": "Danas (Сърбия): Посещението на Вучич в Москва – на фокус е ситуацията в Косово"}
{"url": "http://www.focus-news.net/news/2018/10/02/2573592/kardzhali-44-godishna-zhena-e-blasnata-ot-lek-avtomobil-na-peshehodna-pateka-na-ul-stefan-stambolov.html", "text": "44-годишна жена е блъсната  от лек автомобил на пешеходна пътека на ул. „Стефан Стамболов“. Това съобщиха от  ОДМВР - Кърджали . Инцидентът е станал на 30 септември около 19.30 часа, а шофьорът напуснал произшествието. Той е установен на следващия ден и му е съставен акт. Това е 60-годишен с автомобил „Киа“. След преглед в Центъра за спешна помощ пострадалата е настанена в хирургичното отделение на болницата.", "date": "2018.10.02", "title": "Кърджали: 44-годишна жена е блъсната  от лек автомобил на пешеходна пътека на ул. „Стефан Стамболов“"}
{"url": "http://www.focus-news.net/news/2018/10/02/2573593/sliven-rosen-ruschev-e-tazgodishniyat-nositel-na-nagradata-za-stopanska-initsiativa-dobri-zhelyazkov.html", "text": "Наградата за стопанска инициатива „Добри Желязков” за 2018 г. се присъжда на управителя на „Ретал Балкан“ Росен Русчев. Това съобщиха от пресцентъра на  Община Сливен . \r\n„Ретал Балкан“  – Сливен е компания, която произвежда ПЕТ преформи и капачки, а също и предлага на своите клиенти цялостни решения за опаковане. Фирмата извършва дейността си в град Сливен от 2008 година. Техни клиенти са водещи фирми производители на бира, безалкохолни напитки и бутилирана вода. \r\nКомпанията разполага с общо 25 производствени обекта в 12 държави и обхваща повече от 60 страни в Европа, Азия и Америка. Дружеството е сертифицирано от Lloyd`s Register Quality Assurance. За добрите позиции на пазара и за качествената продукция разчита не само на новите машини и технологии, а и на добрия екип от служители, които се стремят към висока ефективност, добра екипна работа и са отворени към всяка иновация за развитие. \r\nНаградата „Добри Желязков“ ще бъде връчена на тържествена церемония на 25 октомври 2018 г.", "date": "2018.10.02", "title": "Сливен: Росен Русчев е тазгодишният носител на наградата за стопанска инициатива „Добри Желязков”"}
{"url": "http://www.focus-news.net/news/2018/10/02/2573594/yanka-gospodinova-kmet-na-alfatar-sotsialnata-sfera-infrastrukturata-i-kulturniyat-zhivot-sa-prioritetite-na-obshtinata.html", "text": "Социалната сфера, инфраструктурата и културния живот са приоритетите на община Алфатар. Това каза в сутрешния блок „Добро утро, България“ на  Радио „Фокус“   кметът на община Алфатар Янка Господинова. Въпреки успешната работа с бизнеса, тя сподели, че болната тема за Алфатар е обезлюдяването, с което общината се опитва да се пребори и да задържи младите хора в родните им места по различни начини. „С разговори, с осигуряване на трудова заетост и с намиране на начини и форма за разнообразен живот след работно време. Един от най-големите работодатели на община Алфатар е самата Oбщина. С многото и различни програми за развитие на човешките ресурси и с откриването на работни места ние осигуряваме заетост за младите хора“, коментира Янка Господинова. \r\nСпоред статистиката Алфатар е най- старата община, но съотношението раждаемост – смъртност не е радващо. Друг проблем е инфраструктурата и липсата на финансиране, обясни кметът.", "date": "2018.10.02", "title": "Янка Господинова, кмет на Алфатар: Социалната сфера, инфраструктурата и културният живот са приоритетите на общината"}
{"url": "http://www.focus-news.net/news/2018/10/02/2573587/premierat-boyko-borisov-ne-sazdavame-naprezhenie-mezhdu-institutsiite-po-nikakav-nachin.html", "text": "Ние не създаваме напрежение и по никакъв начин не искаме да го създаваме. Това каза пред журналисти министър-председателят Бойко Борисов, който посети новоремонтирания Зимен дворец, предаде репортер на  Агенция „Фокус“ . „Президентът отиде, присъства на волейбола във Варна, аз не отидох на нито една среща. Отиде на гимнастиката, аз не отидох на нито една среща. Какво искате повече да кажа? Какво сме направили ние срещу президентската институция? Единствените, които ни нападат, са те. Аз по никакъв начин никога не съм ги нападал. Пак днес ми задавате този въпрос, за да го има него в новините, а не спортната зала, която от 35 години не е пипана и където щяха да потънат 50 млн., а ние я направихме за 5 млн.“, коментира премиерът.  \r\nЛюба АЛЕКСИЕВА", "date": "2018.10.02", "title": "Премиерът Бойко Борисов: Не създаваме напрежение между институциите по никакъв начин"}
{"url": "http://www.focus-news.net/news/2018/10/02/2573590/daily-sabah-turtsiya-shte-poluchi-ot-sasht-dva-iztrebitelya-f-35-do-mart-2019-ta-godina.html", "text": "До март следващата година Турция ще получи от САЩ два изтребителя F-35, съобщава вестник  Daily Sabah , като се позовава на думите на американския вицеадмирал Мат Уинтър. \r\n„Очакваме Турция да получи още два бойни самолета F-35 до март 2019 г.\", заяви Уинтър, като същевременно увери, че няма промяна в графика за доставката на изтребителите.  \r\nПрипомняйки, че Пентагонът трябва да представи доклад пред Конгреса за сделката с бойните самолети за Турция, вицеадмиралът поясни, че това ще се случи в рамките на 90 дни.  \r\nНаскоро Турция и САЩ влязоха в конфликт заради покупката от турска страна на руските зенитно-ракетни системи С-400 и заради ареста на американския пастор Андрю Брънсън, обвинен във връзки с терористи, припомнят от редакцията. \r\nАдминистрацията на американския президент Доналд Тръмп реши да отложи предаването на изтребителите на Турция, а в началото на август Вашингтон потвърди временното отлагане на изпълнението на сделката. В средата на същия месец американският координатор на общата програма за F-35 обяви, че тя ще продължи да се изпълнява по план с всички партньори, в това число и с Турция. \r\nТурция участва в тази програма от 1999 г. насам и отбранителната й индустрия има активна роля в производството  на военни самолети, като е инвестирала 1.25 млрд. долара за развитието на отрасъла. Компании като Alp Aviation, AYESAŞ, Kale Aviation, Kale Pratt & Whitney и TAI са произвеждали части още за първите F-35, а AYESAŞ е единственият доставчик на два от ключовите компоненти за изтребителя. \r\nБойните самолети F-35, предадени на Анкара, са първите по рода си пето поколение изтребители в  турските ВВС.", "date": "2018.10.02", "title": "Daily Sabah: Турция ще получи от САЩ два изтребителя F-35 до март 2019-та година"}
{"url": "http://www.focus-news.net/news/2018/10/02/2573595/plovdiv-aviobaza-graf-ignatievo-shte-otvori-vrati-za-posetiteli-na-9-oktomvri-po-povod-praznika-na-voennovazdushnite-sili.html", "text": "Авиобаза „Граф Игнатиево“ ще отвори врати за посетители на 9 октомври от 10.00 часа по повод Празника на Военновъздушните сили. Това съобщиха за  Радио „Фокус“ - Пловдив  от базата. Гостите ще имат възможност да наблюдават полетите на самолети МиГ-29 и демонстрация на основната мисия по охрана на въздушното пространство. В ролята на „самолет-нарушител“, принуден да кацне на летището, ще бъде военно-транспортният самолет Спартан С-27J от състава на авиобаза Враждебна. \r\nСтатичен показ ще запознае посетителите с предназначението и характеристиките на авиационната, самолетообслужваща и логистична техника, с въоръжението и специалното оборудване на експлоатация в българските Военновъздушни сили. \r\nПредставителният духов оркестър на Военновъздушните сили ще представи богатия си репертоар от военни маршове и популярни мелодии. \r\nЦветана ТОНЧЕВА", "date": "2018.10.02", "title": "Пловдив: Авиобаза „Граф Игнатиево“ ще отвори врати за посетители на 9 октомври по повод Празника на Военновъздушните сили"}
{"url": "http://www.focus-news.net/news/2018/10/02/2573596/koha-ditore-kosovo-provezhdaneto-na-referendum-za-promyana-na-granitsite-shte-iziskva-promneni-v-konstitutsiyata-na-kosovo.html", "text": "Прищинският ежедневник  Koha Ditore  публикува статия, в която цитира експерти, според които провеждането на референдум за евентуална промяна на границата със Сърбия изисква въвеждането на промени в Конституцията на Косово.  \r\nОт редакцията припомнят, че промените в Основния закон на най-младата държава на Балканите е необходимо мнозинство от две трети от депутатите в парламента. Но не само – за да бъдат прокарани необходимите поправки, съгласието за тях трябва да дадат и две трети от депутатите от малцинствените общности в страната.  \r\nПрезидентът на Косово Хашим Тачи предложи организирането на референдум, на който гражданите да се произнесат за идеята за корекция на границата. Предложението на Тачи е сръбските общини Прешево, Медведжа и Буяновац да се присъединят към Косово. Тереза Герова", "date": "2018.10.02", "title": "Koha Ditore (Косово): Провеждането на референдум за промяна на границите ще изисква промнени в Конституцията на Косово"}
{"url": "http://www.focus-news.net/news/2018/10/02/2573597/silistra-postradal-ot-tokov-udar-byal-shtarkel-e-spasen-v-zemlishteto-na-selo-zaritsa.html", "text": "Пострадал от токов удар бял щъркел е спасен в землището на село Зарица. Това съобщиха от пресцентъра на  РИОСВ - Русе . Екземплярът от вида бял щъркел (Ciconia ciconia) е изпратен в Спасителния център за диви животни в град Стара Загора в края на миналата седмица. Птицата е намерена в землището на с. Зарица (област Силистра), пострадала от токов удар. Приютена е от жител на селото, който се погрижил за нея.  \r\nЕксперти по биологично разнообразие са извършили контролна проверка на място и са преценили, че птицата има нужда от специализирани грижи. Ветеринарните лекари от центъра ще преценят дали щъркелът има шансове за пълно оздравяване и присъединяване към ято мигриращи птици.   \r\nЕксперти на РИОСВ - Русе напомнят, че при намиране на животни в безпомощно състояние, е необходимо незабавно да уведомят екоинспецията или регионалните дирекции по горите за предприемане на мерки по компетентност. Не желателно да се оказва помощ или да се правят опити за отглеждане,\tтъй като това води до опитомяване и загуба на инстинкти. Съгласно Закона за биологичното разнообразие се забранява отглеждането, притежаването и предлагането за продажба на взети от природата екземпляри, като глобата за физически лица е от 100 до 5000 лв., а на юридическите лица и едноличните търговци се налага имуществена санкция от 500 до 10 000 лв. \r\nОт началото на лятото в РИОСВ - Русе са постъпили сигнали за 10 пострадали щъркели. Всички са изпратени в спасителен център.", "date": "2018.10.02", "title": "Силистра: Пострадал от токов удар бял щъркел е спасен в землището на село Зарица"}
{"url": "http://www.focus-news.net/news/2018/10/02/2573591/premierat-boyko-borisov-ostavam-na-makedonskite-polititsi-da-pretsenyat-po-kakav-pat-da-varvyat-sled-referenduma-a-nie-vsyacheski-gi-podkrepyame-po-tozi-za-es-i-nato.html", "text": "Всеки един народ сам определя съдбата си и можем само да кажем, че подкрепяме нашите съседи по пътя към ЕС и НАТО, защото ние сме в това семейство. Това каза пред журналисти министър-председателят Бойко Борисов, който посети новоремонтирания Зимен дворец, предаде репортер на  Агенция „Фокус“ . „Оттам нататък според мен да даваш съвети или акъл на един народ не е по никакъв начин не само правилно, пък не е и дипломатично, а и не е честно. Оставам на македонските политици да преценят по какъв път да вървят след референдума, а ние всячески сме ги подкрепяли и ги подкрепяме по пътя за ЕС и НАТО“, коментира премиерът Бойко Борисов.  \r\nЛюба АЛЕКСИЕВА", "date": "2018.10.02", "title": "Премиерът Бойко Борисов: Оставам на македонските политици да преценят по какъв път да вървят след референдума, а ние всячески ги подкрепяме по този за ЕС и НАТО"}
{"url": "http://www.focus-news.net/news/2018/10/02/2573599/stara-zagora-rayonna-prokuratura-kazanlak-predade-na-sad-39-godishna-zhena-za-napadenie-na-lekar.html", "text": "Районна прокуратура - Казанлък предаде на съд 39-годишна жена с инициали К.Б. за това, че на 30 август 2018 г. в гр. К, обл. Стара Загора, пред жилищен блок, е причинила на лекар във Филиал за Спешна медицинска помощ – град Казанлък при ЦСМП - гр. Стара Загора, страдание без разстройство на здравето – лека телесна повреда, изразяваща се в отоци и кръвонасядания на лицето, като деянието е извършено по отношение на медицински специалист по повод изпълнение на службата му. Това съобщиха от пресцентъра на  Апелативна прокуратура - Пловдив . \r\nНа 30 август 2018 г. около 15.30 часа, в гр. К., обл. Стара Загора, лекарка във ФСМП - гр.Казанлък при ЦСМП- гр. Стара Загора била изпратена на адрес за спешен случай по сигнал на тел.112. След като пристигнали на адреса, лекарката  прегледала пациентката, като преценила, че е добре да ѝ се направят изследвания в болница, поради което следвало да я закарат до спешното отделение. Шофьорът слязъл и обърнал линейката, след което изкарал носилката, за да качат пациентката, защото здравословното ѝ състояние не позволявало да върви сама. В момента, в който я свалили до носилката, до спешния екип се приближили мъж и жена– обвиняемата К. Б. и синът ѝ. Обвиняемата застанала до лекарката, а синът ѝ - до шофьора на линейката. Лекарката била клекнала до носилката, като в този момент обвиняемата ѝ ударила шамар с опакото на ръката си през лявата част на лицето. Въпреки това лекарката продължила да си върши работата. Шофьорът на линейката се опитал да се намеси и застанал пред синът на обвиняемата, за да направи място, на което той му казал „Не ме пипай“. В това време дошъл възрастен човек, който се намесил, разбутал обвиняемата и синът ѝ и те си тръгнали. Установено е, че обвиняемата отишла при лекарския екип, защото предишен ден те били посетили нейни близки и тя искала да им каже, че останала недоволна. Видно от заключението на назначената съдебномедицинска експертиза при прегледа на лекарката се установили отоци и кръвонасядания на лицето. \r\nОбвиняемата е с чисто съдебно минало, поради което за деянието ѝ се предвижда налагане на административно наказание „глоба“ в размер от 1 000 до 5 000 лева. Предстои Районен съд - Казанлък да насрочи заседание по делото.", "date": "2018.10.02", "title": "Стара Загора: Районна прокуратура - Казанлък предаде на съд 39-годишна жена за нападение на лекар"}
{"url": "http://www.focus-news.net/news/2018/10/02/2573589/blagoevgrad-otvoren-za-posetiteli-e-targovskiyat-tsentar-v-grada-chiyato-fasada-padna-pri-burni-vetrove.html", "text": "Търговският център в Благоевград, част от фасадата на който падна при бурни ветрове, отново е отворен за посетители, предаде репортер на  Радио „Фокус“ – Пирин . В края на миналата седмица бе извършено отстраняване на разрушените елементи от сградата, както и обезопасяване на самата постройка с мрежи и скеле. Концесионерите на сградата съобщиха, че е възстановено нормалното функциониране на инфраструктурните системи в сградата и всички търговски обекти ще очакват клиентите си. \r\nЛивия НИНОВА", "date": "2018.10.02", "title": "Благоевград: Отворен за посетители е търговският център в града, чиято фасада падна при бурни ветрове"}
{"url": "http://www.focus-news.net/news/2018/10/02/2573598/premierat-boyko-borisov-darzha-na-novi-iztrebiteli-za-da-mogat-lettsite-kogato-im-svalyat-naylona-ot-sedalkite-da-znayat-che-nyama-da-sa-pushechno-meso.html", "text": "Аз държа да са нови, за да може, когато му свалят найлона от седалките, да знаят, че ще карат нещо сигурно, добро и няма да са пушечно месо, а ще могат да се сборят във въздуха. Това каза пред журналисти министър-председателят Бойко Борисов, който посети новоремонтирания Зимен дворец, предаде репортер на  Агенция „Фокус“ . „Не гледам оферти, не участвам. Това, което знам, го гледах снощи по новините. Единственото, за което съм дал указания, е да се направи публично, отворено, пред медиите, за да могат хората да знаят за пълната прозрачност на този конкурс, защото това са милиарди. От това, което видях, най-добрите самолети, които поне сме чували ние, са участвали – F-16, F-18, „Грипен“, „Eurofiighter“ и не знам още други какви. Ние държим самолетите да бъдат нови, не само да могат да охраняват небето на България, но и в този размирен свят недай Боже, ако стане война, да могат да се бият с другите изтребители“, коментира Борисов. Според него, когато видиш с какво разполагат останалите държави, потенциално с които може да възникне конфликт в региона, трябва да се избере такъв изтребител, който като излети, да има реални шансове за бой, а не само да обикаля във въздуха и да прави „Еър полисинг“. „Оттам нататък съм помолил Каракачанов да покани и летците от Граф Игнатиево също да участват, да гледат. В края на краищата първо те са най-добрите експерти, защото летят на тези самолети, знаят с какво ще се бият или ако стане война, какво ще правят, и не на последно място, те ще летят на тях. Аз държа да са нови, за да може, когато му свалят найлона от седалките, да знаят, че ще карат нещо сигурно, добро и няма да са пушечно месо, а ще могат да се сборят във въздуха“, каза още Бойко Борисов.  \r\nЛюба АЛЕКСИЕВА", "date": "2018.10.02", "title": "Премиерът Бойко Борисов: Държа на нови изтребители, за да могат летците, когато им свалят найлона от седалките, да знаят, че няма да са пушечно месо"}
{"url": "http://www.focus-news.net/news/2018/10/02/2573602/varna-narodniyat-predstavitel-neli-petrova-provede-priemen-den-s-grazhdani.html", "text": "Народният представител от Парламентарната група на ПП ГЕРБ Нели Петрова проведе приемен ден във Варна. Това съобщиха от пресцентъра на  ПП ГЕРБ – Варна . Граждани потърсиха съдействието на варненския депутат за решаването на частни имотни казуси и въпроси, свързани с обществения ред. \r\nВарненец отправи предложение в личните карти адресът де се изписва не само на кирилица, а и на латиница. Мъжът се позова на личния си опит при служебни пътувания зад граница, като изрази мнение, че това би улеснило българските граждани при попълване на документи в чуждестранни институции. Нели Петрова се ангажира да запознае с предложението колегите си в правната комисия в Народното събрание.", "date": "2018.10.02", "title": "Варна: Народният представител Нели Петрова проведе приемен ден с граждани"}
{"url": "http://www.focus-news.net/news/2018/10/02/2573600/pazardzhik-18-nelegalni-migranti-sa-zadarzhani-kray-km-64-na-avtomagistrala-trakiya.html", "text": "Пазарджик: 18 нелегални мигранти са задържани край км 64 на автомагистрала „Тракия“, съобщиха от пресцентъра на  МВР . Рано тази сутрин местен жител сигнализирал, че е забелязал група чужденци в гориста местност в непосредствена близост до 64-ти километър на автомагистрала „Тракия“ в посока за София. Светкавично натам бил насочен  екип на сектор „Пътна полиция“ при ОДМВР - Пазарджик, патрулирал наблизо. Униформените установили на място 18 чужденци – 14 мъже и 4 деца, а при предприетата проверка станало ясно, че те се придвижвали без документи за самоличност.  Към района били насочени и служители на РУ - Септември и група „Миграция“. Предстои отвеждането на чуждите граждани в ОДМВР - Пазарджик за установяване на тяхната самоличност, както и от коя държава идват и как са влезли на територията на страната ни. Ще им бъде извършен и първичен медицински преглед.  По случая е образувано полицейско производство, работата по което продължава.", "date": "2018.10.02", "title": "Пазарджик: 18 нелегални мигранти са задържани край км 64 на автомагистрала „Тракия“"}
{"url": "http://www.focus-news.net/news/2018/10/02/2573603/kyustendil-namalyava-ravnishteto-na-bezrabotitsa-v-oblastta.html", "text": "Продължава да намалява равнището на безработица в Кюстендил. Това каза пред  Радио „Фокус” – Кюстендил  Юлиана Хаджиева, директор на Дирекция „Бюро по труда” – Кюстендил. Регистрираните безработни са 2 441 души, с равнище на безработица от 9.2%, в сравнение с предходния месец безработните са намалели със 35 лица, а равнището на безработица се е намалило с 0.1 пункта. „Ние полагаме усилия дори лицата да притежават съответната квалификация, при желание и при мотивация от страна на безработните лица, работодателите са склонни да провеждат дори обучения на работното място”, каза Юлиана Хаджиева. По думите ѝ дори да няма достатъчно кадри, няма пречка безработните лица да бъдат обучени за работа в съответния сектор. Най-много свободни работни места се заявяват в секторите на преработващата промишленост, търговия, транспорт, хотелиерство, административни дейности, финансови и застрахователни дейности и търговия. \r\nВенцеслав ИЛЧЕВ", "date": "2018.10.02", "title": "Кюстендил: Намалява равнището на безработица в областта"}
{"url": "http://www.focus-news.net/news/2018/10/02/2573604/ministar-mladen-marinov-za-otkritata-kray-ruse-mina-pochti-vseki-den-otkrivame-takiva-boepripasi.html", "text": "Почти всеки ден откриваме такива боеприпаси. Това каза министърът на вътрешните работи Младен Маринов пред журналисти във връзка с откритата късно снощи мина край пътя Русе-Силистра, предаде репортер на  Агенция „Фокус“ . \r\nТой отбеляза, че когато става въпрос за боеприпас, компетентно е Министерство на отбраната, а когато има самоделни устройства, компетентни са служители на СОБТ. Министърът поясни, че за случая е уведомено Министерство на отбраната. „Не мога да ви кажа какъв е резултатът, но това са процедури“, каза Маринов.   \r\nДеница КИТАНОВА", "date": "2018.10.02", "title": "Министър Младен Маринов за откритата край Русе мина: Почти всеки ден откриваме такива боеприпаси"}
{"url": "http://www.focus-news.net/news/2018/10/02/2573605/targovishte-73-godishna-zhena-e-stanala-zhertva-na-izmama-sas-sumata-ot-700-lv.html", "text": "73-годишна жена е станала жертва на измама със сумата от 700 лв. Това съобщиха от  ОДМВР - Търговище . За времето от 11.00 часа на 27 септември 2018 г. до 9.30 часа на 1 октомври 2018 г. в село Макариополско, община Търговище, неизвестен извършител под предлог за извършване на ремонтна дейност на покрив на къща е въвел в заблуждение 73-годишна жена от селото и е отнел от владението ѝ сумата от 700 лв. Измамата е реализирана по следната схема: потърпевшата  се е обадила на телефон от обява за извършване на такъв вид ремонтни дейности, в резултат на което в дома ѝ дошли трима души, огледали обекта и определили стойността на ремонта, като поискали сумата предварително. По случая е образувано досъдебно производство по описа на РУ - Търговище.", "date": "2018.10.02", "title": "Търговище: 73-годишна жена е станала жертва на измама със сумата от 700 лв."}
{"url": "http://www.focus-news.net/news/2018/10/02/2573607/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Посещението на сръбския президент Александър Вучич в Москва, ситуацията в Македония след провала на референдума за името и отношенията между Белград и Прищина са част от основните теми, върху които акцентират печатните издания в балканските страни. \r\n***  Процесът за събитията в македонския парламент от 27 април миналата година продължава в Наказателния съд в Скопие с разпит на свидетели, съобщава електронното издание на вестник  „Независен“ , като припомня, че на предходното заседание показания дадоха четирима души. \r\nОбвиняеми по делото за събитията в Събранието на Република Македония от 27 април 2017 г. са 33-ма души, като срещу 31 от тях са повдигнати обвинения за терористично застрашаване на конституционния ред на държавата. Другите двама са обвинени в подстрекаване.  \r\nСред обвиняемите има депутати, служители на МВР и охранители на парламента осигуряване, художници и обикновени граждани. Пред магистратите те обясниха, че разбират обвиненията, повдигнати срещу тях, но признаха, че не чувстват вина за деянията. \r\n***  Президентът на Сърбия Александър Вучич пристига в Москва за разговор с държавния глава Владимир Путин – една от най-важните срещи, които двамата са имали през последните години, твърдят в редакцията на водещия белградски ежедневник  Danas . \r\n„Ситуацията в нашия регион е много сложна, необходимо е да се мери всяка дума и политически ход. В момент, в който можем да се похвалим с икономически напредък, имаме значителни политически проблеми в региона и – бих казал, не е ясен изходът от тях, дали ще се стигне до нарушаване на мира и стабилността“, предупреди Вучич в изявление пред медиите преди отпътуването си за Москва.  \r\nДържавният глава на западната ни съседка поясни, че с Путин ще обсъдят двустранните отношения, които от политическа и икономическа гледна точка са добри. Във фокуса на разговорите в руската столица обаче ще бъде ситуацията в регионален и международен план. Белград ще търси съветите на Москва как да постигне политическите и националните си цели, поясни сръбският президент.  \r\n„Ще говорим и за много конкретни проекти. Те са важни за подобряването на живота на нашите граждани, за стандарта на сръбското общество“, допълни Вучич.  \r\nПо отношение на обсъжданията за региона, президентът на Сърбия поясни: „От Скопие до това, което се случва в Косово от миналата седмица насам, провокациите на (президента Хашим)Тачи и всичко останало. Ние се опитваме да намерим най-доброто решение за нашите граждани, преди всичко как да запазим живота, мира, стабилността и сигурността“. \r\nВучич съобщи, че визитата му ще започне с разговори с Путин на четири очи, а след това ще продължи с преговори между делегации на двете страни.  \r\nОбщоизвестно е, че посещението му в Москва е с цел да търси подкрепа за Сърбия, конкретно политическа, допълни самият Вучич. \r\n***  Прищинският ежедневник  Koha Ditore  публикува статия, в която цитира експерти, според които провеждането на референдум за евентуална промяна на границата със Сърбия изисква въвеждането на промени в Конституцията на Косово.  \r\nОт редакцията припомнят, че промените в Основния закон на най-младата държава на Балканите е необходимо мнозинство от две трети от депутатите в парламента. Но не само – за да бъдат прокарани необходимите поправки, съгласието за тях трябва да дадат и две трети от депутатите от малцинствените общности в страната.  \r\nПрезидентът на Косово Хашим Тачи предложи организирането на референдум, на който гражданите да се произнесат за идеята за корекция на границата. Предложението на Тачи е сръбските общини Прешево, Медведжа и Буяновац да се присъединят към Косово. \r\n***  На референдума нямаше нищо неочаквано. Ясно беше, че правителството в Скопие ще се бори да достигне 50-процентовия праг, който трябва да се прескочи, за да е валиден народният вот. Сигурно беше и още нещо: гласувалите с положителна бюлетина ще водят убедително в групата на избирателите, застанали в неделя пред урните в Македония, пише електронното издание на гръцкия вестник  Kathimerini . \r\nЕдинствената изненада дойде от албанските партии в кабинета на Зоран Заев и преди всичко от „Демократичния съюз за интеграция“ (ДСИ) на Али Ахмети, които изглежда не успяха да мобилизират електората си в редица региони в цялата страна. Съществуват различни хипотези защо се стигна до подобна ситуация: от конкуренцията сред албанската общност, отличаваща се с решително прозападната си ориентация, и желание да се накаже Ахмети за липсата на интерес към въпроса за името на Македония.  \r\nКакво следва? Договорът с Гърция не е мъртъв, каквото и да казват противниците му. Парламентът трябва да гласува промяна в конституцията, тъй като референдумът има консултативен характер. Опозиционната ВМРО-ДПМНЕ държи ключа, тъй като е нужно мнозинство от две трети в парламента, за да бъдат прокарани конституционните реформи. Президентът Георги Иванов, който тръгна от тази партия, е категорично против промяна на името и бойкотира кампанията, която обаче спечели привърженици и сред националистите.   \r\nЛидерът й Християн Мицковски гледа „и вълкът да е сит, и агнето да е цяло“. Той иска хем да го приемат като проевропейски ориентиран водач, хем да угоди на крайните патриоти. Затова и призова членовете й сами да решат дали да гласуват на референдума или да го бойкотират. Срещу него ще бъде упражнен силен натиск от Европейския съюз. Комисарят по разширяването Йоханес Хан вече обяви, че за Брюксел референдумът, на който 90 процента от гласувалите подкрепиха споразумението с Гърция, е ясен сигнал за промяна. Вероятно Мицковски ще се опита да „вдигне мизата“ – например, свобода за бившия премиер Никола Груевски, осъден на затвор за корупция. Но ще трябва да поддържа и имиджа си пред привържениците на ВМРО-ДПМНЕ. \r\nАко в следващите седмици няма сделка, Заев ще насрочи предсрочни избори. Да се стигне обаче до план „В“ е рисковано, за всички. Ахмети твърди, че няма време за губене. Скоро ще разберем дали има право или не.   \r\n***", "date": "2018.10.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/02/2573610/plovdiv-v-karlovo-se-obsazhda-zapochvane-na-deynosti-po-izgrazhdane-na-treto-kragovo-krastovishte.html", "text": "В сградата на Община Карлово се обсъжда стартиране на дейностите по изграждане на трето кръгово кръстовище. Това съобщиха за  Радио „Фокус“- Пловдив  от Общината. Работната среща започна в 11.00 часа. Присъстват строителят, консултантът, проектантът и всички страни, ангажирани с изграждането на обект: „Кръгово кръстовище при км. 254+257 на път I – 6 „София – Бургас“ и подходи към два броя локални платна“. Ще бъде обсъдено започването на строителните дейности, както и съставяне на необходимите за тази цел строителни книжа. Очаква се след срещата да бъде създадена временна организация на движението. \r\nНад две години община Карлово полага усилия и средства за реализиране на този обект. Кметът на Карлово д-р Емил Кабаиванов заяви, че гражданите достатъчно дълго са чакали изграждането на трето кръгово кръстовище и изисква от АПИ то да започне работа в най-кратки срокове, в противен случай карловци ще излязат на протест. Това съоръжение ще предотврати бъдещи пътни транспортни произшествия и ще спаси човешки животи. \r\nЦветана ТОНЧЕВА", "date": "2018.10.02", "title": "Пловдив: В Карлово се обсъжда започване на дейности по изграждане на трето кръгово кръстовище"}
{"url": "http://www.focus-news.net/news/2018/10/02/2573612/epoka-e-re-kosovo-hashim-tachi-prizova-politicheskite-partii-da-sazdadat-obshta-platforma-za-dialoga-s-belgrad.html", "text": "Президентът на Косово Хашим Тачи не вижда реално препятствие за политическия спектър в страната да се обедини в обща платформа за диалога със Сърбия, съобщава прищинският ежедневник  Epoka e Re .  \r\nТачи заяви, че няма да иска позволение от никого, за да отиде в северната част на страната. Той каза, че посещението му  не трябва да се възприема като някаква надпревара, а като желание да разбере какво трябва да се направи, за да се повиши функционалността на държавата в този регион.  \r\nТачи се обърна към политическия спектър с призив да се обедини в последната, окончателна фаза на диалога със Сърбия. Според него не съществува никаква пречка това да се случи: „Ние трябва всички заедно да работим срещу подялбата, размяната (на територии) и Асоциацията“ на сръбските общини, която Белград настоява да бъде създадена с изпълнителни правомощия.", "date": "2018.10.02", "title": "Epoka e Re (Косово): Хашим Тачи призова политическите партии да създадат обща платформа за диалога с Белград"}
{"url": "http://www.focus-news.net/news/2018/10/02/2573606/varna-okrazhnata-prokuratura-rakovodi-dosadebnoto-proizvodstvo-za-katastrofata-kray-selo-konstantinovo-pri-koyato-zaginaha-dvama-dushi.html", "text": "Окръжната прокуратура във Варна ръководи досъдебно производство за тежкото пътнотранспортно произшествие, при което загинаха двама млади мъже. Това съобщиха от пресцентъра на  Апелативна прокуратура – Варна .  \r\nВчера около 15.00 часа на пътя от село Константиново за  Белослав служебен микробус на фирма за хлебни изделия излиза от пътното платно и се блъска в дърво. Сигналът за пътнотранспортното произшествие е подал полицейски служител, който се е движил по пътя и е забелязал катастрофиралия микробус. Загинали са 37-годишният водач и 33-годишен работник във фирмата. Телата на двамата млади мъже са извадени от микробуса от извикани на мястото служители на гражданска защита. Продължават действията по разследването. Назначени са експертизи, които трябва да установят причините и обстоятелствата за настъпване на тежкото пътнотранспортно произшествие.", "date": "2018.10.02", "title": "Варна: Окръжната прокуратура ръководи досъдебното производство за катастрофата край село Константиново, при която загинаха двама души"}
{"url": "http://www.focus-news.net/news/2018/10/02/2573601/vasiliki-daneli-milona-evropeyska-harta-za-patna-bezopasnost-v-balgariya-ima-dobri-praktiki-no-vse-oshte-ima-kakvo-da-se-zhelae.html", "text": "Слушали сме за добри практики в България, но все още има какво да се желае.  Това каза Василики Данели – Милона, от Европейската харта за пътна безопасност по време на конференция на тема „Да работим заедно, за да направим пътищата си по-сигурни – подобрен модел за управление на пътната безопасност и добри практики“ в НДК, предаде репортер на  Агенция „Фокус“.   „Нашият клъстър се състои от България – Кипър, Естония, Финландия, Гърция, Латвия и Малта. По какъв начин Европейската харта за пътна безопасност подкрепя организациите, като овластява всички участници и нашите членове. Ние самите сме овластени и насърчени от това, което чухме в тази зала и една от основните цели е да се поемат качествени и ефективни ангажименти, които да отговарят на критериите за пътна безопасност“, каза Милона.  „Създадохме етикета \"знак за добри практики\", за да отчетем резултатите по Хартата и какво представляват добрите практики в този случай“, обясни Милона. По думите й това са поредица от действия и прояви, оценени по своята ефективност и насочени към справяне с проблемите с пътната безопасност.  \r\nДеница КИТАНОВА", "date": "2018.10.02", "title": "Василики Данели-Милона, Европейска харта за пътна безопасност: В България има добри практики, но все още има какво да се желае"}
{"url": "http://www.focus-news.net/news/2018/10/02/2573613/asya-mihaylova-tsentara-za-obshtestvena-podkrepa-svishtov-vse-poveche-semeystva-tarsyat-saveti-ot-tsentara-za-vazpitanieto-i-obuchenieto-na-detsata.html", "text": "Предвид промените в начина на живот в последните години все повече семейства търсят съвети от Центъра за обществена подкрепа в Свищов. Това каза за предаването „Добре дошли в Свищов“ на  Радио „Фокус“ – Велико Търново  директорът на социалната услуга Ася Михайлова. Тя припомни, че това е един от поводите за провеждането на Ден на отворените врати в социалната институция. Целта беше по-голяма част от обществеността на Свищов да научи подробности за дейността на специалистите.  „Предвид това, че много се промени начинът на живот на хората, много от децата останаха на отглеждане при баба и дядо. Родителите са извън града или извън страната. И процесите, които са основно задължение на семейството – възпитанието, както и на училището – образованието, които трябва да вървят ръка за ръка и семейството и училището да са партньори, някак не се получават. Някъде се къса нишката и все повече деца стигат до нас, поради възникнала необходимост по отношение на поведение, умение за общуване, изграждане на приятелски отношения, та дори и мотивация за учене. В тази връзка решихме, че най-добрата идея за успех в тази насока е да предоставим възможност на хората на място да се запознаят и с екипа, и с материалната база и условията, при които се предоставя услугата“, обясни Ася Михайлова. Тя коментира, че инициативата е била повод и за обмяна на опит с други социални институции от Свищов и общината. \r\nЛуиза ТРАНЧЕВА", "date": "2018.10.02", "title": "Ася Михайлова, Центъра за обществена подкрепа - Свищов: Все повече семейства търсят съвети от Центъра за възпитанието и обучението на децата"}
{"url": "http://www.focus-news.net/news/2018/10/02/2573614/sport-grigor-dimitrov-se-klasira-za-vtoriya-krag-na-turnira-v-pekin.html", "text": "Григор Димитров започна с победа участието си на турнира в Пекин. Българинът се наложи със 7:5, 6:3 над американеца Тенис Сандгрен в двубой от първи кръг, продължил час и 22 минути игра. \r\nСъперникът на Григор Димитров бе сменен в последния момент, след като Райън Харисън се контузи, а Сандгрен влезе на негово място като „щастлив губещ\".  \r\nВ следващия кръг българинът ще играе срещу сърбина Душан Лайович, който победи Вашек Поспишил с 2:6, 6:4, 6:4. До този момент двамата имат един мач помежду си – преди две години, отново на турнир в Китай. Тогава Димитров победи Лайович със 7:6, 6:4.", "date": "2018.10.02", "title": "Спорт: Григор Димитров се класира за втория кръг на турнира в Пекин"}
{"url": "http://www.focus-news.net/news/2018/10/02/2573615/varna-rayonniyat-sad-osadi-uslovno-37-godishen-mazh-za-posledovatelno-izvarsheni-krazhba-i-grabezh-ot-targovski-obekt.html", "text": "Пред състав на Районен съд – Варна беше постигнато и одобрено споразумение, с което на 37-годишен мъж беше наложено условно наказание за извършени две отделни посегателства – кражба и грабеж, през период от 10 дни, в супермаркет  на популярна търговска верига. Това съобщиха от пресцентъра на съда. На 16 януари миналата година, подсъдимият влязъл в един от обектите на търговската верига, взел общо 6 броя суджук и луканки от хладилните стени, които скрил под дрехите си и излязъл безпрепятствено покрай касите. Десет дни по-късно, на 26 януари 2017 г., от същия търговски обект, подсъдимият по сходен начин отнел още 3 опаковки с луканкови колбаси. Действията му били забелязани чрез видеонаблюдението, като служители веднага след касовата зона го поканили за изясняване на случая в офиса. Именно тогава подсъдимият се възпротивил и употребил сила, в желанието да запази владението си над отнетите стоки, като изблъскал единия от служителите, а другия ударил с юмрук в главата. Вследствие на удара пострадалият получил травматичен оток и разкъсно-контузна рана в областта на челюстта. 37-годишният мъж е с чисто съдебно минало. За грабежа той бе осъден на 8 месеца лишаване от свобода, чието изпълнение се отлага с изпитателен срок от 3 години. Споразумението е окончателно.", "date": "2018.10.02", "title": "Варна: Районният съд осъди условно 37-годишен мъж за последователно извършени кражба и грабеж от търговски обект"}
{"url": "http://www.focus-news.net/news/2018/10/02/2573618/pochina-dekanat-na-istoricheskiya-fakultet-na-velikotarnovskiya-universitet-prof-ivan-tyutyundzhiev.html", "text": "Почина професор доктор на историческите науки и декан на Историческия факултет на Великотърновския университет Иван Тютюнджиев. Поклонението ще се състои днес в катедралния храм „Рождество Богородично“ във Велико Търново, предаде репортер на  Радио „Фокус“ – Велико Търново . \r\nПрофесор Тютюнджиев бе един от най-емблематичните български историци и всепризнат специалист в областта на българската история в епохата на късното средновековие и османското владичество, османистиката и църковната история. \r\nОсвен бележит учен той бе и активен общественик със значими приноси в реализацията на знакови за старата столица и всички нейни граждани проекти. \r\nЗа тези свои усилия, приноси и постижения той получи достойно признание с удостояването си със званието „Почетен гражданин на Велико Търново“. \r\nМария НЕДЕВА", "date": "2018.10.02", "title": "Почина деканът на Историческия факултет на Великотърновския университет проф. Иван Тютюнджиев"}
{"url": "http://www.focus-news.net/news/2018/10/02/2573617/rosen-rapchev-patna-politsiya-intsidentat-s-politseyski-avtomobil-na-patya-pleven-valchitran-nay-veroyatno-e-stanal-zaradi-loshoto-vreme-i-nesaobrazena-skorost.html", "text": "65-годишна жена е починала вследствие на катастрофа на пътя Плевен – Вълчитрън. Това каза пред журналисти Росен Рапчев, началник на сектор „Пътен контрол“ към ГД „Национална полиция“ гл. инспектор Росен Рапчев във връзка с тежък инцидент с участието на служител на МВР, предаде репортер на  Агенция „Фокус“.   „Около 17.30 на пътя Плевен – Вълчитрън 65–годишна водачка на лек автомобил при управление на автомобила напуска пътното платно и излиза в канавка. С нея са се возили още двама пътници - нейната дъщеря и внучка. На мястото на произшествието спира друг автомобил“, каза той и уточни, че пътуващите в другия автомобил са искали да помогнат на пострадалите. „В същия момент в посоката на движение от РУ-Пордим се придвижват служители, които са изпълнявали задачи по обезпечаване на малките населени места“, каза още Рапчев и уточни, че най-вероятно вследтвие на лошите метеорологични условия и несъобразена скорост, автомобилът напуска пътното платно и удря всички граждани, които са били на мястото на инцидента. \"Има пострадали четирима души, сред които един служител на МВР. Водачът на първия автомобил - 65-годишната е починала при транспортирането към болница\", заяви още Рапчев.  \r\nПо думите му инцидентът е станал на завой и при мокра настилка.  \r\nДеница КИТАНОВА", "date": "2018.10.02", "title": "Росен Рапчев, „Пътна полиция“: Инцидентът с полицейски автомобил на пътя Плевен – Вълчитрън най-вероятно е станал заради лошото време и несъобразена скорост"}
{"url": "http://www.focus-news.net/news/2018/10/02/2573609/alsat-m-makedoniya-zapochvat-razgovorite-za-sabirane-na-mnozinstvo-za-konstitutsionnite-promeni.html", "text": "Министър-председателят на Македония Зоран Заев започва разговори с опозицията за събиране на мнозинство от две трети в парламента, необходимо за прокарването на конституционни промени за промяна на името, предава излъчващият на албански език скопски телевизионен канал   „Алсат-М“ . \r\nСлед няколко дни ще се знае дали има вариант за постигане на договорка с опозицията за събиране на мнозинството от две трети в парламента, нужно за приемане на конституционните промени, произтичащи от договора за името с Гърция, подчерта в понеделник македонският премиер. \r\nСпоред  Заев, има вероятност и за провеждане на предсрочни избори, в случай че не бъде постигнат компромис с ВМРО-ДПМНЕ. При подобен сценарий гласуването ще бъде проведено в края на ноември. Тереза Герова", "date": "2018.10.02", "title": "„Алсат-М“ (Македония): Започват разговорите за събиране на мнозинство за конституционните промени"}
{"url": "http://www.focus-news.net/news/2018/10/02/2573619/bozhidar-mihaylov-regionalna-sluzhba-po-zaetostta-varna-ravnishteto-na-bezrabotitsa-prodalzhava-da-namalyava-v-kraya-na-mesets-avgust-bezrabotitsata-e-3.html", "text": "Равнището на безработица във Варненска област продължи да намалява и в края на месец август достигна 3%. Това каза в интервю за  Радио „Фокус“ – Варна  Божидар Михайлов, директор на Дирекция „Регионална служба по заетостта“ във Варна.  Регистрираните безработни са 6 725, което е с 97 по-малко спрямо предходния месец. В сравнение с юли 2017 година равнището на безработица се свива с 0,1 процентни пункта, а регистрираните безработни са с 1 701 по-малко, отчитат от службата по заетостта. В град Варна броят на регистрираните безработни в края на месец август е 3 402. Равнището на безработица в града е 2% и запазва нивото си спрямо предходния месец. На годишна база, спрямо август 2017 година, се отчита спад с 0,4 процентни пункта на равнище на безработица и със 766 безработни лица по-малко. \r\nМарияна ВАЛЕНТИНОВА", "date": "2018.10.02", "title": "Божидар Михайлов, Регионална служба по заетостта – Варна: Равнището на безработица продължава да намалява, в края на месец август безработицата е 3%"}
{"url": "http://www.focus-news.net/news/2018/10/02/2573616/kyustendil-voenno-istoricheskata-vazstanovka-na-vtorata-svetovna-voyna-operatsiya-deve-bair-shte-se-provede-kray-selo-gyueshevo-na-6-oktomvri.html", "text": "Община Кюстендил, съвместно с Министерство на отбраната, Националната гвардейска част и Клуб за военно-исторически реконструкции „Братя по оръжие“, организират военно-историческата реконструкция от Втората световна война „Операция Деве Баир – 8-14.IX.1944 г.“, която ще се проведе на 6 октомври 2018г (събота) от 12.00 часа в района 200 метра северно от село Гюешево, Община Кюстендил, в подножието на Деве Баир. Това съобщиха от пресцентъра на  Общината . В нея ще вземат участие над 100 доброволци, както и много рядка оригинална бойна техника от Втората световна война - мотоциклети, бойни коли, артилерия. По повод 130 години от създаването на Български Държавни Железници и за събитието, „Холдинг БДЖ“ ЕАД предоставят автентична влакова композиция с парен локомотив от 1935 г., с която българската армия ще пристигне на гара Гюешево в 11.00 часа.  \r\nВоенно-историческата възстановка „Операция Деве Баир – 8-14.IX.1944 г.“ се организира по повод 74 години от героичните боеве на 9-ти пехотен Пловдивски полк, успял да предотврати нахлуването на немските войски през държавната граница към град Кюстендил.", "date": "2018.10.02", "title": "Кюстендил: Военно-историческата възстановка на Втората световна война „Операция Деве Баир“ ще се проведе край село Гюешево на 6 октомври"}
{"url": "http://www.focus-news.net/news/2018/10/02/2573620/premierat-boyko-borisov-ako-sportnata-obshtestvenost-pretseni-mozhe-da-se-postroi-nov-natsionalen-stadion-koyto-da-ne-blokira-stolitsata.html", "text": "Ако спортната общественост прецени, може да се построи нов национален стадион, който да не блокира столицата. Това каза пред журналисти министър-председателят Бойко Борисов във връзка с идеята за изграждане на нов национален стадион в София, предаде репортер на  Агенция „Фокус“ . „Кокетно, хубаво стадионче, но да са първи. Сега по 500-1000 души ходят на мач. Ако спечелят, ето в краката им е. Волейболистите играха добре и ето зали в София, Пловдив, Варна, Русе, къде ли не, Бургас сега ще видите колко хубаво ще стане“, заяви Борисов. „При всяка среща с някой, се поставя въпросът: „А колко още ще дадете?“. Ако е една сфера, я решаваме от раз и я приключваме. Ако се направи така от футболистите, че да има нужда и да се стекат и десетки хиляди желаещи да гледат футбол, така както беше, няма нищо сложно. Тук спортните журналисти могат малко да помогнат, защото от всяка една камера питат къде повече пари ще се дадат. Да се сложи едно обсъждане: „Националният стадион нужен ли е на това място?“ и го направете, за да не излезе, че някой иска да направи, знаете приказките. Всеки мач блокира София, а то има почти всяка седмица. На това място този национален стадион върши ли работа?“, коментира Борисов.  \r\nПопитан какво предлага да стане премиерът отговори: „Да се построи нов, а това може да се използва за друга тема“, заяви Борисов и отбеляза, че просто дава идея. „Тогава ще има пари и за нов стадион и за още други работи. Защото този хем не върши работа за нищо, хем се даваха десетки милиони за ремонти преди нас, нищо не отремонтираха, хем задръства града. Има примери колко големи отбори в света имаха такива стадиони. Например, един Мюнхен, помните стадионът къде беше, той е уникален. Развалиха го, изнесоха го извън града и на място, където да няма задръствания, където отива метрото и го решиха. Аз имам идеи, но вместо да бръкнем и да извадим от бюджета пари, вместо да ги дадем за други дейности, ако спортната общественост прецени, че това е едно правилно решение, можем да го направим и ще помогнем на всички. Защото всеки път като има мач, хиляди хора псуват“, подчерта той. „Снощи на националния стадион имаше 200 човека, а 2 млн. не можеше да минат покрай стадиона. А правилно ли е? Не. Вие вдигнете темата и ще ни помогнете. Ще я обсъдим, парите са на държавата, общи са“, каза още Бойко Борисов.  \r\nЛюба АЛЕКСИЕВА", "date": "2018.10.02", "title": "Премиерът Бойко Борисов: Ако спортната общественост прецени, може да се построи нов национален стадион, който да не блокира столицата"}
{"url": "http://www.focus-news.net/news/2018/10/02/2573625/afp-frantsiya-zamrazyava-aktivi-na-iranskata-razuznavatelna-sluzhba.html", "text": "Франция обяви решение за замразяване на активи, принадлежащи на двама граждани на Иран, работещи към Министерството на сигурността и разузнаването в Техеран, предава  AFP . \r\nДекретът за замразяване на активите, публикуван в бюлетина на правителството, разкрива името на един от двамата мъже, срещу които ще бъде приложена мярката. Става въпрос за Асадола Асади – име, което съвпада с това на иранския дипломат, арестуван през юни тази година за предполагаем заговор за нападение срещу иранска опозиционна група във Франция.  Тереза Герова", "date": "2018.10.02", "title": "AFP: Франция замразява активи на иранската разузнавателна служба"}
{"url": "http://www.focus-news.net/news/2018/10/02/2573623/blagoevgrad-v-regionalniya-istoricheski-muzey-shte-se-provede-muzeen-urok-s-uchenitsi-po-povod-godishnina-ot-izbuhvaneto-na-kresnensko-razlozhkoto-vastanie.html", "text": "В Регионален исторически музей – Благоевград ще се проведе музеен урок с ученици по повод годишнина от избухването на Кресненско-Разложкото въстание. Това съобщи за  Радио „Фокус“ – Пирин  д-р Елена Чългънова, историк и уредник в културната институция. Събитието ще се проведе на 3 октомври от 11.00 часа. В него участие ще вземат деца от различни учебни заведения. \r\nЛивия НИНОВА", "date": "2018.10.02", "title": "Благоевград: В Регионалния исторически музей ще се проведе музеен урок с ученици по повод годишнина от избухването на Кресненско-Разложкото въстание"}
{"url": "http://www.focus-news.net/news/2018/10/02/2573611/premierat-boyko-borisov-garantiram-na-maykite-na-detsa-s-uvrezhdaniya-che-v-byudzheta-za-2019-g-shte-ima-150-mln-lv-poveche-vapreki-nesaglasieto-na-sindikati-i-nyakoi-koalitsionni-partnyori.html", "text": "Аз винаги съм си поемал отговорността. Искам по темата да кажа следното – обещал съм едно единствено нещо и то е в новия бюджет да има 150 млн. повече за хората с увреждания. Това каза пред журналисти министър-председателят Бойко Борисов, който посети новоремонтирания Зимен дворец, предаде репортер на  Агенция „Фокус“ . „В новия бюджет, който само след седмица-две ще влезе в парламента, ако няма 150 млн. повече, тогава могат да се обърнат към мен. По-добрата работа на приходните агенции, борбата с корупцията и контрабандата, с олигархията, дава възможност всяка година със 150 млн. да даваме за хората с увреждания. Те искаха 105 млн. Сутринта разговарях с Мая Манолова по телефона, казах: „Мая, ти искаше 105, заделили сме 150“. Говорих с КНСБ и КТ „Подкрепа“ – с двата синдиката, те категорично са против. А знаете, че тричленките и съставите, които събират работодатели, синдикати и браншовите организации, все пак всеки има мнение. И синдикатите, и работодателите са против. Възложил съм на ПГ на ГЕРБ, на социалния министър, даже му казах в к.к. Албена, където е сдружението на общините да излезе и да го каже“, коментира Борисов и призова трите закона да се вкарат и да се гледат заедно. „Социалният министър, майките с увреждания, омбудсманът, в тези 150 млн. да вкарат това, което имат като претенции – дали фондове, дали лична помощ, подкрепа, както искат да го направят, това не е моя работа. Но седмици наред са се събирали, всеки има своето мнение, национално представените организации също имат своето мнение, но изглежда е най-лесно да кажеш: „Бойко да отговаря“. Да, аз си отговарям и това, което съм поел като ангажимент, да гледат трите закона и да има 150 млн. лв. повече всяка година оттук нататък, включително и тази, ако го няма, въпреки че не всички коалиционни партньори са съгласни, тогава могат да кажат: „Борисов ни излъга“. Иначе не е честно. Има куп институции, които с това се занимават, моята работа е да събера парите през приходните агенции, МВР, ДАНС и всички останали. Сутринта и с Горанов говорих, той е на ЕКОФИН в Люксембург, 150 млн. лв. повече ще има в бюджета за социални дейности – да ги разпределят правилно“, допълни той. Попитан кои от коалиционните партньори не са съгласни с отпускането на тези пари, Борисов отговори, че няма значение. „Така или иначе и през коалиционния съвет го минахме и се разбрахме, че за тези дейности се разбрахме, че със 150 млн. лв. повече ще дадем в новия бюджет и парламентът да го гласува. Оттам нататък парламентаристите, всички заинтересовани страни да ги разпределят. Това, което гарантирам на майките с увреждания е, че със 150 млн. лв. повече ще има бюджетът тази година още. Не от 1 юли, не от 16 септември, а от този бюджет“, заяви премиерът и отбеляза, че в здравеопазването Кирил Ананиев се опитва да направи реформа, но всички са против. „Ами със социалния министър, който не дадоха да го уволня, да седнат и да направят реформа. Кралев ми е поискал 5 млн. да оправи тази зала, аз съм ги осигурил чрез парите, които събира повече в бюджета държавата. Ако има нещо не качествено, аз идвам, гледам, Кралев носи отговорност оттук насетне. Нека всеки да си носи отговорността, защото после най-лесно е да кажеш: „Бойко да даде парите“, но те не са на Бойко, а на държавата, на бюджета, на данъкоплатците. Всяка една сфера има нужда от своите пари. 150 млн. лв. повече са повече от целия бюджет за култура. Някой да не каже: „Малко са“, коментира още министър-председателят.  \r\nЛюба АЛЕКСИЕВА", "date": "2018.10.02", "title": "Премиерът Бойко Борисов: Гарантирам на майките на деца с увреждания, че в бюджета за 2019 г. ще има 150 млн. лв. повече, въпреки несъгласието на синдикати и някои коалиционни партньори"}
{"url": "http://www.focus-news.net/news/2018/10/02/2573627/premierat-boyko-borisov-proektat-za-zimniya-dvorets-beshe-50-mln-lv-v-kabineta-oresharski-sega-e-5-mln-lv-kazvam-go-na-bortsite-sreshtu-koruptsiyata.html", "text": "Проектът за Зимния дворец беше 50 млн. лв. в кабинета „Орешарски“, сега е 5 млн. лв. – казвам го на борците срещу корупцията. Това каза пред журналисти министър-председателят Бойко Борисов, който посети новоремонтирания Зимен дворец, предаде репортер на  Агенция „Фокус“ . На мен залата ми хареса, по-важното е, че хората, които тренират тук, те я харесват. Да поздравим спортното министерство за прекрасната организация на световното по волейбол, спортната гимнастика, по гребане, парашутизъм и т.н. Идеята за световна младежка олимпиада е дотолкова сериозна, че повдигна темата президентът на Международния олимпийски комитет. Когато той ми я предложи, да кандидатстваме, да окажат пълно съдействие, защото в България го заслужават, тогава и ние казахме, че ще направим необходимото, заяви Борисов и коментира, че самият Международен олимпийски комитет е дал 1 млрд. долара за домакините. „Надявам се с всички деятели, от наша страна ще направим всичко необходимо за кандидатурата и след това да помагате да направим така както трябва“, добави той.  \r\nЗа вида на Витоша, Борисов коментира, че в България е хубаво, когато има някаква кауза. „Такова нещо ще ни мобилизира и действително след олимпиадата, ще остане всичко за хората и децата, които искат да практикуват зимния спорт. Като заведем метрото до лифта, знаете колко е кратко – от метрото, на лифта и на ски пистата. Абсолютно възможно е да се направи“, каза още Бойко Борисов.  \r\nЛюба АЛЕКСИЕВА", "date": "2018.10.02", "title": "Премиерът Бойко Борисов: Проектът за Зимния дворец беше 50 млн. лв. в кабинета „Орешарски“, сега е 5 млн. лв. – казвам го на борците срещу корупцията"}
{"url": "http://www.focus-news.net/news/2018/10/02/2573626/burgas-sas-sezonni-tsvetya-shte-bade-izpalnen-vatreshniyat-dvor-na-ekspotsentar-flora-po-vreme-na-chetvartoto-izdanie-na-tsvetniya-bazar-flora-esen.html", "text": "Със сезонни цветя, луковици и посадъчен материал ще бъде изпълнен вътрешният двор на Експоцентър „Флора“ по време на четвъртото издание на цветния базар „Флора Есен“, съобщиха от пресцентъра на  Община Бургас . Изложението ще се проведе от 11 до 14 октомври с работно време от 10.00 до 19.00 часа. Хризантеми, далии и орхидеи са само част от видовете, които ще предложат производители и вносители на цветя от цялата страна. Вече традиционно част от есенния базар са и обособените зони с био и арт продукти на цветна тематика. Любителите на пчелните продукти ще имат възможността да се снабдят с висококачествен мед, прополис и цветен прашец директно от производителите. \r\nЕсенният цветен базар ще предложи на посетителите разнообразни идеи за дома и градината. Всеки ще има възможност да се допита до специалист как да оформи вътрешното и външно озеленяване на своя дом или офис.", "date": "2018.10.02", "title": "Бургас: Със сезонни цветя ще бъде изпълнен вътрешният двор на Експоцентър „Флора“ по време на четвъртото издание на цветния базар „Флора Есен“"}
{"url": "http://www.focus-news.net/news/2018/10/02/2573624/tanya-likova-obshtina-svishtov-darinka-petkova-ot-selo-trudovets-specheli-parva-nagrada-v-natsionalniya-poetichen-konkurs-svishtovski-loznitsi.html", "text": "Даринка Петкова от село Трудовец спечели първа награда в поетичния конкурс на Община Свищов „Свищовски лозници“. Призът ѝ бе връчен по време на официална церемония, която беше част от програмата, посветена на едноименните празници на града. Това съобщи в предаването „Добре дошли в Свищов“ на  Радио „Фокус“ – Велико Търново  Таня Ликова, гл. експерт Отдел „Култура и културно наследство“ в Община Свищов. Произведението, с което Даринка грабна първо място, е озаглавено „Скритото добро“.  \r\nВтора награда получи Асан Хаджипехливанов от Плевен, за стихотворението „Корсарят“, а с трета бе отличен Пламен Коцев от Разград, за стихотворението „Жената от голямата река“. \r\n„Компетентното жури, което бе в състав: Ваньо Вълчев – председател и членове Георги Драмбозов, Людмил Симеонов, Стефания Цанкова и Таня Ликова, тази година разгледа и обсъди общо 70 нови произведения, на 70 автори – участници в конкурса. Поради големия брой творби, журито взе решение да бъдат присъдени и две специални награди – на Христина Главанова, от Севлиево и на Цветелина Минева от Велико Търново“, допълни Таня Ликова. \r\nЕдно от най-значимите отличия, които всяка година връчват организаторите по време на „Свищовски лозници“ е наградата „Николай Искъров“. Тази година нейн носител стана младата и многообещаваща поетеса Диана  Стойкова. Гюлшен Алиева от Плевен, пък,  е тазгодишният носител на наградата „Златно дунавско перо”. Тя е автор на 6 издадени книги,  а седмата е вече на път да стигне до читателите. \r\nЛуиза ТРАНЧЕВА", "date": "2018.10.02", "title": "Таня Ликова, Община Свищов: Даринка Петкова от село Трудовец спечели първа награда в националния поетичен конкурс „Свищовски лозници“"}
{"url": "http://www.focus-news.net/news/2018/10/02/2573629/veliko-tarnovo-30-godishen-mazh-e-privlechen-kato-obvinyaem-v-izvarshvaneto-na-telefonna-izmama.html", "text": "30-годишен мъж от град Левски е привлечен като обвиняем в извършването на телефонна измама. Това съобщиха от  ОДМВР -  Велико Търново . От допълнително проведените оперативно-издирвателни мероприятия от служители на Областна дирекция на МВР – Велико Търново и Плевен е установено, че в групата на двамата мъже от Радомир и Левски, задържани за извършването на телефонни измами, е имало и друг човек. 30-годишният трети член на групата не е известен до момента на полицията. С постановление на прокуратурата той е задържан за 72 часа.", "date": "2018.10.02", "title": "Велико Търново: 30-годишен мъж е привлечен като обвиняем в извършването на телефонна измама"}
{"url": "http://www.focus-news.net/news/2018/10/02/2573628/plamen-simeonov-hudozhestvena-galeriya-nikolay-pavlovich-do-2-noemvri-v-galeriyata-shte-ostane-41-vata-izlozhba-na-svishtovskite-hudozhnitsi.html", "text": "До 2 ноември остава 41-ата изложба на свищовските художници, подредена в Художествена галерия „Николай Павлович“. Това съобщи в предаването „Добре дошли в Свищов“ на  Радио „Фокус“ – Велико Търново  уредникът от културната институция Пламен Симеонов. Той припомни, че откриването на експозицията съвпадна и с отбелязването на 30-годишнината от създаването на галерията. Всичко това се случи в рамките на празниците на града „Свищовски лозници“. „Тази година изложбата има рекорден брой участници – 29 автори, които представят пред свищовската общественост и гостите на града 69 творби. Посетителите на галерията могат да видят графики, иконописи, живопис с различни техники, приложно изкуство и малка пластика. Сред художниците е и Иван Бонев – дългогодишен главен уредник на художествената галерия“, обясни Пламен Симеонов. \r\nПреди да се премести в настоящата си сграда културната институция се е помещавала в Светиниколското училище. По-късно, след земетресението в Свищов през 1977 г., фондът е преместен в друга сграда, а през 1988 г. излиза решението за създаване на галерия с името на Николай Павлович. Днес тя съхранява над 5000 творби от стотици автори. \r\nЛуиза ТРАНЧЕВА", "date": "2018.10.02", "title": "Пламен Симеонов, Художествена галерия „Николай Павлович“: До 2 ноември в галерията ще остане 41-вата изложба на свищовските художници"}
{"url": "http://www.focus-news.net/news/2018/10/02/2573630/varna-gorskite-strazhari-kam-sidp-sa-zadarzhali-dva-avtomobila-i-karutsa-s-nezakonna-darvesina.html", "text": "Две моторни превозни средства, каруца и общо 12,3 куб. м дървесина са задържани при проверки на горските стражари към Североизточно държавно предприятие. Два автомобила, натоварени с 2 куб. м незаконно добити дърва за огрев, са конфискувани от служителите на ДГС „Нови Пазар”. Това съобщиха от пресцентъра на  Североизточно държавно предприятие . На нарушителите са съставени четири акта по Закона за горите. На територията на ДЛС „Шерба” е задържана каруца. С нея били пренасяни 0,3 куб. м дърва за огрев без документи за законен произход. За нарушението, установено при обход на стопанството, са съставени два акта. Други два акта са съставени от горските стражари в ДЛС „Тервел”, които са разкрили незаконната сеч на 10 куб. м дървесина. През изминалата седмица служителите на всички 13 горски и 5 ловни стопанства към СИДП са извършили общо 830 проверки. 132 от тях са на обекти за добив на дървесина, 179 – на превозни средства, 519 – на физически лица, от които 456 са ловци, а 4 – любители на риболова. В началото на отоплителния сезон проверките са масирани, а контролната дейност остава най-интензивна на местата с висока концентрация на нарушения. От предприятието, което стопанисва държавните гори в четирите области Варна, Добрич, Търговище и Шумен, напомнят, че глобата за незаконна сеч е от 50 до 3000 лв. Такава санкция законът предвижда и за товаренето, транспортирането, разтоварването, придобиването, съхраняването и преработването на дървесина без разрешение. Ако незаконните действия се извършват организирано с търговска цел от юридическо лице или едноличен търговец административното наказание е имуществена санкция  в размер от 100 до 5000 лв. При повторно нарушение в срок от една година от влизането в сила на наказателно постановление се налага глоба или имуществена санкция в троен размер. До шест години затвор и глоба от 1000 до 20 000 лева законът предвижда за нарушителите, които са подведени под наказателна отговорност.", "date": "2018.10.02", "title": "Варна: Горските стражари към СИДП са задържали два автомобила и каруца с незаконна дървесина"}
{"url": "http://www.focus-news.net/news/2018/10/02/2573634/vitseprezidentat-iliyana-yotova-shte-bade-na-poseshtenie-v-ukrayna-ot-3-do-5-oktomvri.html", "text": "В рамките на визитата Илияна Йотова ще посети украински населени места, в които живеят компактни общности от български произход. Във водената от вицепрезидента делегация участват представители на бесарабските българи в България. Това съобщиха от  прессекретариата на държавния глава . \r\nСред основните теми на разговорите на Илияна Йотова ще са гаранциите от страна на украинската държава за изучаването на български език, създаването на бизнес контакти, осигуряването на възможност за обучение и работа в България. Илияна Йотова очаква от българската общност в Украйна да постави своите проблеми, за да може българската държава адекватно да отговори на нейните потребности.  В сряда, 3 октомври,  Илияна Йотова ще бъде в селата Задунаевка и Заря, където ще разговаря с кметове, представители на български дружества и на неделни училища от региона. В късния следобед, във Всеукраинския център за българска култура, е планирана среща на вицепрезидента с българската общност в град Одеса.  В четвъртък, 4 октомври,  Илияна Йотова ще посети селата Бановка, Криничное и Лошчиновка. По-късно същия ден в Измаилския държавен университет вицепрезидентът ще разговаря с представители на българската общност.  В петък, 5 октомври,  Илияна Йотова ще приветства ръководството, учителите и възпитаниците на Болградската гимназия „Г. С. Раковски“ по повод 160-годишнината на учебното заведение.", "date": "2018.10.02", "title": "Вицепрезидентът Илияна Йотова ще бъде на посещение в Украйна от 3 до 5 октомври"}
{"url": "http://www.focus-news.net/news/2018/10/02/2573632/veliko-tarnovo-nay-golyamo-kolichestvo-valezhi-prez-izminaloto-denonoshtie-e-otcheteno-v-selo-krusheto-24-lkv-m.html", "text": "24 л/кв. м е количеството на падналите валежи в горнооряховското село Крушето през изминалото денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. Във Велико Търново са паднали 21 л/кв. м, а в Полски Тръмбеш – 18 л/кв. м. В Еленския Балкан най-много е количеството на валежите в село Тодювци – 22 л/кв. м. В село Костел са падали 12 л/кв. м дъжд. В стражишкото село Кесарево количеството валежи е 21 л/кв. м, а в село Камен – 22 л/кв. м. Най-малко е валяло в Павликени, където са отчетени 8 л/кв. м. „Валежите са в норма. Валя доста, но в сравнение с други части на България е сравнително малко. Количествата дъжд в областта варират от 1 до 24 л/кв. м“, отбеляза дежурният в Хидрометеорологичната обсерватория. Температурите във вчерашния ден са били около 12⁰. Тази сутрин също са измерени 12⁰. В момента термометрите във Велико Търново показват 16⁰. \r\nНадежда КРЪСТЕВА", "date": "2018.10.02", "title": "Велико Търново: Най-голямо количество валежи през изминалото денонощие е отчетено в село Крушето - 24 л/кв. м"}
{"url": "http://www.focus-news.net/news/2018/10/02/2573633/varna-bezplatni-pregledi-za-rak-na-gardata-se-provezhdat-v-umbal-sv-marina.html", "text": "За поредна година УМБАЛ „Св. Марина“ – Варна се присъединява към инициативата за профилактична и информационна кампания, свързана със Световния месец за борба с рака на гърдата. Това съобщиха от  Медицински университет – Варна . Кампанията е с цел профилактика и ранно диагностициране на рака на гърдата. Специалистите във варненската университетска болница напомнят, че заболяването е напълно лечимо, ако бъде открито в първите стадии на развитието си. \r\nБезплатните профилактични прегледи за рак на гърдата в Клиника по гръдна хирургия в УМБАЛ „Св. Марина“-Варна ще се провеждат в периода от 8 до 26 октомври в дните вторник, сряда, четвъртък и петък в часовете от 13.30 до 14.30 часа, с предварително записване на тел: 052/ 978 660. \r\nРакът на гърдата е най-честото онкологично заболяване сред жените по целия свят. Открит навреме, ракът на млечната жлеза е лечим в над 97% от случаите. Тъй като първите симптоми остават незабелязани – не може да се опипа и не предизвиква болка, се налага провеждане на скрининг.", "date": "2018.10.02", "title": "Варна: Безплатни прегледи за рак на гърдата се провеждат в УМБАЛ „Св. Марина“"}
{"url": "http://www.focus-news.net/news/2018/10/02/2573622/nikos-kotsiyas-referendumat-v-makedoniya-ne-e-uslovie-za-dogovora-za-imeto-turtsiya-finansira-malkite-partii-za-da-se-vazdarzhat-ot-kampaniyata.html", "text": "В интервю за Гръцката държавна компания за радио и телевизия, цитирано от македонската информационна агенция  „Макфакс“  първият дипломат на Атина Никос Коцияс заяви, че референдумът, който правителството в Скопие организира, не е нито условие, нито законово изискване за прилагане на договора за името.  \r\nКоментирайки резултатите от неделното гласуване, Коцияс подчерта, че и президентът Георги Иванов, и премиерът Зоран Заев са избрани с по-малък брой гласове от тези, които преброени „за“ промяна на името на Македония.  \r\n„В споразумението се казва, че референдумът е избор на правителството в Скопие, но не е нито условие, нито предпоставка, нито правно искане за прилагане на споразумението, това е от голямо значение. Сега отиваме на политическата част. На пръв поглед, когато някой види процента на гласувалите и ако не познава балканската политика, политика на Скопие и тяхната реалност, той би казал, че е малък. И това е логично. Но ако знае колко гласа са тези 37-38 процента и какво се е случило на предишните избори, тогава той ще разбере някои неща\", коментира първият дипломат на Атина.  \r\nРъководителят на гръцката дипломация обърна внимание и на факта, че избирателните списъци в Македония не са актуализирани, и че ако са гласували всички, които в действителност имат право на глас, мнозинството от 50+1% ще е по-малко от 600 000 избиратели.  \r\nСъгласно думите му, някои по-малки партии в Македония са били финансирани от Турция, за да се въздържат от кампанията за референдума. В този контекст той отбеляза, че Турция е готова да попречи на Гърция да развие своето влияние на Балканите и стабилизиращата си роля в региона. В същото време той подчерта, че Македония може да се срине, ако загуби стабилност и отново изпадне в изолация,  и това би било най-лошият сценарий не само за самата страна, но и за Балканите като цяло. \r\nНа въпрос кога споразумението за името ще бъде ратифицирано в гръцкия парламент, Коцияс отбеляза, че това ще се случи седмица-две след промяна на Конституцията на Македония.  Тереза Герова", "date": "2018.10.02", "title": "Никос Коцияс: Референдумът в Македония не е условие за договора за името, Турция финансира малките партии, за да се въздържат от кампанията"}
{"url": "http://www.focus-news.net/news/2018/10/02/2573631/the-cyprus-mail-turskite-vlasti-izdadoha-zapoved-za-arest-na-stotitsi-zapodozreni-v-prane-na-pari.html", "text": "Турската прокуратура е издала заповеди за ареста на 417 души, заподозрени за пране на пари. Става дума за трансфер на близо 2.5 млрд. турски лири (419 млн. долари) по банкови сметки в чужбина, информира англоезичното кипърско издание  The Cypros Mail , като се позовавана на CNN Turk. \r\nЕкипи на истанбулската полиция са започнали акцията в редица провинции за арестуване на заподозрените, пояснява медията. \r\nПолучателите на сумите са предимно ирански граждани, живущи в САЩ. Заподозрените са обвинени, че получават комисионни за изпращане на суми от минимум 5000 до 28 088 турски лири в сметки в чужбина. Разследването е насочено срещу онези, които „се прицелват в икономическата и финансова сигурност на турската република“ , се казва в изявление на главният прокурор на Истанбул.  \r\nОперацията е предприета от финансовата полиция. Трансферите са правени от различни банкови клонове и АТМ-устройства в периода след 1 януари 2017.", "date": "2018.10.02", "title": "The Cyprus Mail: Турските власти издадоха заповед за арест на стотици заподозрени в пране на пари"}
{"url": "http://www.focus-news.net/news/2018/10/02/2573640/veliko-tarnovo-s-12-santimetra-se-e-pokachilo-nivoto-na-reka-yantra-v-kv-cholakovtsi.html", "text": "Минимално е покачването на речните нива в област Велико Търново след падналите дъждове вчера. Това съобщиха за  Радио „Фокус“ – Велико Търново  от Хидрометеорологичната обсерватория в града. С 12 сантиметра се е покачило нивото на река Янтра в кв. „Чолаковци“ във Велико Търново. Измереното ниво тази сутрин е 124 см, при критични стойности 650 см. С 12 см се е покачила и река Джулюница при лясковското село Джулюница. Нивото й е 92 см. Река Янтра при село Каранци в община Полски Тръмбеш се е покачила с 5 см. Измереното ниво тази сутрин е 105 см, при критични стойности 500 см. Голяма река при Стражица е 86 см. Покачването е с 2 см.  \r\n„През летния сезон реките се бяха пресушили. Почвата беше суха и сега пое падналия дъжд“, посочи дежурният в Хидрометеорологичната обсерватория. \r\nОт Басейнова дирекция „Дунавски район“ прогнозират, че водни количества за 2 и 3 октомври ще са около и над средномногогодишните стойности. От днес ще започне процес на понижение на водните нива на реките във водосбора, като в долното течение на основната река до 3 октомври ще има повишения вследствие на оттичане. Водните количества ще бъдат под праговете за внимание. \r\nНадежда КРЪСТЕВА", "date": "2018.10.02", "title": "Велико Търново: С 12 сантиметра се е покачило нивото на река Янтра в кв. „Чолаковци“"}
{"url": "http://www.focus-news.net/news/2018/10/02/2573636/burgas-uchenitsi-ot-uchilishte-filip-kutev-v-kotel-shte-sviryat-i-peyat-blagotvoritelno-za-detsata-ot-dmsgd-vyara-nadezhda-i-lyubov.html", "text": "52-ма ученици от Национално училище за фолклорни изкуства „Филип Кутев“ в град Котел поеха инициативата да организират благотворителен концерт в подкрепа на децата от ДМСГД „Вяра, Надежда и Любов“ – Бургас., съобщиха от пресцентъра на  Община Бургас . Благотворителният концерт е под наслов „Деца помагат на деца“ и ще се проведе на 13 октомври 2018 г. от 14.00 часа в залата на Културен дом на нефтохимика. Входът ще бъде свободен, а даренията ще се събират в специално подготвени урни от организторите. Програмата на концерта ще се състои от два блока – класически и фолклорен. Класическата част се изпълнява на пиано, а фолклорната е съставена от песни, танци, гайди, гъдулки. Организаторите са подготвили още изненади за публиката. \r\nЦелта на учениците от Национално училище за фолклорни изкуства „Филип Кутев“ е да подпомогнат деца в неравностойно положение от Дом за медико социални грижи за деца „Вяра, Надежда и Любов“ – Бургас. \r\nПървата благотворителна кампания на учениците от музикалното училище в Котел бе в град Стара Загора.", "date": "2018.10.02", "title": "Бургас: Ученици от училище „Филип Кутев“ в Котел ще свирят и пеят благотворително за децата от ДМСГД „Вяра, Надежда и Любов“"}
{"url": "http://www.focus-news.net/news/2018/10/02/2573637/sofiya-stroitelstvoto-na-novata-plenarna-zala-shte-priklyuchi-do-sredata-na-2019-godina.html", "text": "Строителството ще приключи до средата на 2019 година. Това означава приемането на строежа с Акт 15. Това каза пред журналисти Николай Бациев от Дирекция „Управление на собствеността“, която пряко отговоря за изпълнението на строително-монтажните работи за новата пленарна зала „Св. София“, предаде репортер на  Агенция „Фокус“ . „След това имаме няколко месеца държавна приемателна комисия, има и Акт 16“, обясни той. „След като проектът бъде окончателно предаден и бъде разрешено ползването му ще започнат процедури по допълнително оборудване в залата“, посочи Николай Бациев и уточни, че за допълнителното оборудване ще има обществени поръчки. „Залата ще бъде със стъклен покрив. Преди това покривът беше плътна стоманено-бетонна плоча“, поясни той. „Съоръжението е изключително сложно за изпълнение. Такова нещо в известна степен има в Бундестага, но там площта е по-малка“, коментира Бациев. „Цялата квадратура на стъкления покрив е около 450-500 кв.м. Всеки момент очакваме да пристигнат стъклата“, обяви той. „Стъклопакетите ще позволят относително постоянна слънчева светлина в залата“, посочи Николай Бациев и допълни, че ще има и допълнително осветление заради камерите. \r\nБиляна ИВАНОВА", "date": "2018.10.02", "title": "София: Строителството на новата пленарна зала ще приключи до средата на 2019 година"}
{"url": "http://www.focus-news.net/news/2018/10/02/2573639/silistra-77-godishna-zhena-e-stanala-zhertva-na-telefonna-izmama-s-nad-8-000-lv.html", "text": "77-годишна жена е станала жертва на телефонна измама с над 8 000 лв. Измамата е станала вчера, съобщиха от  ОДМВР - Силистра . Жертва е станала 77-годишна жена от Силистра, а щетата възлиза на 8 150 лв., златни и сребърни накити. И в този случай сработил популярният напоследък сценарий за участие в полицейска акция по залавяне на измамници. Жената, която повярвала, че помага на органите на реда, в продължение на три дни оставяла на различни места на улицата накити и пари, които теглела от банковата си сметка. По случая е образувано досъдебно производство. За пореден път ОДМВР - Силистра посочват, че не съществува практика полицията да иска пари от гражданите за изпълнение на служебните си задачи. Всяко телефонно обаждане с искане на пари под различни предлози е измама.", "date": "2018.10.02", "title": "Силистра: 77-годишна жена е станала жертва на телефонна измама с над 8 000 лв."}
{"url": "http://www.focus-news.net/news/2018/10/02/2573608/sofiyski-gradski-sad-shte-gleda-myarkata-na-15-godishniya-mladezh-koyto-namushka-momche-v-stolichniya-kv-nadezhda.html", "text": "На 3 октомври от 9.00 часа 32 състав на Софийски градски съд ще разгледа подадената от адвокат Марковски молба за изменение на мярката за неотклонение на 15-годишния младеж, който намушка момче в столичния кв. „Надежда“. Това съобщиха от пресцентъра на  Софийски градски съд . Очаква се заседанието да бъде закрито.", "date": "2018.10.02", "title": "Софийски градски съд ще гледа мярката на 15-годишния младеж, който намушка момче в столичния кв. „Надежда“"}
{"url": "http://www.focus-news.net/news/2018/10/02/2573621/pazardzhik-mayki-na-detsa-s-uvrezhdaniya-izlizat-na-protest-v-grada-pod-nadslov-iskame-reformi.html", "text": "Майки на деца с увреждания и хора, които ги подкрепят, ще излязат на протест в града. Това съобщи за  Радио „Фокус“ – Пазарджик  Радка Станева, организатор на протеста. Тя обясни, че сборният пункт на протестиращите ще е в 17.00 часа пред входа на „Стадиона“ в Пазарджик. „Ще изчакаме 30 минути докато се съберем. След това ще пресичаме бавно през пътя Пазарджик - Панагюрище в рамките на около 10 минути. Ще има и полиция, която ще спира движението“, обясни Станева. Тя обясни, че имат уверението, че различни граждански сдружения от Пазарджик, а също хора от Карлово и други градове ще дойдат, за да подкрепят протеста. „Очакваме да се съберат над 30 души, може би повече. Мотото на протеста е „Искаме реформи“. Ще продължим с протестите докато те не станат факт. Искаме най-вече Законът за личната помощ да се гласува, за да се осигури финансово обезпечение“, уточни Станева. Тя каза също, че на протеста се очаква да дойдат не само майки на деца с увреждания, но и много хора, които ги подкрепят. \r\nВаня НИКОЛОВА", "date": "2018.10.02", "title": "Пазарджик: Майки на деца с увреждания излизат на протест в града под надслов „Искаме реформи“"}
{"url": "http://www.focus-news.net/news/2018/10/02/2573638/blagoevgrad-intenziven-e-trafikat-za-tovarnite-avtomobili-na-gkpp-kulata-i-v-dvete-posoki.html", "text": "Интензивен е трафикът за товарните автомобили на ГКПП „Кулата“ и в двете посоки. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ трафикът е нормално натоварен. Без забавяния се извършва преминаването през граничните пунктове между България и Македония в Област Благоевград. \r\nЛивия НИНОВА", "date": "2018.10.02", "title": "Благоевград: Интензивен е трафикът за товарните автомобили на ГКПП „Кулата“ и в двете посоки"}
{"url": "http://www.focus-news.net/news/2018/10/02/2573635/plovdiv-ag-otdelenieto-v-karlovo-poluchi-parite-po-klinichnite-pateki-koito-byaha-otkazvani-ot-rzok-sporat-prodalzhava-v-sadebnata-zala.html", "text": "АГ отделението в МБАЛ „Д-р Киро Попов“ в Карлово получи парите по клиничните пътеки, които им бяха отказвани от РЗОК в Пловдив. Това съобщи за  Радио „Фокус”- Пловдив  управителят на болницата д-р Христо Пелев. „Сумата е тази, която сме изработили”, каза д-р Пелев и поясни, че не са изплатили само парите по Наредба 26, касаеща социално слабите родилки, които не са осигурени. „Но тези пари по принцип се дават малко по-късно”, добави д-р Пелев. Той поясни, че парите за 12 клинични пътеки за месеците юни, юли и август са били получени в болницата, въпреки споровете и създадените отношения на болницата с НЗОК, в частност с РЗОК.  \r\nДнес спорът продължава в съдебната зала, тъй като за 14.00 часа е насрочено делото на втора инстанция. „Напрежението при нас е голямо, тъй като те не спазват указанието. Най-вероятно и те са под напрежение и затова са решили да изплатят сумата”, каза още д-р Пелев. Засега призивите за оставка на директора на РЗОК Пловдив от тяхна страна не се оттегля. \r\nОт болницата в Карлово твърдят ,че няма да оставят нещата, защото тепърва може да се очакват още изненади, ако въпроса не се реши. \r\nПо думите на д-р Христо Пелев АГ отделението в Карловската болница работи на пълна пара. За последните два дни са се родили нови 6 бебета, а през последните три месеца новородените са 84. \r\nЦветана ТОНЧЕВА", "date": "2018.10.02", "title": "Пловдив: АГ отделението в Карлово получи парите по клиничните пътеки, които бяха отказвани от РЗОК, спорът продължава в съдебната зала"}
{"url": "http://www.focus-news.net/news/2018/10/02/2573642/stroitelstvoto-na-novata-plenarna-zala-se-e-zabavilo-zaradi-premahvaneto-na-stomaneno-betonniya-pokriv-i-remonta-na-bul-knyaz-al-dondukov-no-nyama-da-ima-oskapyavane.html", "text": "Строителството на новата пленарна зала се е забавило заради премахването на стоманено-бетонния покрив и ремонта на бул. „Княз Ал. Дондуков“, но няма да има оскъпяване. Това каза пред журналисти Николай Бациев от Дирекция „Управление на собствеността“, която пряко отговоря за изпълнението на строително-монтажните работи за новата пленарна зала „Св. София“, предаде репортер на  Агенция „Фокус“ . „Водят се разговори с парламентарните групи в новата пленарна зала да има възможност за изказвания от място. Вероятно трябва да се направи и промяна в Правилника. За момента се работи по възможността да има изказвания от място. Губи се адски много време при придвижване на народните представители до трибуната за изказване“, посочи той. „Ще се монтират дискусионни пултове на всяко работно място. Цифрови камери ще заснемат пряко изказващия се и образът ще бъде показван на големи видеомонитори“, обяви Бациев. Той уточни, че строителството на залата се е забавило заради сложното премахване на стоманено-бетонния покрив, както и заради ремонта на бул. „Дондуков“. Попитан ще има ли санкции за изпълнителя заради забавянето Николай Бациев коментира: „Санкции има, но дали ще бъдат наложени е въпрос на друг разговор. Строителят не е виновен за забавата на практика“. „Оскъпяване на ремонта няма към момента. Цялата стойност е обявена в сайта на Народното събрание, договорът е обществено достъпен. Няма надвишаване на цената на строителството“, обяви той. „Със сигурност на депутатите в тази зала ще им бъде по-удобно и по-широко“, посочи Бациев и уточни, че зала „Св. София“ е около 1200 кв. м.  \r\nБиляна ИВАНОВА", "date": "2018.10.02", "title": "Строителството на новата пленарна зала се е забавило заради премахването на стоманено-бетонния покрив и ремонта на бул. „Княз Ал. Дондуков“, но няма да има оскъпяване"}
{"url": "http://www.focus-news.net/news/2018/10/02/2573644/varna-71-godishna-zhena-e-blasnata-ot-lek-avtomobil-na-krastovishteto-na-ul-parizhka-komuna-i-bul-vl-varnenchik.html", "text": "71-годишна жена е блъсната от лек автомобил на кръстовището на ул. \"Парижка комуна\" и бул. \"Вл. Варненчик\". Това съобщиха от  ОДМВР - Варна . Сигналът за инцидента е подаден на 1 октомври т.г., около 08.30 часа. Водачът на лек автомобил \"Опел\" с инициали П.П. (на 53 г.) от Варна, по време на движението си, при завой надясно, не пропуска и блъска пешеходка, която пресича пътното платно на пешеходна пътека. Вследствие на инцидента 71-годишната жена получава фрактури на гръден прешлен и лумбален прешлен, прегледана е и настанена за лечение в МБАЛ \"Св. Анна\" без опасност за живота. По случая има образувано досъдебно производство.", "date": "2018.10.02", "title": "Варна: 71-годишна жена е блъсната от лек автомобил на кръстовището на ул. \"Парижка комуна\" и бул. \"Вл. Варненчик\""}
{"url": "http://www.focus-news.net/news/2018/10/02/2573641/veliko-tarnovo-okolo-100-roditeli-uchiteli-detsa-i-sotsialni-rabotnitsi-posetiha-tsentara-za-obshtestvena-podkrepa-v-svishtov-v-denya-na-otvorenite-vrati.html", "text": "Около 100 родители, учители, деца и социални работници посетиха Центъра за обществена подкрепа в Свищов в Деня на отворените врати. Това съобщи в предаването „Добре дошли в Свищов“ на  Радио „Фокус“ – Велико Търново  директорката на социалната услуга Ася Михайлова. Сред заинтересуваните е имало цял клас от СУ „Николай Катранов“, както и група ученици от ОУ „Филип Сакелариевич“. „Много родители още сутринта се обадиха да питат дали могат да дойдат по-късно, защото бяхме обявили час до 16.00 часа. Разбира се, не им отказахме и имаше посещение и от родители. Бих казала, че дойдоха около 100 човека, в това число включвам и децата. Мога да обобщя, че това за нашата община е голям интерес“, каза още Ася Михайлова. Центърът разполага с 9 обзаведени кабинета за работа с деца и младежи, които се оказват много интересни. В екипа има психолози, социални работници и специалисти. \r\nЛуиза ТРАНЧЕВА", "date": "2018.10.02", "title": "Велико Търново: Около 100 родители, учители, деца и социални работници посетиха Центъра за обществена подкрепа в Свищов в Деня на отворените врати"}
{"url": "http://www.focus-news.net/news/2018/10/02/2573645/stara-zagora-izlozhbata-georgi-velchev-klasik-na-morskiya-peyzazh-shte-bade-predstavena-v-hudozhestvenata-galeriya-na-4-oktomvri.html", "text": "На 4 октомври 2018 г.  от 18.00 часа в залите на Художествената галерия в Стара Загора се открива изложбата „Георги Велчев (1891 – 1955) - класик на морския пейзаж“. Това съобщиха от пресцентъра на  Общината . В експозицията са представени 60 художествени произведения на Георги Велчев, рисувани в периода между 20-те и 40-те години на XX в. Творбите са собственост на Художествен музей „Георги Велчев“, филиал на Градска художествена галерия „Борис Георгиев“ – Варна.  \r\nДоминиращ в тях е жанрът на пейзажа – ранни импресии от Парижките паркове – Булонската гора и парка Монсо, Северното Черноморие – Калиакра и Тюленово, където се намира емблематичната скална арка и южното Черноморие – Созопол и остров Свети Иван. Българските възрожденски градове са представени с пейзажи от Жеравна, Карлово и Тревненския Балкан.  \r\nПроизведенията, рисувани в Мюнхен и в художническата колония Ворпсведе са в жанровете на автопортрета и портрета. Картините от този период, изпълнени в гвашова техника кореспондират с европейския модернизъм. В тях се открива влиянието на постимпресионизма, поантилизма и символизма, формирани в ателието на Пиер Бонар, където Велчев се е обучавал по време на престоя си във Франция. Похватите на експресионистичната естетика усвоени в Германия се откриват в серията автопортрети на художника и в картини изобразяващи смъртта, мотив характерен за следвоенното изкуство. Творчеството на Велчев от този ранен период – 20-те и 30-те години на XX в. привнася елементите на модерното, за да успореди художествените и интелектуалните процеси в България и Европа.  \r\nОще през 1923 г. в статията Нашата живопис и новите веения, посветена на проблемите на изкуството, Велчев настоява за създаване на „наше родно, самобитно изкуство“. Това е причината след завръщането си в България през 1931 г. да се насочи към жанра на маринистиката, изобразявайки мотиви от родното Черноморие. Рисува срещата на морето със скалите, водната стихия и морските вълни, създавайки великолепни образци в този жанр. \r\nГеорги Велчев е роден през 1891 г. във Варна. Постъпва в Държавното художествено-индустриално училище в София през 1910 г., където се обучава при Иван Мърквичка и Стефан Иванов. Прекъсва следването си два пъти във връзка със започналите войни. По време на Първата световна война (1915 – 1918) той става военен художник в щаба на Първа армия: пленен е и откаран във Франция. След войната, през 1920 г., завършва следването си.  \r\nОт 1920 до 1922 г. Велчев живее в Париж. През 1923 г. той пребивава в Германия – в Мюнхен, Берлин и Бремен. Има добре приети изложби в Карлсруе и Висбаден, рисува в планините на Тирол, посещава и Италия. Поканен е от известния символист и експресионист Хайнрих Фогелер в знаменитата художническа колония във Ворпсведе край Бремен. \r\nОт 1924 до 1931 г. пребивава в Ню Йорк. Носталгията го принуждава да се върне в България. По пътя към Европа посещава Австралия и Китай. Завръщайки се в родния си град се превръща във влиятелна културна фигура в художествените среди. Подържа приятелство с маринистите Марио Жеков и Христо Каварналиев. Умира през 1955 г.  \r\nСлед смъртта му неговите брат и сестра даряват родния му дом на Община Варна, който е превърнат в музей представящ художественото наследство на този голям български творец.", "date": "2018.10.02", "title": "Стара Загора: Изложбата „Георги Велчев - класик на морския пейзаж“ ще бъде представена в Художествената галерия на 4 октомври"}
{"url": "http://www.focus-news.net/news/2018/10/02/2573643/pazardzhik-initsiativata-da-spasim-kniga-zapochva-kampaniya-za-sabirane-na-vsyakakav-tip-knigi-za-izgoryaloto-chitalishte-vav-vrachanskoto-selo-glozhene.html", "text": "Инициативата „Да спасим книга“ започва кампания за събиране на всякакъв тип книги за изгорялото читалище във врачанското село Гложене. Това съобщи за  Радио „Фокус“ – Пазарджик  организаторът на кампанията Кирил Балдев. По думите му от оповестената по медиите информация става ясно, че читалището в населеното място е изгоряло, както и всички книги в него. „По тази причина започвам и тази кампания за набиране на книги. Вярвам, че читалището ще си върне същия вид даже и по-хубаво ще стане. Бих искал да помоля всеки, който има книга в дома си, да я дари, защото трябва да запазим книгите“, уточни Балдев. Той добави, че срокът за събиране на книгите е 1 месец, след което всички книги, които са събрани, ще бъдат изпратени до читалището.  Всеки може да изпрати  абсолютно всякакъв вид и тематика книги. „Фокус“ припомня , че при пожар, започнал от офиса на земеделската кооперация във врачанското  село Гложене, изгоря голяма част от местното читалище „Яким Десподов”. Засегната бе и библиотека, в която се съхраняват над 14 500 тома литература. \r\nАлбена ЖИЛЕКОВА", "date": "2018.10.02", "title": "Пазарджик: Инициативата „Да спасим книга“ започва кампания за събиране на всякакъв тип книги за изгорялото читалище във врачанското село Гложене"}
{"url": "http://www.focus-news.net/news/2018/10/02/2573647/varna-dva-leki-avtomobila-sa-izgoreli-pri-pozhar-v-selo-priseltsi.html", "text": "Варна: Два леки автомобила са изгорели при пожар в село Приселци. Това съобщиха от  ОДМВР - Варна . Около 04.10 часа тази сутрин, е постъпил сигнал за пожар в два леки автомобила - \"Мерцедес\" и \"Ауди\", намиращи се в село Приселци. Няма пострадали хора. Причината за инцидента се изяснява. Унищожени са двата автомобила.", "date": "2018.10.02", "title": "Варна: Два леки автомобила са изгорели при пожар в село Приселци"}
{"url": "http://www.focus-news.net/news/2018/10/02/2573646/sofiya-v-novata-plenarna-zala-shte-ima-270-mesta-pri-veliko-narodno-sabranie-mogat-da-badat-osigureni-400-mesta.html", "text": "В новата пленарна зала ще има 270 места. При Велико Народно събрание опция за демонтаж на столовете и монтаж на други за осигуряване на 400 работни места. Това каза пред журналисти Николай Бациев от Дирекция „Управление на собствеността“, която пряко отговоря за изпълнението на строително-монтажните работи за новата пленарна зала „Св. София“, предаде репортер на  Агенция „Фокус“ . „Банките в залата ще бъдат от масив с естествен фурнир дъб. Столовете са с движение за прибиране към банката. Осигурен е свободен достъп на народните представители за излизане“, посочи той и уточни, че в сравнение с банките в другата сграда на парламента, в зала „Св. София“ ще има място и за разполагане на лист за писане, таблет или лаптоп. „На пода ще има мокет. Облицовката по стените ще бъде мраморна. Зад колонадата ще бъде мястото на официалните гости. Ще има охранителен стъклен парапет“, обясни Бациев. „Местата за Министерски съвет ще бъдат отляво и отдясно по 13“, поясни той. „Вече са завършени зоните за президент и вицепрезидент, и за патриарх“, коментира той. „Мястото за журналисти ще бъде в дъното на залата, в две отделни зони“, каза още Николай Бациев. „Столовете в залата ще бъдат сини, препратката е към Европейския парламент“, обяви той и допълни, че мокетът ще бъде тъмносин, а столовете малко по-светли. „Запазени са старите архитектурни елементи от зала „Св. София“. Архитектът изрично настоя те да останат“, заяви Николай Бациев. \r\nБиляна ИВАНОВА", "date": "2018.10.02", "title": "София: В новата пленарна зала ще има 270 места, при Велико Народно събрание могат да бъдат осигурени 400 места"}
{"url": "http://www.focus-news.net/news/2018/10/02/2573649/sport-balgarskite-voleybolistki-dopusnaha-vtora-zaguba-na-svetovnoto-parvenstvo.html", "text": "Волейболистките от националния отбор на България допуснаха втора загуба на Световното първенство в Япония. Възпитаничките на Иван Петков паднаха от финалиста в Лигата на нациите от 2018-та година от Турция с 0:3 в мач от третия кръг на Група „В“, който се игра в Сапоро. \r\nУтре националките на България ще играят срещу отбора на Китай – шампион от Летните олимпийски игри в Рио де Жанейро. Мачът започва в 13:10 часа.", "date": "2018.10.02", "title": "Спорт: Българските волейболистки допуснаха втора загуба на световното първенство"}
{"url": "http://www.focus-news.net/news/2018/10/02/2573651/sevdalina-turmanova-zam-oblasten-upravitel-na-burgas-v-cherno-more-ima-obrazuvano-golyamo-smetishte-ot-polimerni-otpadatsi-koeto-e-rezultat-ot-choveshkata-deynost.html", "text": "В Черно море има образувано голямо сметище от полимерни отпадъци, резултат от човешката дейност. Това каза пред журналисти Севдалина Турманова, заместник областен управител по време на семинар на тема „Въздействието на замърсяването с твърди отпадъци в Черно море и други аспекти на опазването на околната среда“, предаде репортер на  Радио „Фокус“ – Бургас . Според  Турманова през последните 10 години с 50% се е увеличило количеството на получаваните пластмаси. \r\n„Ако преди 10 години в световен план са се получавали 200 млн. тона полимери, днес са 300 млн. тона. Прогнозите на учените и производителите са, че до 2020 година количествата ще достигнат 500 млн.тона. Забележете, че 40 % от тях отиват за опаковки“, обясни Турманова. Тя добави, че процентът на рециклиране на полимерите и пластмасите е много малък. „Поради това недобро поведение в рециклирането им, ние ежедневно замърсяваме околната среда. Статистиката сочи, че с водните потоци се вливат в Черно море повече от 3 тона отпадъци, които се отлагат на морското дъно“, посочи Турманова. Тя каза още, че поради липсата на кислород и светлина на дъното на Черно море полимерите и пластмасите стават трудно разградими и остават там стотици години. \r\n„Всичко това налага да погледнем на тези отпадъци с друг поглед – да търсим по-иновативни решения за тяхното рециклиране и най-важното – да променим своите навици, свързани с тяхната употреба“, каза още заместник областният управител. \r\nМария ГЕОРГИЕВА", "date": "2018.10.02", "title": "Севдалина Турманова, зам. областен управител на Бургас: В Черно море има образувано голямо сметище от полимерни отпадъци, което е резултат от човешката дейност"}
{"url": "http://www.focus-news.net/news/2018/10/02/2573652/stara-zagora-vavezhda-se-vremenna-organizatsiya-v-grada-vav-vrazka-izvarshvaneto-na-stroitelno-montazhni-deynosti-na-bul-ruski.html", "text": "Въвежда се временна организация в града във връзка извършването на строително-монтажни дейности на бул. „Руски“. Това съобщиха от пресцентъра на  Община Стара Загора . Ще се извършват строително-монтажни дейности на бул. „Руски“ в участъка между ул. „Августа Траяна“ и ул. „Ген. Столетов“. По този повод за периода от 03 октомври 2018 г. до 15 октомври 2018 г. включително се променя маршрутът на движение на тролейбусна линия №2, както следва:  \r\nТролейбусна линия №2 ще се изпълнява по маршрута на автобусни линии №15 и №23, а именно: Стадион Берое – ул. Августа Траяна“ – ул. „Хан Аспарух“ - бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. \r\nСпирки „Детска поликлиника“, „ДНА“ и „ГПЧЕ Ромен Ролан“ няма да обслужват тролейбусна линия № 2.  \r\nДопълнителни спирки, които ще обслужват обходния маршрут на тролейбусна линия № 2:  \r\n- По направление Мототехника: „стадион Берое“ – „Жабките“ – „ТД на НАП“ – „Ремиза“ – „Младежки дом“. \r\n- По направление стадион Берое:– „РПС“ – „Младежки дом“ - „ТД на НАП“ – „Кипарис“ – „стадион Берое“. \r\nОбщина Стара Загора се извинява за причиненото неудобство.", "date": "2018.10.02", "title": "Стара Загора: Въвежда се временна организация в града във връзка извършването на строително-монтажни дейности на бул. „Руски“"}
{"url": "http://www.focus-news.net/news/2018/10/02/2573648/shofyorite-s-validni-stiker-vinetki-sled-1-yanuari-2019-godina-nyama-da-badat-narushiteli-na-patya.html", "text": "Всички, които имат валидни стикер винетки след 1 януари 2019 година, няма да бъдат нарушители на пътя след въвеждането на електронните винетки. Това заяви в сутрешния блок на БТВ „Тази сутрин” Радослав Николов, съветник на министъра на регионалното развитие и благоустройството по тол системата, съобщиха от пресцентъра на  Министерство на регионалното развитие и благоустройството . \r\n„Ще има преходен период, в който ще има все още микс от валидни стикер винетки и такива, които са изцяло електронни“, посочи Николов. Електронни винетки ще могат да се купят през сайта на Агенция „Пътна инфраструктура“, чрез мобилни приложения, пос терминали и по традиционния начин - на гише. Цените на винетките няма да се променят: годишна - 97 лв.; тримесечна - 54 лв.; месечна - 30 лв.; седмична - 15 лв. Новост ще бъде уикенд винетката. \r\nОтносно състава на националното тол управление, Радослав Николов каза, че числото от 920 души е консултирано със Световна банка, която е консултант по проекта. Взети са предвид всички добри практики по изграждане на тол управления от другите страни от ЕС. 680 души ще осъществяват контрол на пътя, останалите 240 ще отговарят за високоспециализираните дейности в централното звено. „Има много дейности по поддръжката на системата, тъй като държавата ще е тази, която ще управлява системата, затова е необходимо да бъдат назначени специалисти“, отбеляза съветникът на регионалния министър. \r\nРадослав Николов обясни, че във всеки един момент може да се засече чрез камера по номера на автомобила дали има валидна винетка или не. Чрез специално обозначени автомобили ще се осъществява контрола по протежение на пътната мрежа.  \r\nПредвидени са всички необходими мерки, за да може контролът да се прилага реално и да не се стига до липса на събираемост на таксите. Има няколко варианта за плащане при евентуално нарушение, един от които е да се направи още на пътя чрез банкова карта и пос терминал в специализираните автомобили. Повечето шофьори са коректни, но трябва да предвидим всички контролни механизми, за да може да контролираме тези, които по една или друга причина искат да преодолеят нерегламентирано закона, заяви Радослав Николов.", "date": "2018.10.02", "title": "Шофьорите с валидни стикер винетки след 1 януари 2019 година няма да бъдат нарушители на пътя"}
{"url": "http://www.focus-news.net/news/2018/10/02/2573657/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Сърбия Александър Вучич пристига в Москва за разговор с държавния глава Владимир Путин – една от най-важните срещи, които двамата са имали през последните години, твърдят в редакцията на водещия белградски ежедневник  Danas . \r\n„Ситуацията в нашия регион е много сложна, необходимо е да се мери всяка дума и политически ход. В момент, в който можем да се похвалим с икономически напредък, имаме значителни политически проблеми в региона и – бих казал, не е ясен изходът от тях, дали ще се стигне до нарушаване на мира и стабилността“, предупреди Вучич в изявление пред медиите преди отпътуването си за Москва.  \r\nДържавният глава на западната ни съседка поясни, че с Путин ще обсъдят двустранните отношения, които от политическа и икономическа гледна точка са добри. Във фокуса на разговорите в руската столица обаче ще бъде ситуацията в регионален и международен план. Белград ще търси съветите на Москва как да постигне политическите и националните си цели, поясни сръбският президент.  \r\n„Ще говорим и за много конкретни проекти. Те са важни за подобряването на живота на нашите граждани, за стандарта на сръбското общество“, допълни Вучич.  \r\nПо отношение на обсъжданията за региона, президентът на Сърбия поясни: „От Скопие до това, което се случва в Косово от миналата седмица насам, провокациите на (президента Хашим)Тачи и всичко останало. Ние се опитваме да намерим най-доброто решение за нашите граждани, преди всичко как да запазим живота, мира, стабилността и сигурността“. \r\nВучич съобщи, че визитата му ще започне с разговори с Путин на четири очи, а след това ще продължи с преговори между делегации на двете страни.  \r\nОбщоизвестно е, че посещението му в Москва е с цел да търси подкрепа за Сърбия, конкретно политическа, допълни самият Вучич. \r\n***  В началото на двудневната си визита в Руската федерация, сръбският президент Александър Вучич призова Европейския съюз да има „по-реалистичен“ подход към резултатите от референдума в Македония, съобщава  Independent Balkan News Agency (IBNA) . \r\n„Не ми е работа да се меся във вътрешните работи на суверенна държава …. Боя се, че някои хора в света подценяват нас, хората от Балканите, и вярват, че всичко е възможно\", заяви Вучич, визирайки референдум за името на Македония. \r\n„Те си мислят, че „ние ще се опитаме да го направим (прилагането на договора с Гърция) с народа, но ако това не е възможно, ще го направим без народа. Ще се опитаме да упражним натиск върху членовете на парламента (в Скопие), но ако това е невъзможно, няма значение …' Аз призовавам хората от Европа и света да проявят уважение към нас, малките народи, и да се опитат да  разберат какво всъщност става\", заяви Вучич пред репортерите при пристигането си в руската столица. \r\nПрезидентът на Сърбия очаква „по-реалистична“ реакция от ЕС. „Не трябва да забравяте какво мислят хората. Европа трябва да е по-отговорна”, пояснявайки, че Белград ще уважи всяко споразумение между Гърция и Македония ( в изт. - Бивша югославска република Македония). \r\n***  Франция обяви решение за замразяване на активи, принадлежащи на двама граждани на Иран, работещи към Министерството на сигурността и разузнаването в Техеран, предава  AFP . \r\nДекретът за замразяване на активите, публикуван в бюлетина на правителството, разкрива името на един от двамата мъже, срещу които ще бъде приложена мярката. Става въпрос за Асадола Асади – име, което съвпада с това на иранския дипломат, арестуван през юни тази година за предполагаем заговор за нападение срещу иранска опозиционна група във Франция. \r\n***  Турската прокуратура е издала заповеди за ареста на 417 души, заподозрени за пране на пари. Става дума за трансфер на близо 2.5 млрд. турски лири (419 млн. долари) по банкови сметки в чужбина, информира англоезичното кипърско издание  The Cypros Mail , като се позовавана на CNN Turk. \r\nЕкипи на истанбулската полиция са започнали акцията в редица провинции за арестуване на заподозрените, пояснява медията. \r\nПолучателите на сумите са предимно ирански граждани, живущи в САЩ. Заподозрените са обвинени, че получават комисионни за изпращане на суми от минимум 5000 до 28 088 турски лири в сметки в чужбина. Разследването е насочено срещу онези, които „се прицелват в икономическата и финансова сигурност на турската република“ , се казва в изявление на главният прокурор на Истанбул.  \r\nОперацията е предприета от финансовата полиция. Трансферите са правени от различни банкови клонове и АТМ-устройства в периода след 1 януари 2017 г. \r\n***  Министър-председателят на Македония Зоран Заев започва разговори с опозицията за събиране на мнозинство от две трети в парламента, необходимо за прокарването на конституционни промени за промяна на името, предава излъчващият на албански език скопски телевизионен канал   „Алсат-М“ . \r\nСлед няколко дни ще се знае дали има вариант за постигане на договорка с опозицията за събиране на мнозинството от две трети в парламента, нужно за приемане на конституционните промени, произтичащи от договора за името с Гърция, подчерта в понеделник македонският премиер. \r\nСпоред  Заев, има вероятност и за провеждане на предсрочни избори, в случай че не бъде постигнат компромис с ВМРО-ДПМНЕ. При подобен сценарий гласуването ще бъде проведено в края на ноември. \r\n***  Прищинският ежедневник  Koha Ditore  публикува статия, в която цитира експерти, според които провеждането на референдум за евентуална промяна на границата със Сърбия изисква въвеждането на промени в Конституцията на Косово.  \r\nОт редакцията припомнят, че промените в Основния закон на най-младата държава на Балканите е необходимо мнозинство от две трети от депутатите в парламента. Но не само – за да бъдат прокарани необходимите поправки, съгласието за тях трябва да дадат и две трети от депутатите от малцинствените общности в страната.  \r\nПрезидентът на Косово Хашим Тачи предложи организирането на референдум, на който гражданите да се произнесат за идеята за корекция на границата. Предложението на Тачи е сръбските общини Прешево, Медведжа и Буяновац да се присъединят към Косово. \r\n***  Пактът на Европейския съюз за засилване на военното сътрудничество (ПЕСКО) ще бъде отворен за страни извън Общността, като например САЩ и Великобритания, но всяка инициатива за участието им ще се разглежда като отделен случай. Това разкриват секретни документи, представени в европейската редакция на  Politico . \r\nРешението представлява компромис компромис между държавите-членки, подкрепящи външно участие във военните проекти на ЕС и тези, които се притесняват, че отварянето на пакта ще даде възможност на трети страни да печелят доходоносни договори за отбрана. \r\nПостоянното структурирано сътрудничество, или ПЕСКО има за цел по-силната интеграция на  военните сили на държавите-членки.  Инициативата на Брюксел бе стартирана миналата година, а Върховният представител на ЕС по външните въпроси и политиката за сигурност Федерика Могерини определи събитието като „исторически ден за европейската отбрана“. \r\nОсвен постигането на по-голяма независимост на ЕС по отношение на отбраната, целта на ПЕСКО е също така да се подобри конкурентоспособността и иновациите в отбранителната промишленост на континента. Европейската комисия предложи създаването на фонд от 13 милиарда евро, чрез който да бъдат финансирани проектите на ПЕСКО. Но сложният въпрос дали и колко съюзници извън блока да бъдат привлечени към пакта остава нерешен. \r\nПрез май група държави, водени от Нидерландия, Белгия и Люксембург, представи документ, който настоява ПЕСКО да бъде отворен за трети страни. Други държави като Франция, се опасяват, че отварянето на вратата на отбранителните компании в САЩ и Великобритания ще подкопаят индустриите на страните от ЕС. Австрия и Гърция изразиха загриженост, че може да се наложи ЕС да предложи на Турция същото споразумение, като това на САЩ и Великобритания.  \r\nРаботен документ от пет страници, подготвен от службата за външна дейност на Могерини и изпратен до Политико-военната група (ПМГ), комитет от представители на Съвета, представляващи националните столици, предлага компромисен вариант. В документа се обобщават редица препоръки „относно общите условия за изключителното участие на трети държави в проектите на Песко\", договорени от ПМГ на 12 септември. \r\nВ него се казва, че участие на страни извън ЕС \"ще изисква разглеждане на всеки отделен случай, тъй като последиците от това общо условие ще бъдат различни в зависимост от особеностите на даден проект\". \r\nДопълва се, че участието на държава извън ЕС \"не трябва да води до зависимости, които потенциално биха възпрепятствали или блокирали (съвместната) използваемост или оперативно разгръщане на способностите, разработени в отделен проект\". Подчертава се, че \"поканената трета държава трябва да осигури значителна добавена стойност за постигането на целите на отделния проект (допринасящ със средства или опит)\". \r\n***", "date": "2018.10.02", "title": "Преглед на международните новини до 13 часа (Агенция  „Фокус“)"}
{"url": "http://www.focus-news.net/news/2018/10/02/2573656/evrodeputatat-momchil-nekov-vreme-e-za-obshtoevropeyska-strategiya-za-selskite-planinskite-i-otdalechenite-regioni.html", "text": "„Много говорим за справедливо и равномерно развитие на всички европейски региони. Често говорим и за политика на сближаване. За съжаление обаче, статистиката е друга. Всяка година селища в селските райони изчезват от картите на Европа, разликите в доходите между икономическите центрове и другите региони расте. Младите хора напускат тези региони в търсене на нови възможности. Всичко това се случва въпреки милиардите евро инвестиции и различни проекти и програми. Време е за общоевропейска стратегия за селските, планинските и отдалечените региони“. Това заяви евродепутатът от Групата на прогресивния алианс на социалистите и демократите в ЕП Момчил Неков и член на Комисията по земеделие и развитие на селските райони към ЕП по време на обсъждане на Програма на ЕС за селските, планинските и отдалечените райони на пленарната сесия в Страсбург, съобщиха от  пресофиса на Момчил Неков .  \r\n„Към европейските региони трябва да се подхожда цялостно. Само така може да се даде нов икономически модел за тези региони, които имат много ограничения и трудности“, каза Неков.  \r\nЕвродепутатът предложи да има гарантирано финансиране за планинските региони,  например - поне 10% от кохезионните фондове, както и да се осигури допълнителна подкрепа за млади хора, които произвеждат и създават работни места точно в тези региони. \r\nНеков посочи, че е крайно време и в България да започне да се прилагат стратегии за планинските региони /Родопите, Странджа, Стара планина/, защото тези региони имат огромен потенциал. \r\nПрипомняме, че Момчил Неков е инициатор за въвеждане на означението „планински продукт\" в България. \r\nВъвеждането на подобен тип означения ще даде на продуктите видимост, гаранция за качество и произход, защита срещу имитации и злоупотреби, възможност за финансиране по линия на Общата селскостопанска политика /ОСП/ и Програмата за развитие на селските райони /ПРСР/, с което да се даде допълнителен тласък за местното производство в планинските райони. \r\nНе на последно място потребителите ще могат да имат още един избор за качествена и здравословна храна, купувайки „планински продукт“. \r\nЕвродепутатът се надява до края на годината термина за качество планински продукт да бъде въведен и в България.", "date": "2018.10.02", "title": "Евродепутатът Момчил Неков: Време е за общоевропейска стратегия за селските, планинските и отдалечените региони"}
{"url": "http://www.focus-news.net/news/2018/10/02/2573653/ekip-na-ministerstvoto-na-otbranata-shte-izvarshi-proverka-i-obezvrezhdane-na-minata-kray-patya-ruse-silistra.html", "text": "Екип на Министерството на отбраната ще извърши проверка и обезвреждане на мината край пътя Русе - Силистра. Това съобщиха за  Агенция „Фокус“  от пресцентъра на Министерството на отбраната. От там уточниха, че в 11.45 часа формирования на Министерството на отбраната са отпътували към мястото, за да обезвредят мината, открита снощи при една от отбивките между граничния пункт „Дунав мост“ и индустриалната зона „Тетра“ на пътя Русе - Силистра. Ще се извърши разузнаване на място с цел запознаване с обстановката и впоследствие мината ще се обезвреди, ако е активна. От снощи районът е отцепен от екипите на МВР.", "date": "2018.10.02", "title": "Екип на Министерството на отбраната ще извърши проверка и обезвреждане на мината край пътя Русе - Силистра"}
{"url": "http://www.focus-news.net/news/2018/10/02/2573658/shumen-nagradiha-kursanti-ot-fakultet-artileriya-pvo-i-kis-za-proyavena-vseotdaynost-i-hrabrost-pri-spasyavane-na-bedstvasht-chovek.html", "text": "Наградиха курсанти от факултет „Артилерия, ПВО и КИС” за проявена всеотдайност и храброст при спасяване на бедстващ човек. Церемонията се състоя  по пред департамент „Чуждоезиково обучение”, предаде репортер на  Радио „Фокус“ - Шумен . Младши сержант Мирослав Каров, специализация „Артилерийско и зенитно въоръжение оптика и бойни припаси“ и и старши сержант Михаил Михайлов, специализация „Полева артилерия“, от състава на НВУ „Васил Левски” са наградени със заповед на министъра на отбраната за проявена смелост, чувство на себеотрицание, доблест и воински дълг и за оказване на  помощ за бедстващ човек, издигайки честа и достойнството на Националния военен университет „Васил Левски“. От името на министъра на отбраната бригаден генерал д-р Пламен Богданов, началник на НВУ „Васил Левски” им връчи наградите - бинокъл, модел БИ 8х30.  \r\n„Изразявам най-гореща благодарност на ръководството на Министерството на отбраната и на НВУ за смелата постъпка на двамата наши колеги. Изразявам личната си благодарност и ги поздравявам за това, което са направили в този ден от ваканцията. Можело е да останат в приятната компания и да се забавляват, но са решили, че трябва да се върнат на язовира и при необходимост да помогнат, което и правят. Това е говорила съвестта им. Затова държах да дойда и лично да им благодаря. Поздрави и на техните семейства. Възпитали са достойни мъже. Искрено се надявам, че обучението в НВУ е допринесло за тяхното израстване като хора. Това е човешка постъпка, достойна за уважение. С тази си постъпка по време на ваканцията те допринесоха за издигане на авторитета на НВУ и Факултет „Артилерия, ПВО и КИС”. Целият университет се гордее с вас!“, заяви бригаден генерал д-р Пламен Богданов.  \r\n„Смятаме, че постъпката ни е нормална, геройска не бих казал. Не съм мислим за страх в този момент, а само как да извадим жената от водата“, каза старши сержант Михаил Михайлов.   \r\nИнцидентът става на 30 юли  край езерото „Рибката” близо до град Смолян. Момчета, с риск за собствения си живот, спасяват давещата се Радка Стоименова, завиват я с дрехи, за да я стоплят, и се обаждат на Спешния телефон 112. Курсантите, които са родом от Смолян, помагат на пристигналия екип да изнесе пострадалата жена с носилка до линейката. \r\nИвелина ИВАНОВА", "date": "2018.10.02", "title": "Шумен: Наградиха курсанти от факултет „Артилерия, ПВО и КИС” за проявена всеотдайност и храброст при спасяване на бедстващ човек"}
{"url": "http://www.focus-news.net/news/2018/10/02/2573650/aleksandar-vuchich-ot-moskva-za-referenduma-v-makedoniya-volyata-na-naroda-ne-tryabva-da-se-podtsenyava-es-tryaba-da-ima-po-realistichen-podhod.html", "text": "В началото на двудневната си визита в Руската федерация, сръбският президент Александър Вучич призова Европейския съюз да има „по-реалистичен“ подход към резултатите от референдума в Македония, съобщава  Independent Balkan News Agency (IBNA) . \r\n„Не ми е работа да се меся във вътрешните работи на суверенна държава …. Боя се, че някои хора в света подценяват нас, хората от Балканите, и вярват, че всичко е възможно\", заяви Вучич, визирайки референдум за името на Македония. \r\n„Те си мислят, че „ние ще се опитаме да го направим (прилагането на договора с Гърция) с народа, но ако това не е възможно, ще го направим без народа. Ще се опитаме да упражним натиск върху членовете на парламента (в Скопие), но ако това е невъзможно, няма значение …' Аз призовавам хората от Европа и света да проявят уважение към нас, малките народи, и да се опитат да  разберат какво всъщност става\", заяви Вучич пред репортерите при пристигането си в руската столица. \r\nПрезидентът на Сърбия очаква „по-реалистична“ реакция от ЕС. „Не трябва да забравяте какво мислят хората. Европа трябва да е по-отговорна” , пояснявайки, че Белград ще уважи всяко споразумение между Гърция и Македония ( в изт. - Бивша югославска република Македония).", "date": "2018.10.02", "title": "Александър Вучич от Москва за референдума в Македония: Волята на народа не трябва да се подценява, ЕС тряба да има по-реалистичен подход"}
{"url": "http://www.focus-news.net/news/2018/10/02/2573662/d-r-krasimir-kulinski-obshtopraktikuvasht-lekar-promenlivoto-vreme-vodi-do-nastinki-i-tsyalostno-nerazpolozhenie-na-patsientite.html", "text": "В момента се наблюдават много пациенти, които страдат от настинки и вирусоподобни състояния, предимно остри вирусни инфекции. Това каза за  Радио „Фокус” – Пазарджик  д-р Красимир Кулински, председател на Съюза на общопрактикуващите лекари в област Пазарджик. По думите му хората подценяват това, че рано сутрин и късно вечер времето постепенно се застудява и те настиват. „Децата най-често страдат от зачервено гърло и запушен нос. Общото неразположение се характеризира с леко зачервено гърло, болки в костната система, както и активизиране на по-уязвими органи в тялото“, уточни медикът. Той допълни, е добре в началото на есенния сезон да се засили имунитета, особено на децата. \r\nАлбена ЖИЛЕКОВА", "date": "2018.10.02", "title": "Д-р Красимир Кулински, общопрактикуващ лекар: Променливото време води до настинки и цялостно неразположение на пациентите"}
{"url": "http://www.focus-news.net/news/2018/10/02/2573660/varna-tri-rayona-na-grada-sa-s-narusheno-vodopodavane-zaradi-avarii.html", "text": "Три района във Варна са с нарушено водоподаване заради аварии. Това съобщиха за  Радио „Фокус“ – Варна  от дружеството „Водоснабдяване и канализация“. Без вода до 15.00 часа ще бъдат абонатите в района между улиците „Беласица“, „Начо Начев“, „Ангел Кънчев“ и „Стара планина“. До 16.00 часа без вода ще бъдат домакинствата между булевардите „Сливница“, „Владислав Варненчик“ и улиците „Фантазия“ и „Тихомир“. С нарушено водоподаване до 14.00 часа ще бъдат абонатите в местност Лазур около хижа Звездица. \r\nМарияна ВАЛЕНТИНОВА", "date": "2018.10.02", "title": "Варна: Три района на града са с нарушено водоподаване заради аварии"}
{"url": "http://www.focus-news.net/news/2018/10/02/2573664/varna-112-mladezhi-do-29-godishna-vazrast-ot-oblastta-sa-vklyucheni-v-zaetost-prez-avgust.html", "text": "112 младежи до 29-годишна възраст от Варна и областта са включени в заетост през август. Това съобщиха за  Радио „Фокус“ – Варна  от Дирекция „Регионална служба по заетостта“ във Варна. Преходите в заетост на млади хора са 15.4% от всички реализирани през месеца преходи в заетост. През август 2018 година на работа са устроени и 84 продължително безработни лица, които са с регистрация в бюрата по труда над 1 година. На работа в област Варна през август са постъпили 726 безработни лица, като на първичния трудов пазар реализация са намерили близо 90% от общия брой започнали работа лица. Най-много от заявените през август работни позиции са от сферата на образованието. Следват административни и спомагателни дейности, преработваща промишленост, търговия, хотелиерството и ресторантьорството и строителство. По програми и мерки за заетост и схеми на Оперативна програма „Развитие на човешките ресурси” са обявени 220 работни места. През август за едно свободно работно място, обявено в бюрата по труда в областта, са се конкурирали средно по 3 безработни лица, отчитат от дирекцията. \r\nМарияна ВАЛЕНТИНОВА", "date": "2018.10.02", "title": "Варна: 112 младежи до 29-годишна възраст от областта са включени в заетост през август"}
{"url": "http://www.focus-news.net/news/2018/10/02/2573655/makfaks-makedoniya-i-za-viena-rezultatite-ot-referenduma-v-makedoniya-sa-yasen-signal-na-poddrazhka.html", "text": "Въпреки провала на референдума за името на Македония заради ниската избирателна активност, министърът на външните работи Карин Кнайсл е на мнение, че резултатите показват „ясен сигнал на поддръжка“ за решаването на спора с Гърция, предава скопската информационна агенция  „Макфакс“ . \r\nПодобно е и мнението на австрийския министър за европейските въпроси Гернот Блюмел, който също изрази увереност, че референдумът ще доведе до решение. Тереза Герова", "date": "2018.10.02", "title": "„Макфакс“ (Македония): И за Виена резултатите от референдума в Македония са \"ясен сигнал на поддръжка\""}
{"url": "http://www.focus-news.net/news/2018/10/02/2573659/d-r-rumen-aleksov-obshtopraktikuvasht-lekar-preminavaneto-prez-godishen-profilaktichen-pregled-e-ot-osobena-vazhnost-za-zdravite-i-rabotosposobni-hora.html", "text": "Преминаването през годишен профилактичен преглед е от особена важност за здравите и работоспособни хора. Това каза пред  Радио „Фокус” – Кюстендил  д-р Румен Алексов, председател на Регионалното сдружение на общопрактикуващите лекари в Кюстендил. „Всеки човек, по-скоро тези които се водят, че са здрави, е задължително поне веднъж да минават през нас. Целта е преди да се развие дадено заболяване, да се хване още в зародиш, за да може ние да се намесим. Изключително важен е профилактичният преглед, съвременните хора го знаят отдавна”, каза д-р Румен Алексов. Профилактичният преглед се извършва от общопрактикуващия лекар, който е длъжен да постави на общодостъпно място в лечебното заведение информация относно вида и честотата на профилактичните прегледи и изследвания, на които подлежат здравноосигурените лица, според възрастта им. Годишният профилактичен преглед е задължителен, а законът предвижда и налагане на финансова санкция, ако той бъде пропуснат. „До тук аз не съм чул, че някой е санкциониран, ако не се е явил на профилактичен преглед. Това не е нещо ново, но е факт, че законът не се изпълнява”, каза д-р Румен Алексов. \r\nВенцеслав ИЛЧЕВ", "date": "2018.10.02", "title": "Д-р Румен Алексов, общопрактикуващ лекар: Преминаването през годишен профилактичен преглед е от особена важност за здравите и работоспособни хора"}
{"url": "http://www.focus-news.net/news/2018/10/02/2573654/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/02/2573661/kyustendil-izgotven-e-raboten-proekt-za-nov-ploshtad-v-selo-dzherman.html", "text": "Изготвен е работен проект за нов площад в село Джерман. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. Около 2 дка е площта, върху която ще бъде направено благоустрояването на района. Предвидено е изграждането на детска площадка, паркинг с нова настилка, място за отдих и облагородяване. Ще бъде обособен и терен за провеждане на мероприятия в селото. „Повече от 2 години ни отне процедурата по прехвърлянето на терена от държавна в общинска собственост, за да се реализира намерението ни. Веднага след като приключихме с прехвърлянето започнахме работа, за да се докарат нещата до този етап. Обсъждаме вариант за външно финансиране, но до месец-два най-много ще знаем дали можем да разчитаме на такова или не. В противен случай дейностите по благоустрояването ще бъде за сметка на общинския бюджет”, каза Красимир Георгиев. Миналата година Министерски съвет е прехвърлил със свое решение на Община Дупница държавен имот, парцел, на който ще бъде изграден новия площад. Имотът, който е в центъра на селото, е бил отреден за площад още през 1978 година, но след това е одържавен. През 2011 година общината в Дупница и кметството са внесли искане за деактуването на имота, но получили 4 отказа от областната управа  в Кюстендил. Едва през 2017 година имотът е прехвърлен на общината. \r\nВенцеслав ИЛЧЕВ", "date": "2018.10.02", "title": "Кюстендил: Изготвен е работен проект за нов площад в село Джерман"}
{"url": "http://www.focus-news.net/news/2018/10/02/2573668/d-r-sasho-kotev-rzok-kyustendil-vseki-tryabva-da-otdeli-edin-den-za-sobstvenoto-si-zdrave.html", "text": "Всеки трябва да отдели един ден за собственото си здраве. Това каза пред журналисти д-р Сашо Котев, директор на Районната здравноосигурителна каса – Кюстендил, предаде репортер на  Радио „Фокус” – Кюстендил . „Едно заболяване открито навреме, струва много по-евтино като лечение за системата, а второ заболяването може да бъде излекувано напълно или частично, без да се стига до тежки инвалидизации на пациентите. При късно откриване на заболяването, по-специално на раковите заболявания, прогнозите са тежки. Същото се отнася за сърдечносъдовите заболявания, тези на централната нервна система”, каза д-р Сашо Котев. По думите му подобни заболявания може да бъдат открити по време на годишните профилактични прегледи, а самите прегледи влизат в основния пакет на общопрактикуващите лекари. „Моят призив към хората е да използват правото си, да правят профилактичните си прегледи, за да не се стига до тежки заболявания”, каза д-р Сашо Котев. По думите му в област Кюстендил все още има какво да се желае относно преминаването през профилактични прегледи. Най-добре обхванати са децата. \r\nВенцеслав ИЛЧЕВ", "date": "2018.10.02", "title": "Д-р Сашо Котев, РЗОК - Кюстендил: Всеки трябва да отдели един ден за собственото си здраве"}
{"url": "http://www.focus-news.net/news/2018/10/02/2573665/zam-oblasten-upravitel-sevdalina-turmanova-za-parvi-pat-v-oblast-burgas-shte-se-provede-kampaniyata-s-usmivka-pri-zabolekarya.html", "text": "За първи път в Област Бургас ще се проведе кампанията „С усмивка при зъболекаря“. Това каза пред журналисти зам. областният управител Севдалина Турманова, предаде репортер на  Радио „Фокус“ – Бургас . По думите ѝ тази кампания е станала факт благодарение на съдействието на Бургаския зъболекарски съюз, Община Бургас, Регионалното управление на образованието и Областната администрация. Освен Община Бургас, в кампанията щели да се включат и Общините Поморие, Айтос, Средец, Несебър и Созопол.  \r\nТя обясни, че на територията на област Бургас има 3762 първокласници. „Децата, които бихме искали да обхванем на 100% са 2948. Ако кампанията се увенчае с успех, бихме искали догодина да обхванем и възрастовата група до 10-годишна възраст. От днес до 15 декември 41 стоматологични практики, които са изявили желание да извършат безплатни прегледи, ще бъдат отворени за децата. По отношение на обратната връзка, стоматолозите ще издават листи, на които ще пишат здравния статут на първокласника, а след това листът ще бъде предаван на класния ръководител. В края на кампанията, класният ръководител ще предава този лист на директора, а накрая ние ще обсъдим резултатите, процента на успеваемост и ще изведем основните здравословни проблеми със зъбите на децата“, добави Турманова. \r\nТя добави, че родителите и учениците ще бъдат уведомени чрез Регионалното управление на образованието и директорите на училищата. Директорите пък ще да получат указания да сведат информацията до класните ръководители и на родителска среща кампанията ще бъде популяризирана. \r\n„Ще бъде нужно само едно телефонно обаждане, с което да се запише час за преглед на детето, за да се избегне евентуално дублиране на часовете“, допълни още Турманова. \r\nМария КУРТЕВА", "date": "2018.10.02", "title": "Зам. областен управител Севдалина Турманова: За първи път в Област Бургас ще се проведе кампанията „С усмивка при зъболекаря“"}
{"url": "http://www.focus-news.net/news/2018/10/02/2573666/d-r-rumen-aleksov-obshtopraktikuvasht-lekar-realnoto-nalagane-na-sanktsii-shte-nakara-horata-da-preminavat-prez-profilaktichni-pregledi.html", "text": "Реалното налагане на санкции ще накара хората да преминават през профилактични прегледи. Това каза пред  Радио „Фокус” – Кюстендил  д-р Румен Алексов, председател на Регионалното сдружение на общопрактикуващите лекари в Кюстендил. По думите му предложението за по-висока здравна вноска за хората, които не са преминали през задължителен годишен профилактичен преглед, е вид санкция. „Ако има някаква санкция, хората ще предпочетат да се явят на профилактичен преглед, за да не бъдат санкционирани”, каза д-р Румен Алексов. По думите му проблемът е със здравите, с работещите хора, които нямат време и не се явяват на такъв преглед. „Болните и възрастните хора ние ги държим под око, защото поне веднъж месечно те идват при нас”, каза д-р Румен Алексов. Според него работоспособните хора нямат време да отидат в поликлиниката, да се редят на опашки, да ходят в лаборатории. „Освен санкции няма друг начин да се накарат да отидат на преглед. Трябва да кажа, че има и хора с добра здравна култура, информирани са и намират сами начини да дойдат при нас, но те не са много”, каза д-р Алексов. \r\nВенцеслав ИЛЧЕВ", "date": "2018.10.02", "title": "Д-р Румен Алексов, общопрактикуващ лекар: Реалното налагане на санкции ще накара хората да преминават през профилактични прегледи"}
{"url": "http://www.focus-news.net/news/2018/10/02/2573669/aktsenti-v-predavaneto-chasat-na-karlovo-po-radio-fokus-plovdiv.html", "text": "Община Карлово отчете дейностите по проект „Благоустроена градска среда на град Карлово“ на специална пресконференцията, като огласи приключването на реализацията на проекта, финансиран от Оперативна програма „Региони в растеж 2014-2020”. На официална церемония в града бе открита новоизградената пешеходна зона по ул. „Водопад”. В предаването „Часът на Карлово” на  Радио „Фокус” - Пловдив  ще чуем повече за това от зам.-кмета Данка Люртова. Ще разберем още разреши ли се проблема на АГ отделението в МБАЛ „Д-р Киро Попов“ в Карлово – получиха ли парите по клинични пътеки, които им се дължат и продължават ли делата с РЗОК. По темата ще чуем управителя на болницата д-р Христо Пелев. Също в днешното предаване ще разберем как върви подготовката за частичните местни избори в село Столетово от председателя на ОИК Карлово Ивелина Димовска. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.10.02", "title": "Акценти в предаването „Часът на Карлово” по Радио „Фокус” – Пловдив"}
{"url": "http://www.focus-news.net/news/2018/10/02/2573670/ruska-boyadzhieva-zamestnik-kmet-na-burgas-hubavata-novina-e-che-interesat-kam-problemite-na-cherno-more-veche-e-tselogodishen.html", "text": "Хубавата новина е, че интересът към проблемите на Черно море вече е целогодишен. Това каза за  Радио „Фокус“ – Бургас  Руска Бояджиева, заместник-кмет по Европейски политики и околна среда по време на семинар на тема „Въздействието на замърсяването с твърди отпадъци в Черно море и други аспекти на опазването на околната среда“. По думите ѝ този семинар е поредното доказателство, че има нужда да се обръща внимание на проблемите на морската околна среда. \r\n„Идеята да се грижим за Черно море разработваме, заедно с всички наши партньори, вече години наред. Сега се появява един подходящ инструмент, какъвто е проектът, финансиран по Съвместна оперативна програма „Черноморски басейн“, който ни дава възможност да удвоим усилията си в тази насока. Тази възможност, разбира се, е добре дошла“, обясни Бояджиева. Тя добави, че днешният семинар е стартът на този проект, а идеята е да се съберат всички заинтересовани страни, да консолидират сили и да осъществят заедно дейностите по проекта. „Всички виждаме на какво сме способни, не полагайки необходимата грижа за морската околна среда. За щастие обаче, сме способни и да не произвеждаме отпадъците, които изхвърляме“, добави Бояджиева. Според нея общите усилия и семинари като днешния могат да доведат до успешна превенция в тази насока. \r\nМария ГЕОРГИЕВА", "date": "2018.10.02", "title": "Руска Бояджиева, заместник-кмет на Бургас: Хубавата новина е, че интересът към проблемите на Черно море вече е целогодишен"}
{"url": "http://www.focus-news.net/news/2018/10/02/2573667/ministar-petya-avramova-v-zakona-za-regionalnoto-razvitie-nyama-da-se-opredelyat-administrativni-tsentrove-na-rayonite.html", "text": "„В Закона за регионалното развитие няма да се определят административни центрове на районите. Предвижда се да могат да бъдат определени градове, в които да се осъществяват функции по планиране, програмиране, ресурсно осигуряване, наблюдение и оценка на регионалното развитие. Това е един от акцентите в подготвения проект за изменение на Закона за регионалното развитие. С него се предлага нов териториален обхват и вариант с четири района – Дунавски, Черноморски, Югозападен и Тракийско-Родопски район“. Това съобщи при участието си в Годишната среща на местните власти министърът на регионалното развитие и благоустройството Петя Аврамова, съобщиха от пресцентъра на  Министерство на регионалното развитие и благоустройството . В дискусията на тема „Общините и държавата в съвместно управление на територията“ участваха също началникът на Дирекцията за национален строителен контрол Иван Несторов и изпълнителният директор на Агенцията по геодезия, картография и кадастър Виолета Коритарова. \r\nМинистър Аврамова обясни, че с промените се предлага нова система от документи за стратегическо планиране на регионалното развитие. Предвижда се с нея да се въведат нов тип документи на всяко ниво, обединяващи стратегическото и пространствено планиране на регионалното развитие, като ще отпаднат стратегическите документи на областно ниво. Друго предложение е общинският план за развитие да включва и интегриран план за градско възстановяване и развитие. \r\nНов момент ще има и при организацията на управление на регионалното развитие, съобщи още регионалният министър. Предлага се въвеждане на двустепенен модел на управление на регионални съвети за развитие в регионите, който ще включва управленски и експертно-технически състав. Правомощията им ще бъдат разширени. Те ще изпълняват функции за изпълнението на програми, съфинансирани от ЕС, включително по отношение на съгласуване, избор и оценка на проекти в изпълнение на плана за регионално и пространствено развитие на региона при делегиране на функциите от съответните управляващи органи на оперативните програми. Предлага се отпадане на областните съвети за развитие. Конкретните механизми за осъществяване на предложените промени ще бъдат изяснени в правилника за прилагане на закона, който ще бъде готов шест месеца след публикуване на закона. Предстои предложението за изменение на закона да бъде подложено на обществени консултации и междуведомствено съгласуване.  \r\n„Промяната на модела за регионална политика се изпълнява с подкрепата на Световната банка и Организацията за икономическо сътрудничество и развитие, съгласувано с Европейската комисия\", каза Петя Аврамова. Тя допълни, че трябва да се промени подходът и да се опитаме да мислим в малко по-глобално, да мислим за регион и проблемите и развитието на региона. „Вече всички са мобилни и при едни добри пътища в даден регион можем да планираме дейности, които да доведат до неговото икономическо развитие и то да се планира по-добре\", посочи регионалният министър. \r\n„По-доброто състояние на инфраструктурата в Северна България ще даде възможност за отпушване на инвестиционния процес и търсене на работна ръка от инвеститорите, като трябва да се работи и за подобряване на професионалното образование\", каза още Петя Аврамова. \r\nВ изпълнение на приоритета на Министерството на регионалното развитие и благоустройството се затяга контролът в строителството и върху фирмите за строителен надзор. Арх. Иван Несторов съобщи, че заради допуснати нарушения са отнети лицензите на три фирми за строителен надзор: „ИНЕКС КОНСУЛТ“ ООД, „Глобал Консулт 07“ ООД и „Билд Контрол“ ЕООД. \r\nОдобрени са кадастралната карта и кадастралните регистри за над 73 000 кв. км, представляващи почти 66% от територията на страната. „Набраната информация обхваща 13,6 млн. недвижими имота\", съобщи инж. Виолета Коритарова. Кадастърът е покрил всички областни градове, 124  общински центрове и 671 други населени места и територии с развит пазар на имотите и инвестициите, включващи Черноморското крайбрежие и планинските курорти.", "date": "2018.10.02", "title": "Министър Петя Аврамова: В Закона за регионалното развитие няма да се определят административни центрове на районите"}
{"url": "http://www.focus-news.net/news/2018/10/02/2573663/alsat-m-makedoniya-nyama-informatsiya-za-nasrochena-sreshta-mezhdu-sdms-i-vmro-dpmne.html", "text": "Няма информация за насрочена среща между председателите на СДМС и ВМРО-ДПМНЕ – Зоран Заев и Християн Мицковски, предава излъчващият на албански език скопски телевизионен канал  „Алсат-М“ , като се позовава на източниците от двете партии. \r\nТелевизията подчертава, че към настоящия момент няма дори „спекулации“ за това дали преговорите ще се водят на ниво лидери или техните заместници. \r\nВ отговор на предложението на премиера за предсрочни парламентарни избори, лидерът на опозицията издигна свои искания, които са: смяна на Главния прокурор и формирането на служебно правителство, което бе договорено на последната лидерска среща преди референдума за името. Тереза Герова", "date": "2018.10.02", "title": "„Алсат-М“ (Македония): Няма информация за насрочена среща между СДМС и ВМРО-ДПМНЕ"}
{"url": "http://www.focus-news.net/news/2018/10/02/2573671/amerikanskiyat-poslanik-v-sarbiya-kayl-skot-sasht-sa-za-vsyako-reshenie-mezhdu-belgrad-i-prishtina-no-bez-garantsii-za-podkrepa.html", "text": "Посланикът на САЩ в Сърбия Кайл Скот предупреди, че няма гаранции за това, че Вашингтон ще подкрепи каквото и да било решение между Белград и Прищина, предава  RTK Live . \r\nАмериканският дипломат подчерта, че администрацията на президента Доналд Тръмп е отворена за всяко решение, което двете балкански страни биха постигнали за нормализиране на отношенията си. Същевременно той бе категоричен, че Вашингтон не може да даде гаранции, че ще го подкрепи, „защото не знаем за какво точно говорят“ Белград и Прищина. \r\n„Местното решение е най-добре. Само решение, постигнато от сръбска и косовска страна ще може да бъде изпълнено“, изрази увереност Скот. Тереза Герова", "date": "2018.10.02", "title": "Американският посланик в Сърбия Кайл Скот: САЩ са за всяко решение между Белград и Прищина, но без гаранции за подкрепа"}
{"url": "http://www.focus-news.net/news/2018/10/02/2573672/chetvartoto-izdanie-na-natsionalnite-dni-za-uchene-prez-tseliya-zhivot-shte-se-provede-v-plovdiv-ot-3-do-5-oktomvri.html", "text": "От 3 до 5 октомври 2018 г. в Гранд хотел „Пловдив“, зала „Пловдив 1“, за четвърти пореден път ще се проведат Национални дни на ученето през целия живот, организирани от Министерството на образованието и науката и екипа на националния координатор за учене на възрастни. Това съобщиха от пресцентъра на  Министерството . Събитието ще открие заместник-министърът на образованието и науката Таня Михайлова. \r\nВ рамките на дните ще се проведат: Национален заключителен форум, свързан с Електронната платформа за учене на възрастни в Европа (EPALE), Изложение на институции и организации за учене на възрастни и Церемония за връчване на годишните награди в сектора за учене на възрастни. \r\nНационалните дни за учене през целия живот се осъществяват по Проект № 592041-EPP-1-2017-1-BG-EPPKA3-AL-AGENDA „Националните координатори в изпълнение на Европейската програма за учене на възрастни”, финансиран с подкрепата на Програмата на Европейския съюз в областта на образованието, обучението, младежта и спорта „Еразъм +”.", "date": "2018.10.02", "title": "Четвъртото издание на Националните дни за учене през целия живот ще се проведе в Пловдив от 3 до 5 октомври"}
{"url": "http://www.focus-news.net/news/2018/10/02/2573676/pazardzhik-blizo-1-000-000-lv-sa-nesabranite-prihodi-ot-mestni-danatsi-i-taksi-v-obshtina-peshtera.html", "text": "Голяма част от жителите на община Пещера не са платили своите данъци и такси, като несъбраните приходи от физически лица са около 300 000 лв., а от юридически – над 700 000 лв. Това каза за  Радио „Фокус“ – Пазарджик  Цветан Христов, директор на Дирекция “Административно-правно и информационно обслужване” в Общината. По думите му много граждани остават неинформирани, че имат данъчни задължения, затова общината прави всичко възможно да изпраща уведомителни писма и да насърчава събираемостта. „Много често се случва, когато дадено лице влезе в Информационния център към общината за даден вид услуга да установи, че има неплатени задължения. Тези пари са нужни на Общината за изпълнението на ремонти в различни части на града и населените места. Данъците са задължение на всеки един гражданин и затова ние разчитаме на съвестно отношение“, уточни Христов. Той допълни също, че некоректните платци търпят административни санкции, водят се и изпълнителни дела. „Данъците и таксите в община Пещера са под средното ниво за страната, което е много добре за местния бизнес. А нашата цел е да стимулираме бизнеса и да привличаме инвестиции в общината“, коментира също Христов. \r\nАлбена ЖИЛЕКОВА", "date": "2018.10.02", "title": "Пазарджик: Близо 1 000 000 лв. са несъбраните приходи от местни данъци и такси в община Пещера"}
{"url": "http://www.focus-news.net/news/2018/10/02/2573674/kyustendil-obyaven-e-konkurs-za-direktori-na-tri-uchebni-zavedeniya-v-oblastta.html", "text": "Обявен е конкурс за директори на три учебни заведения в областта. Това съобщиха за  Радио „Фокус” – Кюстендил  от  Регионално управление на образованието – Кюстендил . Конкурсът е за директорските постове в Природо-математическа гимназия „Проф.Емануил Иванов“ – Кюстендил, Професионална гимназия по облекло и стопанско управление – Дупница, Професионална гимназия по транспорт – Дупница. Срок за подаване на документи е до 29 октомври, включително. През месец април беше обявен друг конкурс за избор на 11 директори на училища на територията на областта. Тогава единствено за Природо-математическа гимназия „Проф. Емануил Иванов“ – Кюстендил нямаше явил се кандидат, а останалите постове бяха заети, след проведен подбор по документи и приемен изпит-тест. \r\nВенцеслав ИЛЧЕВ", "date": "2018.10.02", "title": "Кюстендил: Обявен е конкурс за директори на три учебни заведения в областта"}
{"url": "http://www.focus-news.net/news/2018/10/02/2573677/veliko-tarnovo-tsentrovete-za-rabota-s-detsa-i-mladezhi-shte-otchitat-proektite-si-po-programa-ustoychivi-initsiativi-i-partnyorstvo-prez-noemvri-mesets-v-oblastta.html", "text": "Центровете за работа с деца и младежи ще отчитат проектите си по програма „Устойчиви инициативи и партньорство“ през ноември месец в областни села. Това съобщи за  Радио „Фокус“ – Велико Търново  Благовеста Факирова, председател на Дарителско сдружение „Св. Иван Рилски“ и председател на Сдружението на кметовете и кметските наместници „Янтра 2001“. Тя допълни, че в първия ден от месеца децата ще се съберат в село Самоводене, където ще бъде представен отчет на всички 11 разработени проекта. Ще бъде представена и брошура за миналото, настоящето и бъдещето на селото. На празника ще присъства Ивана Радомирова, председател на Съюза на пивоварите в България, които са основен спонсор на програма „Устойчиви инициативи и партньорство“. През летните месеца децата от Центровете трябваше да разработят собствен проект, който в последствие да реализират. Планираните от младежките центрове инициативи бяха свързани с различни дейности и събития – отбелязване на празници, спортни игри, викторини, състезания и други. Идеята е по този начин самите деца и младежи също да бъдат приобщени към организацията на прояви, свързани със здравословния начин на живот, превенция чрез спортни мероприятия, организация на свободното време, възраждане на стари обичаи и други. Благовеста Факирова подчерта, че инициативата ще продължи и през следващата година, по време на Лятната детска полицейска академия, която се реализира ежегодно във великотърновските села. \r\nНадежда КРЪСТЕВА", "date": "2018.10.02", "title": "Велико Търново: Центровете за работа с деца и младежи ще отчитат проектите си по програма „Устойчиви инициативи и партньорство“ през ноември месец в областта"}
{"url": "http://www.focus-news.net/news/2018/10/02/2573678/sport-plamen-konstantinov-veche-ne-e-selektsioner-na-natsionalniya-otbor-po-voleybol.html", "text": "Пламен Константинов вече не е селекционер на мъжкия ни национален отбор по волейбол, става ясно от официално съобщение на сайта на родната федерация. В него се посочва, че президентът на БФВ Данчо Лазаров е провел среща с Константинов, на която договорните отношения между двете страни са били финализирани. \r\nРаздялата с Пламен Константинов идва след 9-тото място на България в крайното класиране на Световното първенство по волейбол, на което страната ни беше домакин съвместно с Италия.", "date": "2018.10.02", "title": "Спорт: Пламен Константинов вече не е селекционер на националния отбор по волейбол"}
{"url": "http://www.focus-news.net/news/2018/10/02/2573675/st-komisar-nikolay-dimov-odmvr-smolyan-s-dron-tarsyat-izcheznalite-mazhe-ot-selata-dryanka-i-srednogortsi-obyaveni-sa-obshtodarzhavno-izdirvane.html", "text": "Все още няма положителен резултат въпреки издирвателните мероприятия на двамата мъже по на 93 и 89 г., които изчезнаха в петък от селата Дрянка и Средногорци. Това каза за  Радио „Фокус“ – Смолян  ст. комисар Николай Димов, директор на Областна дирекция на МВР – Смолян. И днес от 9.00 часа и на двете места са организирани масивни претърсвания на районите, с участието на всички служители от Районните управление в Баните и Мадан. „С дрон предоставен от община Златоград се извършва оглед отвисоко. Община Златоград има два дрона и кметът винаги ни помага в подобни ситуации и предоставя техниката, за да можем да претърсваме района отвисоко тъй като местностите са пресечени“, поясни ст. ком. Димов. Той отбеляза, че възрастните мъже са обявени за общодържавно издирване и акциите по издирването им продължават. „Близките на изчезналите нямат информация и не могат да ни помогнат. 93-годишният мъж от Дрянка живее с възрастната си дъщеря, която не може да каже повече от това че е отишъл за гъби. Другият от Средногорци има близки, които също не знаят къде може да е отишъл“, допълни ст. ком. Димов. Той каза още, че в претърсването на районите вече не използват кучета, тъй като те са от полза през първите часове, а от изчезването им досега е имало и валежи от дъжд. Директорът на ОД МВР – Смолян изрази надежда, възрастните мъже да бъдат открити в добро здраве. „Фокус“ припомня :  \r\nНа 29 септември 2018 г. по молба на близките му е обявен за издирване 93-годишният Хасан Хасанов Ахмедов от с. Дрянка, общ. Баните. Той е бил забелязан за последно на 28 септември 2018 г. около обяд в района на селото, като е съобщил, че отива за гъби. Другият мъж, който е в неизвестност от петък и също е обявен за издирване по молба на близките му е Хамид Салихов Емирски на 89 години от с. Средногорци, който е бил забелязан за последно на 28 септември 2018г. през деня в района на хижа „Хевея“. \r\nНели ГЕРГЬОВСКА", "date": "2018.10.02", "title": "Ст. комисар Николай Димов, ОДМВР - Смолян: С дрон търсят изчезналите мъже от селата Дрянка и Средногорци, обявени са общодържавно издирване"}
{"url": "http://www.focus-news.net/news/2018/10/02/2573679/burgas-uchenik-ot-treti-klas-e-postradal-na-sportnata-ploshtadka-v-su-dimcho-debelyanov.html", "text": "Ученик от трети клас е пострадал на спортната площадка в СУ „Димчо Дебелянов” – Бургас. Това съобщи пред журналисти Виолета Илиева, началник на Регионалното управление на образованието, предаде репортер на  Радио „Фокус“ - Бургас . „Получих съобщение от директора на СУ „Димчо Дебелянов”, че през голямото междучасие дете от 3 клас се е опитало да се хване за горната част на футболна врата в училищния двор, но  в следващия момент се е е изплъзнало  и е паднало на земята“, каза още Илиева. По думите ѝ класният ръководител е бил в близост в момента на инцидента и е сигнализирал на Бърза помощ. След това майката също е била информирана и е пристигнала на мястото на инцидента. „Детето е в съзнание, не е падала врата върху него, нито друг предмет, който да го е затиснал. В момента е в болницата заедно с майка си“, заяви  Виолета Илиева. \r\nСпоред Юлия Андреева, говорител на УМБАЛ - Бургас, детето е прегледано и освободено за домашно лечение. \r\nДеница ДИМИТРОВА", "date": "2018.10.02", "title": "Бургас: Ученик от трети клас е пострадал на спортната площадка в СУ „Димчо Дебелянов”"}
{"url": "http://www.focus-news.net/news/2018/10/02/2573680/veliko-tarnovo-sluchai-na-ostra-vyala-paraliza-i-virusen-meningit-sa-registrirani-v-oblastta.html", "text": "Случаи на остра вяла парализа и вирусен менингит регистрираха здравни инспектори от Великотърновска област. Това съобщиха за  Радио „Фокус“ – Велико Търново  от Регионалната здравна инспекция. И двамата пациенти са регистрирани през миналата седмица. Заболелият от вирусен менингит е от Горнооряховска община, а този с остра вяла парализа – от Община Свищов.  \r\nОстрата вяла парализа е вирусно заболяване, което най-често се засича при тийнейджъри. Първоначалните симптоми напомнят на грип. На втория или третия ден вече се наблюдава и пареза на различни мускули, най-често са засегнати лицевите. В този период пациентът изпитва болка, а движенията в засегнатите мускули са ограничени. За периода 24 – 30 септември в областта са отчетени и три случая на варицела, 11 на ентероколити, по един на скарлатина и туберкулоза и осем пациенти с оплаквания от остри респираторни заболявания. \r\nЛуиза ТРАНЧЕВА", "date": "2018.10.02", "title": "Велико Търново: Случаи на остра вяла парализа и вирусен менингит са регистрирани в областта"}
{"url": "http://www.focus-news.net/news/2018/10/02/2573682/pazardzhik-15-godishno-momche-ot-selo-vetren-dol-e-s-opasnost-za-zhivota-sled-kato-e-blasnato-ot-lek-avtomobil.html", "text": "15-годишно момче е с опасност за живота, след като е блъснато от лек автомобил, съобщиха от  ОДМВР - Пазарджик . Сигнал за тежкия инцидент се получен снощи около 20.00 часа в РУ - Пазарджик. Движейки се по главния път през пазарджишкото село Братаница 26-годишният Й.П. от съседното село Ветрен дол блъснал с „Форд“ пресичащия пътното платно 15-годишен местен младеж. В резултат на удара се наложило момчето да бъде транспортирано от екип на „Спешна помощ“ в МБАЛ - Пазарджик в тежко състояние и опасност за живота. На мястото е извършен оглед от дежурна група при РУ - Пазарджик. Пробите за употреба на алкохол и наркотици направени на водача са отрицателни. По случая се води полицейско разследване.", "date": "2018.10.02", "title": "Пазарджик: 15-годишно момче от село Ветрен дол е с опасност за живота, след като е блъснато от лек автомобил"}
{"url": "http://www.focus-news.net/news/2018/10/02/2573681/varna-okrazhniyat-sad-nalozhi-1-godina-zatvor-s-3-godishen-izpitatelen-srok-na-upravitel-na-firma-za-ukrivane-na-danatsi-za-nad-187-000-leva.html", "text": "Окръжният съд наложи 1 година затвор с 3-годишен изпитателен срок на управител на фирма за укриване на данъци за над 187 000 лева. Това съобщиха от пресцентъра на  Апелативна прокуратура - Варна . Окръжната прокуратура във Варна постигна днес осъдителна присъда за управителя и съдружник в дружество с ограничена отговорност „Чернев клима“ (сега „Нико клима“ ЕООД)  Георги Ч. При условията на съкратено съдебно производство подсъдимият получи наказание лишаване от свобода за срок 1 година, чието изтърпяване Варненският окръжен съд отложи с 3-годишен изпитателен срок. Съдът уважи и гражданския иск от ТД на НАП в размер на 187 142 лева. \r\n41-годишният подсъдим избегнал установяването и плащането на данъчни задължения в особено големи размери – 187 142 лева. Престъплението по член 255, ал. 3, във връзка с ал. 1, т. 2 и 7 от Наказателния кодекс е извършено от Георги Ч. като продължавано деяние чрез потвърждаване на неистина в подадени данъчни декларации за 13 отчетни периода. Така управителят на дружеството успял да приспадне неследващ се данъчен кредит.    \r\nТой декларирал доставки, каквито не били извършвани в дружеството. Престъпната схема с цел приспадане на неследващото се ДДС започнала през май 2009 год. и продължила да се прилага в дружеството до 2011 год. с фиктивни доставки от различни фирми.   \r\nПрисъдата на Варненския окръжен съд подлежи на обжалване пред Апелативния съд.", "date": "2018.10.02", "title": "Варна: Окръжният съд наложи 1 година затвор с 3-годишен изпитателен срок на управител на фирма за укриване на данъци за над 187 000 лева"}
{"url": "http://www.focus-news.net/news/2018/10/02/2573684/stara-zagora-izvarshen-e-tsyalosten-remont-na-zdravnata-sluzhba-v-s-preslaven.html", "text": "Обновената след цялостен ремонт здравна служба в старозагорското село Преславен беше открита днес с водосвет за здраве, отслужен от отец Петър от храма „Св. Димитър“ в Стара Загора. Това съобщиха от пресцентъра на  Община Стара Загора . Тя разполага със зъболекарски и лекарски кабинет, антре и тоалетни. Тук три дни в седмицата ще работят д-р Мирослав Каратанев и денталният специалист д-р Росица Ралева. Те обслужват около 200 пациенти в селото, което се намира на 11 км. от областния град и има близо 950 жители. Извършен е цялостен вътрешен ремонт, с шпакловки и боядисване, поставено е ново осветление, ключове, контакти, фаянс, теракота, врати и нови дограми. Стойността на ремонта е близо 34 хил.лв., осигурени от капиталовата програма на община Стара Загора. Секретарят на общината Делян Иванов честити новата придобивка на местните жители, като подчерта , че кметът Живко Тодоров е изпълнил ангажимента си към тях, за да са спокойни, че има къде да потърсят и намерят здравни услуги. Заедно с кмета на Преславен Митьо Митев и омбудсманът Надежда Чакърова те прерязаха лентата на здравната служба. С изпълнение на химна на с. Преславен местните самодейци от читалище „Д. Наумов“ поздравиха гостите.", "date": "2018.10.02", "title": "Стара Загора: Извършен е цялостен ремонт на здравната служба в с. Преславен"}
{"url": "http://www.focus-news.net/news/2018/10/02/2573685/shumen-s-mezhdunarodna-nauchna-konferentsiya-zapochna-tridnevniyat-forum-otbranitelni-tehnologii-2018.html", "text": "С Международна научна конференция започна тридневният „Форум отбранителни технологии 2018” в Шумен, предаде репортер на  Радио „Фокус“ - Шумен . Домакин на проявата, която се провежда в Департамент „Чуждоезиково обучение“,  е Факултет „Артилерия, ПВО и КИС” към Националния военен университет „Васил Левски”. Във  форума ще се включат над 50 участници, ще бъдат представени и 47 научни  доклада.  \r\n„Интересът към научния форум расте с всяка година и той добива все по-голяма популярност. Уверен съм, че вашите доклади тази година ще бъдат още по-интересни и полезни“, каза при откриването на конференцията полк. доц. д-р Дилян Димитров, декан на Факултет „Артилерия, ПВО и КИС.  \r\nУспех на форума и ползотворна работа пожела на участниците бригаден генерал  д-р Пламен Богданов, началник на НВУ „Васил Левски”. „Целта, която сме си поставили в конференцията е да търсим нови възможности – инженерни, мениджърски, изследователски, съответно и научни. Надявам се с участието на широк спектър от специалисти да я постигнем и да задълбочим сътрудничеството между институции в България и с нашите партньори учебни заведения от държавите участнички в тазгодишното издание“, каза в приветствието си бригаден генерал  д-р Пламен Богданов.  \r\nФорумът е съвместна инициатива на Национален военен университет „Васил Левски“, факултет „Артилерия, ПВО и КИС”, Военна техническа академия „Фердинанд І” - Букурещ, Румъния, Университет за военни науки в град Варшава, Полша, Военновъздушна академия „Хенри Коанда”, гр. Брашов, Румъния, Академия по технологии - град Резекне, Латвия, Военен университет по технологии, гр. Варшава, Полша. Проектът е съфинансиран от Фонд „Научни изследвания” на МОН.  \r\nВ рамките на форума е предвидено изложение на продукти за сигурност и отбрана  и демонстративни стрелби. На 8 октомври във Военния факултет в Шумен за обучение се очакват двама кадети от „Еър Форс“ - Брашов, Румъния. По-рано пред журналисти бригаден генерал  д-р Пламен Богданов посочи, че в НВУ „Васил Левски“ са приети повече курсанти. „Ако през 2015 година е имало 440 курсанти,  те вече са над 730. Шумен също поддържа едно добро ниво, тенденцията е за увеличаване на приема навсякъде, с всички предизвикателства пред осигуряване на издръжката на повече обучаеми“, заяви бригаден генерал д-р Пламен Богданов. Той посочи, че е доволен от започналия ремонт на  Щаба на факултета, планиран да стартира още преди две години. „Надявам се до края на годината да имаме нова съвременна сграда. Тече процедура по проектиране на едно от общежитията, от началото на годната има други процедури по изготвяне на задания и съгласуване. В момента сме на етап проектиране, след което ще се пристъпи и към избор на изпълнител на ремонта, други по-малки ремонти на покриви трябва да започнат в най-скоро време. Планирали сме да осигурим и отопление от съвременен тип, да се газифицира района и да отопляваме всички сгради, които се използват, текат процедури“, каза бригаден генерал д-р Пламен Богданов. \r\nИвелина ИВАНОВА", "date": "2018.10.02", "title": "Шумен: С Международна научна конференция започна тридневният „Форум отбранителни технологии 2018”"}
{"url": "http://www.focus-news.net/news/2018/10/02/2573686/narodni-predstaviteli-ot-bsp-za-balgariya-shte-obsadyat-viziya-za-balgariya-s-grazhdani-v-oblast-smolyan-na-3-oktomvri.html", "text": "Народни представители от \"БСП за България\" ще обсъдят \"Визия за България\" с граждани в област Смолян на 3 октомври 2018 г. Това съобщиха от пресцентъра на  БСП . Там ще бъдат проведени следните срещи: \r\n-В 11.00 часа, в читалището, в гр. Неделино. В разговора участват народните представители Станислав Владимиров, Цветан Топчиев, Никола Динков и Славчо Велков. \r\n-В 17.00 часа, в в центъра на град Рудозем ще се проведе дискусията с  Атанас Костадинов, Димитър Данчев, Иван Ибришимов и Николай Иванов. \r\n-В 17.30 часа, в Културния дом, в с. Мадан. Среща с  Валери Жаблянов, Георги Търновалисйки, Румен Георгиев и Чавдар Велинов.  \r\n-В 17.30 часа, в читалището, в гр. Златоград. Визията ще бъде обсъдена със зам.-председателите на \"ПГ на БСП за България\" Георги Свиленски и Христо Проданов, както и с депутатите доц. Георги Йорданов, и Веска Ненчева. \r\n-В 17.30 часа, в СПА хотел Девин, в гр. Девин. Визията ще  представят   народните представители проф. Светла Бъчварова, Георги Андреев, Георги Гьоков и Илиян Тимчев. \r\n-В 18.00 часа, в Планетариума, в гр. Смолян.  В дискусията ще вземат участие проф. Иво Христов, проф. Георги Михайлов, Дора Янкова, Денчо Бояджиев и Стоян Мирчев. \r\n-В 18.00 часа, в читалището, в с. Давидково, община Баните. Ще присъстват депутатите Надя Клисурска, Васил Антонов, Милко Недялков и Манол Генов. \r\n-В 18.00 часа, в хотел \"Сафи\" ,в гр. Доспат. В дискусията ще вземат участие зам.-председателят на ПГ на левицата Антон Кутев и народните представители Петър Витанов, проф. Анелия Клисарова и Пенчо Милков. \r\n-В 18.00 часа, в хотел \"Белона\", в гр. Чепеларе. Ще се проведе дискусия с депутатите проф. Румен Гечев, Теодора Халачева, Николай Бошкилов и Богдан Боцев.", "date": "2018.10.02", "title": "Народни представители от \"БСП за България\" ще обсъдят \"Визия за България\" с граждани в област Смолян на 3 октомври"}
{"url": "http://www.focus-news.net/news/2018/10/02/2573690/plovdiv-piyan-shofyor-e-predizvikal-verizhna-katastrofa-s-chetiri-leki-avtomobila.html", "text": "На 1 октомври пиян шофьор е предизвикал верижна катастрофа с четири леки автомобила в областния град. Това съобщиха от пресцентъра на  МВР . Инцидентът е станал около 13.20 часа на бул. „Христо Ботев“. Автомобил „Хюндай“ се е движел с несъобразена скорост спрямо метеорологичните условия. Водачът на превозното средство не е спазил дистанция и блъснал отзад „Мазда“, която от своя страна ударила „Хонда“, а тя – „Сеат“. При отработване на сигнала пътни полицаи тествали с дрегер четиримата шофьори. Пробата на 57-годишен мъж от Пловдив, който бил зад волана на първата кола, отчела положителен резултат – 1,72 промила. Мъжът е настанен в болница за лечение. Срещу него е образувано бързо производство.", "date": "2018.10.02", "title": "Пловдив: Пиян шофьор е предизвикал верижна катастрофа с четири леки автомобила"}
{"url": "http://www.focus-news.net/news/2018/10/02/2573689/stara-zagora-uchenitsi-ot-shesto-osnovno-uchilishte-sveti-nikola-shte-otkriyat-izlozhba-po-povod-praznika-na-grada-5-oktomvri.html", "text": "С много прояви учениците от VI основно училище \"Свети Никола\" ще отбележат Деня на Стара Загора - 5 октомври. Това съобщиха от пресцентъра на  Община Стара Загора . Специална изложба на рисунки, разкази, макети, посветени на празника, се открива утре във фоайето на училището. На 5 октомври възпитаниците на школото от шести и седми клас ще изгледат филма за Стара Загора \"Свидетелят на времето\". След това в Актовата зала започват презентациите им на тема \"Стара Загора - моят град на бъдещето\". Учениците ще разкажат за своите виждания как да се развива градът, какъв може да бъде техният принос, как да пазят постигнатото и как изглежда Стара Загора в техните мечти. За пръв път своите идеи ще споделят шестокласниците, а деца от седми клас, които работят върху проекта от м. г., са подготвили нови идеи. Младите хора ще покажат и изработени от тях макети и постери. Второкласниците ще се включат в тържествения общоградски ритуал по поднасяне на венци и цветя на паметника \"Защитниците на Стара Загора - 19 юлий 1877\" и издигане на знамената на Античния форум „Августа Траяна“. \r\nПо-късно ученици от Шесто основно училище ще се включат в тематичната беседа и викторина \"Град, възкръснал от руините\" в Регионалния исторически музей, ще посетят и изложбата \"Стари истории в ново време\", посветена на първите следосвобожденски периодични издания в Стара Загора и на 150 години от рождението на Мильо Касабов в Регионална библиотека \"Захарий Княжески“. \r\nПрез новата учебна година в училището е изграден специален кът, пресъздаващ дълголетната му история. В  него сияят образите на Апостола на свободата Васил Левски, Кольо Ганчев, Братя Жекови – всички те ученици на някогашното Светиниколско училище, както и на техния учител Даскал Атанас Иванов.  \r\nПо коридорите на училището могат да се потопят в родната ни история, запознавайки се с владетелите и героите на България.", "date": "2018.10.02", "title": "Стара Загора: Ученици от Шесто основно училище \"Свети Никола\" ще открият изложба по повод празника на града - 5 октомври"}
{"url": "http://www.focus-news.net/news/2018/10/02/2573688/mvr-36-nezakonni-migranti-i-dvama-kanaldzhii-sa-zadarzhani-v-zemlishteto-na-selo-mezek.html", "text": "36 незаконни мигранти и двама каналджии са задържани в землището на село Мезек. Това съобщиха от пресцентъра на  МВР . Реализацията е в рамките на предприетата от служители на РД „Гранична полиция“- Елхово и Смолян и ОДМВР - Хасково специализирана полицейска операция по противодействие на опити за незаконна миграция през българо-гръцката и българо-турската граници, установяване на чужди граждани, незаконно пребиваващи в граничната зона на област Хасково. Операцията е осъществена при интензивен обмен на данни между трите структурни звена на МВР и под наблюдението на Районна прокуратура - Свиленград. За целта били излъчени гранични полицейски наряда от ГПУ - Ново село за наблюдение на държавната граница, а съвместни екипи предприели проверки на лица и автомобили, хотели, хостели, заложни къщи и селскостопански постройки, бунгала и други места, където е възможно укриването на незаконни мигранти.  \r\nВ хода на действията вечерта на 26 септември в землището на село Мезек е засечено незаконно преминаване на държавната граница. В района униформените забелязали два автомобила, движещи се към вътрешността на страната – „Мерцедес“ и „Форд Галакси“. След предприето преследване на колите автопатрули на ГПУ-Ново село и ОДМВР – Хасково спрели мерцедеса в землището на село Сива река и задържали водача – 33-годишен старозагорец. В автомобила били установени 17 чужди граждани – мъже, жени и деца, по техни данни иракски граждани. При последващите оперативно-издирвателни действия е установен  и задържан като съпричастен към случая и вторият водач – 23-годишен мъж от гр. Гълъбово. Във форда му били открити още 19 чужденци, които също се представили за иракчани.  \r\nДвамата шофьори и нелегалните чужди граждани са задържани. Образувани са досъдебно производство по чл.281 от НК и бързи производства по чл. 279 от НК.  Работата по случая продължава под наблюдението на прокуратурата.", "date": "2018.10.02", "title": "МВР: 36 незаконни мигранти и двама каналджии са задържани в землището на село Мезек"}
{"url": "http://www.focus-news.net/news/2018/10/02/2573687/pazardzhik-zadarzhani-sa-dvama-dushi-izvarshili-krazhba-na-180-leva-ot-tsarkvata-sveta-petka-v-peshtera.html", "text": "Двама души от Пещера, извършили кражба от местна църква, са задържани от криминалисти при полицейското управление в Пещера, съобщиха от  ОДМВР - Пазарджик . Вчера полицаите получили сигнал, че преди два дни е извършена кражба на сумата от 180 лева от помещение за продажба на свещи, намиращо се в църквата „Света Петка“. С разплитането на случая се заели служители на група „Криминална полиция“. Не след дълго те установили, че автори на посегателството са 40-годишна жена с инициали В.В. и 25-годишен с инициали Я.М., и двамата от Пещера. Те са задържани в ареста, а срещу тях е образувано дознание.", "date": "2018.10.02", "title": "Пазарджик: Задържани са двама души, извършили кражба на 180 лева от църквата „Света Петка“ в Пещера"}
{"url": "http://www.focus-news.net/news/2018/10/02/2573673/varna-mayki-na-detsa-s-uvrezhdaniya-izlizat-na-protest-v-grada-s-iskane-za-tsyalostna-reforma-v-polza-na-horata-s-uvrezhdaniya.html", "text": "Майки на деца с увреждания и хора, които ги подкрепят, излизат на протест във Варна с искане за цялостна реформа. Това каза в интервю за  Радио „Фокус“ – Варна  Диана Маркова, която е част от инициативния комитет на майките на деца и възрастни с увреждания, които започнаха протести през юни. Протестиращите ще се съберат в 17.30 часа на мястото на мястото на палатковия лагер до Община Варна. Организаторите очакват гражданска подкрепа и участие на варненските клубове на мотористите. „За нас, протестиращите родители на деца с увреждания, обратното броене завърши на 1 октомври. Днес отново излизаме на протест в цялата страна, за да заявим, че сме в готовност да продължим нашите протестни действия и имаме решимостта да доведем нещата до действително решаване на проблемите. Настояваме за незабавни, реални, дълбинни промени в полза на хората с увреждания, за цялостна реформа, за внасяне и на трите проектозакона, гарантиращи реформа в сектор хора с увреждания, в Народното събрание“, посочват организаторите. \r\nМарияна ВАЛЕНТИНОВА", "date": "2018.10.02", "title": "Варна: Майки на деца с увреждания излизат на протест в града с искане за цялостна реформа в полза на хората с увреждания"}
{"url": "http://www.focus-news.net/news/2018/10/02/2573683/rt-spored-kremal-vizitata-na-vuchich-ne-e-svarzana-s-naprezhenieto-s-kosovo.html", "text": "Дни, след като обяви повишена бойна готовност на армията заради пограничния инцидент с Косово, президентът на Сърбия Александър Вучич пристигна в Москва за среща с руския си колега Владимир Путин, отбелязва телевизионният канал  RT . \r\nПреди отпътуването си за Москва Вучич поясни, че в разговорите между двамата президенти е включено и влизането на косовските командоси в северната, предимно населена със сърби част на Косово, докато Кремъл изтъква, че визитата е планирана преди доста месеци и няма пряка връзка с напрежението на Балканите.   \r\nИнцидентът от събота заплаши споразуменията между Белград и Прищина, но от косовска страна бе оправдан с мерките за сигурност, които трябва да се предприемат при пътуване на държавния глава. Сърбия реагира, като обяви повишена бойност готовност на армията си. \r\n„Конфликтът около този инцидент вероятно ще затихне, но потенциалната опасност от нов не е за подценяване“, коментира  Александър Павич, политически анализатор на RT. „Случилото се става по средата на опитите на Вучич да преговаря с Косово, което не е признато за суверенна нация нито от Сърбия, нито от Русия“ , припомня анализаторът. \r\nСпоред политолога, ако бъде постигнато споразумение, „Сърбия ще се парализира отвътре и обществото й ще раздели, защото по-голяма част от гражданите са против (предложението за) разделяне. Темата е изключително деликатна и за двамата президенти“. Ако статутът на Косово като суверенна държава се укрепи благодарение на признаването му от Сърбия, най-вероятно е Косово да стане част от Албания, която е член на НАТО, а за Москва НАТО е враждебна на Русия организация, припомни Павич. \r\nСпоред Павел Кандел, експерт по етническите конфликти към Института за Европа при Руската Академия на науките (РАН), това кръстосване на шпаги не е нещо повече от пиар упражнение и за двете страни: „Тачи, чиято позиция е отслабена, наистина има нужда да демонстрира колко е твърд, как може да контролира ситуацията и да прокара път към Северно Косово, като вземе военни със себе си. Същото важи за Вучич и за бойната готовност на армията му. И той трябва да обяви, че е твърдо момче”, коментира Кандел пред RT. \r\nТой смята, че споразумението между Косово и Сърбия е твърде неясно заради липсата на гъвкавост от страна на Прищина,  но вярва, че „Вучич ще се окаже подготвен да признае независимостта на Косово в замяна на сръбското членство в ЕС. Това обаче ще трябва да го приеме като компромис. Албанците [в Косово] нямат желание да отстъпват нищо, за да спасяват имиджа на Вучич” .", "date": "2018.10.02", "title": "RT: Според Кремъл визитата на Вучич не е свързана с напрежението с Косово"}
{"url": "http://www.focus-news.net/news/2018/10/02/2573696/sofiya-mazh-e-v-bolnitsa-a-drug-e-arestuvan-sled-sbivane-porodeno-ot-paten-intsident-v-kv-sv-troitsa.html", "text": "Мъж е в болница, а друг е арестуван след сбиване, породено от пътен инцидент в кв. „Св. Троица“. Това съобщиха от пресцентъра на  МВР . Към 12.35 часа е получен сигнал за лек пътен инцидент между два автомобила на столичните улици „Пловдив“ и „Габрово“. По първоначални данни след катастрофата е възникнал скандал между двамата водачи, прераснал в побой. С тежка травма в болница е настанен 40 – годишен мъж. В полицейския арест е задържан 24 – годишният водач на другия автомобил. Работата по изясняването на случая продължава.", "date": "2018.10.02", "title": "София: Мъж е в болница, а друг е арестуван след сбиване, породено от пътен инцидент в кв. „Св. Троица“"}
{"url": "http://www.focus-news.net/news/2018/10/02/2573691/inzh-tonka-atanasova-riosv-burgas-kulturata-na-balgarskiya-turist-zapochva-da-se-podobryava.html", "text": "Културата на българския турист започва да се подобрява. Това каза за  Радио „Фокус“ – Бургас  инж. Тонка Атанасова, директор на РИОСВ – Бургас. По думите ѝ това е станало ясно след множеството проверки, извършени тази година. „Най-важното е делът на битови отпадъци, които идват от сушата, да бъдат в голяма степен ограничен, да не попадат те в морската акватория и да не водят замърсявания“, каза още инж. Атанасова. Тя добави, че пластмасовите отпадъци са бич не само за световния океан, а и за нашето Черно море. „Нашето море е затворено и няма как да изхвърли отпадъците си далеч, затова то отново ги връща на нашия бряг, за да ни докаже колко лоши сме били с него“, допълни още инж. Атанасова. \r\nМария ГЕОРГИЕВА", "date": "2018.10.02", "title": "Инж. Тонка Атанасова, РИОСВ – Бургас: Културата на българския турист започва да се подобрява"}
{"url": "http://www.focus-news.net/news/2018/10/02/2573693/noi-zapochva-izplashtaneto-na-pensiite-na-8-oktomvri.html", "text": "Изплащането на пенсиите през октомври 2018 г. от Националния осигурителен институт ще започне на 8 октомври (понеделник) и ще приключи на 22 октомври (понеделник). Това съобщиха от пресцентъра на  НОИ . Чрез пощенските станции пенсиите ще се изплащат съобразно изготвен график, който ще бъде обявен във всяка една от тях. \r\nПреводите на сумите за октомврийските пенсии по сметките на пенсионерите, които получават парите си по банков път, ще бъдат извършени на 8 октомври 2018 г.", "date": "2018.10.02", "title": "НОИ започва изплащането на пенсиите на 8 октомври"}
{"url": "http://www.focus-news.net/news/2018/10/02/2573695/sofiya-razhodite-na-noi-za-nay-vazrastnite-sa-65-ot-bvp-prez-2017-g.html", "text": "Разходите на НОИ за най-възрастните са 6,5% от БВП през 2017 г. Това съобщиха от пресцентъра на   Национален осигурителен институт . Разходите на държавното обществено осигуряване (ДОО) за пенсии, обезщетения при временна неработоспособност и трудоустрояване, за майчинство и за безработица, изплатени на лица над 64-годишна възраст, през 2017 г. възлизат на над 6,3 млрд. лв. Тази сума се равнява на около 6,5% от брутния вътрешен продукт (БВП) на страната за миналата година. Това показват данните за осигурителните плащания на Националния осигурителен институт (НОИ). Анализът сочи още, че за най-възрастната част от населението са отивали около 60% от общите разходи за пенсии и краткосрочни обезщетения, като 70% от тези пари са били за пенсии и добавките към тях. Средно месечно около 1,5 млн. души на възраст над 64 години са получавали пенсия и парично обезщетение от ДОО през 2017 г. Над 99% от тях са били пенсионери. Това означава, че всеки шести получател на пенсия или обезщетение е бил от тази възрастова група. Тя заема най-голям дял в групата на пенсионерите (69,6%), докато сред имащите право на краткосрочни плащания процентът е доста по-нисък – между 0,2% при обезщетенията за майчинство и 3,6% при обезщетенията за временна неработоспособност и трудоустрояване. Разпределението по пол показва, че възрастните жени преобладават в общия брой на пенсионерите и получателите на обезщетения за майчинство. От друга страна, мъжете над 64-годишна възраст преобладават сред лицата, на които се изплащат обезщетения при временна неработоспособност и трудоустрояване и безработица. Това може да бъде обяснено с по-дългия им престой на пазара на труда в сравнение с жените.", "date": "2018.10.02", "title": "София: Разходите на НОИ за най-възрастните са 6,5% от БВП през 2017 г."}
{"url": "http://www.focus-news.net/news/2018/10/02/2573697/veliko-tarnovo-mazh-ot-pavlikeni-specheli-parvo-myasto-v-konkursa-na-obshtina-svishtov-za-nay-dobro-domashno-cherveno-vino.html", "text": "Мъж от Павликени спечели първо място в конкурса за най-добро домашно червено вино, обявен от Община Свищов. Състезанието се провежда ежегодно, на местно ниво, по повод празника на града „Свищовски лозници“. Това каза в предаването „Добре дошли в Свищов“ на  Радио „Фокус“ – Велико Търново  Таня Ликова, главен експерт Отдел „Култура и културно наследство“ в Общината. При настоящото издание за пръв път е имало участник и от друга община. Общо оценяваните вина бяха 21. „Председател на комисията, която оценяваше вината беше инж. Тихомир Петров. Трета награда бе присъдена на Йордан Герчев, втората награда е на Божин Божинов и първа награда – на Александър Александров от Павликени“, обясни Таня Ликова. Тя уточни, че има и един поощрителен приз, който е отишъл при Илия Христов. Всички наградени, с изключение на големия победител, са от Свищов. \r\nЛуиза ТРАНЧЕВА", "date": "2018.10.02", "title": "Велико Търново. Мъж от Павликени спечели първо място в конкурса на Община Свищов за най-добро домашно червено вино"}
{"url": "http://www.focus-news.net/news/2018/10/02/2573698/plovdiv-trima-sa-kandidatite-za-kmet-na-selo-stoletovo.html", "text": "ОИК - Карлово обяви кандидатите за кмет на кметство село Столетово, община Карлово. Това съобщи за  Радио „Фокус“ - Пловдив  Ивелина Димовска. С президентски указ изборите са определени да се проведат на 14 октомври 2018 г. В надпреварата влизат общо трима кандидати – двама партийни кандидати и един, издигнат от инициативен комитет.  \r\n22- годишната Стефани Тодорова е кандидатът на БСП. Тя е студентка задочно и работи във ВМЗ Сопот. \r\nВМРО – БНД издига кандидатурата на 36-годишния Мирослав Колев, който е директор на Общинската библиотека „Д-р Иван Богоров“ в Карлово и бивш секретар на читалище „Христо Ботев“ в Столетово. Той е магистър по библиотечен мениджмънт. В изборите за кмет той е подкрепен от коалиция „Обединени за община Карлово“.  \r\nИнициативен комитет от Столетово издига бившият началник на цех във ВМЗ Андрея Радев, който е 72 години. \r\nПо предварителни данни на Общинската избирателна комисия гласоподавателите в Столетово са 651 души. Те ще гласуват в една избирателна секция. \r\n„До момента в ОИК - Карлово е постъпила само една жалба за неправомерна предизборна агитация, която се оказва неоснователна“, съобщи Ивелина Димовска. \r\nДо избори за нов кмет в Столетово се стигна, след като през месец март Тодор Иванов (ПП ГЕРБ) напусна поста. \r\nЦветана ТОНЧЕВА", "date": "2018.10.02", "title": "Пловдив: Трима са кандидатите за кмет на село Столетово"}
{"url": "http://www.focus-news.net/news/2018/10/02/2573692/kmetat-na-blagoevgrad-i-chlen-na-us-na-nsorb-d-r-atanas-kambitov-uchastva-v-diskusionen-panel-investitsionni-prioriteti-na-obshtinite-v-xiii-godishna-sreshta-na-mestnite-vlasti.html", "text": "Кметът на Благоевград и член на Управителния съвет на НСОРБ д-р Атанас Камбитов участва в XIII годишна среща на местните власти в Албена. Това съобщиха от пресцентъра на  Община Благоевград . Основният дискусионен панел днес е на тема  „Инвестиционни приоритети на общините“, в който д-р Камбитов взе активно участие. Той бе лектор на част от темите във форума. В дискусията взеха участие  министърът на регионалното развитие и благоустройството Петя Аварамова и председателят на комисията по регионална политика, благоустройство и местно самоуправление Искрен Веселинов. Подтемите, част от панела, акцентират върху бъдещето на жилищната политика на Република България, възможности за подобряване на ВиК услугите,  възможности за държавно финансиране на дейностите по поддържане и развитие на общинските пътища, както и подобряване на градската среда. Във всяка една от тях, д-р Камбитов активно коментираше основни теми, идеи и бъдещи планове. Сред дискусионните теми, в тазгодишната среща на местните власти, са и опазване на обществения ред в общините, превенция и защита при бедствия, образователната и социалната системи – интеграция на общинския терен, общините и държавата в съвместно управление на територията. По време на срещата членовете на Управителния съвет на председателите на Общински съвети в България обсъдиха темите за конфликт на интереси в новия мандат на общинските съветница. В дискусията участие взе и председателят на Общински съвет – Благоевград Радослав Тасков.", "date": "2018.10.02", "title": "Кметът на Благоевград и член на УС на НСОРБ д-р Атанас Камбитов участва в дискусионен панел „Инвестиционни приоритети на общините“ в XIII годишна среща на местните власти"}
{"url": "http://www.focus-news.net/news/2018/10/02/2573702/sport-stan-vavrinka-zapochna-s-pobeda-uchastieto-si-na-turnira-v-tokio.html", "text": "Стан Вавринка започна с победа участието си в тазгодишното издание на турнира в Токио. Швейцарецът се наложи над американския тенисист Тайлър Фритц с 6:3, 6:4. \r\nВ следващия кръг Вавринка ще играе срещу Денис Шаповалов от Канада, който по-рано отстрани шампиона от първото издание на младежкия \"Мастърс\" финал в Милано Хьон Чун. До този момент Вавринка и Шапавалов не са играли помежду си.", "date": "2018.10.02", "title": "Спорт: Стан Вавринка започна с победа участието си на турнира в Токио"}
{"url": "http://www.focus-news.net/news/2018/10/02/2573703/blagoevgrad-729-narusheniya-sa-konstatirali-ot-direktsiya-inspektsiya-po-truda-kam-kraya-na-mesets-avgust-352-ot-tyah-sa-svarzani-sas-zdravoslovnite-i-bezopasni-usloviya-na-trud.html", "text": "729 нарушения са констатирали от Дирекция „Инспекция по труда“ – Благоевград, 352 от тях са свързани със здравословните и безопасни условия на труд. Това съобщи за  Радио „Фокус“ – Пирин  Славянка Симитчийска, директор на дирекцията. По думите ѝ данните са за периода до края на месец август. „Нарушенията, свързани с трудовите правоотношения са 373 на брой. През месеца бяха установени и 28 лица, които полагат труд без сключен писмен трудов договор и регистрирани в ТД на НАП“, каза още Симитчийска. Тя добави, че за отстраняване на констатираните нарушения са дадени 685 броя задължителни за изпълнение предписания. „Съставен е един акт за спиране на работни места и 7 постановления за обявяване съществуването на трудови правоотношения“, допълни Симитчийска. \r\nЛивия НИНОВА", "date": "2018.10.02", "title": "Благоевград: 729 нарушения са констатирали от Дирекция „Инспекция по труда“ към края на месец август, 352 от тях са свързани със здравословните и безопасни условия на труд"}
{"url": "http://www.focus-news.net/news/2018/10/02/2573699/blagoevgrad-otpusnati-sa-mesechni-dobavki-za-sotsialna-integratsiya-v-razmer-na-344-276-lv-v-oblastta-prez-avgust.html", "text": "Отпуснати са месечни добавки за социална интеграция в размер на 344 276 лв. в областта през август. Това каза пред  Радио „Фокус“ - Пирин  Станка Михова, експерт в Регионална дирекция „Социално подпомагане“ - Благоевград. Тя уточни, че тези средства са отпуснати за 29 245 случая съгласно Закона за интеграция на хората с увреждания и Правилника за неговото приложение. По думите ѝ от тях месечни добавки за транспортни услуги са по 13 700 случая, за ползване на информационни и телекомуникационни услуги – 2 206, за обучение – 9, за диетично хранене и лекарства – 11 416, за достъпна информация – 1 886, за наем на общинско жилище – 11 и за балнеолечение – 17 случая. „Дирекциите „Социално подпомагане“ на територията на област Благоевград са отпуснали парична помощ за покупка и ремонт на медицински средства, помощно-технически средства и приспособления на 139 лица с увреждания. Реалният брой на лицата с увреждания в областта до края на август е 13 701 лица“, каза още Михова. Тя допълни, че от 1 юли е изменен Правилника за приложение на Закона за хората с увреждания и се регламентира основно оказването на социално-икономическа подкрепа по настоящ адрес на лицата с увреждания и промяна в Механизма на предоставяне и изплащане на целева помощ за изработване, покупка и ремонт на медицински средства и приспособления. \r\nНатали СТЕФАНОВА", "date": "2018.10.02", "title": "Благоевград: Отпуснати са месечни добавки за социална интеграция в размер на 344 276 лв. в областта през август"}
{"url": "http://www.focus-news.net/news/2018/10/02/2573704/veliko-tarnovo-gradat-stava-chast-ot-kampaniyata-natsionalni-informatsionni-sedmitsi-za-osinovyavaneto.html", "text": "Велико Търново става част от кампанията „Национални информационни седмици за осиновяването“, организирана от Българска асоциация „Осиновени и осиновители“, съобщиха от  пресцентъра на Община Велико Търново.  С подкрепата на Общината и на Регионалната библиотека „П. Р. Славейков“, в Старата столица ще се състои разширена среща и дискусия по актуални теми и въпроси в сферата. За участие са поканени родители, вече осиновили деца, кандидат-осиновители, осиновени, специалисти и всички с интерес към темата. \r\nСрещата е публична и със свободен вход и ще се състои на 5 октомври (петък) от 17.00 ч. в Регионална библиотека „Петко Р. Славейков“. В рамките на събитието ще бъде представена книгата на Дора Прангаджийска „Благодаря ти, мамо! Пътят на осиновения от гнева до прошката“. Авторката е известен психотерапевт и член на Българска асоциация „Осиновени и осиновители“. Ще бъде прожектиран и филмът „Триъгълник от любов“, създаден по проект на неправителствената организация, финансиран от фондациите „Лале“ и „ОУК“. Продукцията е отличена с наградата „Проект на годината в социалната сфера“ – 2016 г.  \r\nВ рамките на дискусията ще бъде обсъдено правото на всеки човек да познава своите корени. Именно това е една от целите на тазгодишното издание на инициативата „Национални информационни седмици за осиновяването“. Акценти са поставени върху процедурата за законно търсене на биологичния произход на осиновените хора, регламентирана в Семейния кодекс, механизмите за достъп до информация, проучване на нуждата от промени с цел всеки осиновен знае за своя произход при зачитане както на неговите права, така и на тези на осиновителите и на биологичното семейство. \r\nОт 2004 г. досега Българска асоциация „Осиновени и осиновители“ подпомага родители, пристъпили към осиновяване, и осиновени имащи нужда от подкрепа. В резултат на дейността, в страната е формирана общност от семейства, осиновили деца, които взаимно се подкрепят и обменят добри практики за отглеждане и възпитание на децата.", "date": "2018.10.02", "title": "Велико Търново: Градът става част от кампанията „Национални информационни седмици за осиновяването“"}
{"url": "http://www.focus-news.net/news/2018/10/02/2573700/d-r-hristo-dimitrov-nsoplb-ot-lekarite-se-iziskva-da-pravyat-profilaktika-na-vsichki-no-ot-byudzheta-se-osiguryavat-sredstva-samo-za-polovinata-patsienti.html", "text": "Изискването към лекарите е да извършват  профилактика на всички граждани, но от бюджета се осигуряват средства само за половината от тях. Това каза за  Радио „Фокус“ – Велико Търново    д-р Христо Димитров председател на Регионалното сдружение на общопрактикуващите лекари . По думите му, държавата не изпълнява своето задължение да осигури на всички пациенти необходимия ресурс. Всяка година парламента залага в бюджета за здравеопазване средства за профилактика на 40-50 % от българските граждани, тоест само половината са предвидени за профилактика. Самите пациенти, обществото като цяло, също нямат желание лично да се ангажират с това да се контролира как точно се изразходват малкото средства, които ние сме отделили за здраве и очакваме някой друг да го върши“, коментира д-р Димитров. Той посочи, че голяма част от хората, около 40% от тях, всяка година изпълняват задълженията си по закон и си правят профилактични прегледи. Причините за това останалите хора да не го правят, по думите му, са комплексни и от различно естество. Поради липса на време, липса на  условия, осигурени от работодателя, липса на желание,   заинтересованост и информация за това да следим какво е здравното ни състояние.Той припомни, че по закон  за неявяване на профилактичен преглед българските граждани подлежат на санкция от 50 лева за първо и 100 лева за второ неявяване, макар до момента да  няма санкциониран гражданин по този параграф.„За сметка на това, ние като лекари имаме отпуснати на тримесечие определен брой суми за изследвания и определен брой направления за консултация, когато на лекаря му е необходима такава с друг лекар, за да реши здравен проблем на пациента. Всяко превишаване на тези лимити и ограничения за отпуснати средства ние го заплащаме от джоба си“, допълни д-р Димитров. \r\nМария НЕДЕВА", "date": "2018.10.02", "title": "Д-р Христо Димитров, НСОПЛБ: От лекарите се изисква да правят профилактика на всички, но от бюджета се осигуряват средства само за половината пациенти"}
{"url": "http://www.focus-news.net/news/2018/10/02/2573694/kmetat-na-burgas-dimitar-nikolov-v-albena-neobhodima-e-adekvatna-namesa-na-darzhavata-i-sigurna-sreda-po-otnoshenie-na-elektronnoto-upravlenie.html", "text": "Необходима е адекватна намеса на държавата и сигурна среда по отношение на електронното управление. Това заяви кметът на Бургас Димитър Николов по време на XIII-та Годишна среща на местните власти, която се провежда в курортния комплекс Албена, предаде кореспондент на  Радио „Фокус” – Варна . Николов откри работна среща по въпросите на електронното управление с участието на вицепремиера Томислав Дончев.  \r\n„Общините в страната, направили в предходните години първите крачки в прилагането на електронно управление, вече са се убедили в бързината и ефективността на услугите и този метод на работа\", подчерта Димитър Николов. Той сподели опита на морската община в това отношение. Към момента тя ползва между 48 и 50 двустранни услуги и около 10 - 15 едностранни услуги. Двустранните услуги са свързани със запитвания на гражданите, на които администрацията отговоря в даден срок по електронен път. „Едностранните услуги са свързани най-общо с правене на справки и набиране на дадена информация, които се подготвят от общината. Сред успешните е-услуги в Бургас е въвеждането на е-стол. Предварително се записва менюто на деца в столовете на общинските училища и предварително се прави плащане по електронен път. В първите месеци след въвеждане на услугата интересът е бил около 10% - 15%, пет – шест месеца по-късно услугата вече се ползва от повече от 95% от родителите\", каза Димитър Николов и определи това като огромен успех. Електронният подход е дал възможност да се планира закупуването на хранителни продукти, което помага да се избегне изхвърлянето на храна, което пък спестява пари, които се пренасочват към други полезни неща, като например закупуване на био храни, които са желани и с по-високи хранителни стойности. Като цяло се отчита подобряване на тази услуга. Като препоръка към държавата и на базата на своя опит Димитър Николов заяви необходимост от по-активна подкрепа от страна на държавата при електронното управление, от финансиране на общините по това основание, чрез различни оперативни програми да се привличат средства за увеличаване на  сървърната мощност.  \r\nСправка показва, че за последно през 2012 г. местната власт е кандидатствала по такива оперативни програми. Другата препоръка е да има легитимност на електронните услуги за улеснение на гражданите и за по-добро качество на работа. \r\nЖулиета НИКОЛОВА", "date": "2018.10.02", "title": "Кметът на Бургас Димитър Николов в Албена: Необходима е адекватна намеса на държавата и сигурна среда по отношение на електронното управление"}
{"url": "http://www.focus-news.net/news/2018/10/02/2573705/gd-granichna-politsiya-intenziven-e-trafikat-kulata-kapitan-andreevo-dunav-most-dunav-most-2-i-oryahovo.html", "text": "Интензивен е трафикът на ГКПП „Кулата“, ГКПП „Капитан Андреево“ и на българо-румънка граница от товарни автомобили. Това съобщиха от пресцентъра на  ГД „Гранична полиция“ .  информацията за трафика на граничните пунктове е към 14.00 часа. На българо-сръбската граница трафикът е нормален на всички гранични контролно-пропускателни пунктове. На българо-македонска граница трафикът е нормален на всички гранични контролно-пропускателни пунктове. На българо-гръцката граница на ГКПП Кулата трафикът е интензивен от товарни автомобили на вход. На българо-турската граница на ГКПП Капитан Андреево трафикът е интензивен от товарни автомобили на изход. На българо-румънската граница на ГКПП Дунав мост-Русе, ГКПП Дунав мост-Видин и ГКПП Оряхово трафикът е интензивен от товарни автомобили на изход.", "date": "2018.10.02", "title": "ГД „Гранична полиция“: Интензивен е трафикът „Кулата“, „Капитан Андреево“ „Дунав мост“, „Дунав мост 2“ и „Оряхово“"}
{"url": "http://www.focus-news.net/news/2018/10/02/2573710/burgas-44-godishen-mazh-e-privlechen-kato-obvinyaem-za-krazhba-na-3-800-lv-ot-pitsariya-v-primorsko.html", "text": "Установен е извършителят на кражба на сумата от 3 800 лв. от пицария в Приморско. Това съобщиха от пресцентъра на  ОДМВР – Бургас . В резултат на полицейските действия на служители от Районно управление – Приморско по отношение липсата на сумата от 3 800 лв., установена от пицария в Приморско, стопанисвана от 50-годишен от Хасково, е установено че парите са присвоени от работещия в обекта 44-годишен от Пловдив с инициали С.Д., криминално проявен, който направил пълни самопризнания и е привлечен в качеството му на обвиняем. Работата по случая продължава.", "date": "2018.10.02", "title": "Бургас: 44-годишен мъж е привлечен като обвиняем за кражба на 3 800 лв. от пицария в Приморско"}
{"url": "http://www.focus-news.net/news/2018/10/02/2573707/d-r-sofiya-budzheva-balgarski-zabolekarski-sayuz-initsiativata-s-usmivka-pri-zabolekarya-stana-realnost-blagodarenie-na-dobrata-kolaboratsiya-mezhdu-institutsiite.html", "text": "Инициативата „С усмивка при зъболекаря“ стана реалност благодарение на добрата колаборация между институциите. Това каза пред журналисти Д-р София Буджева, Български зъболекарски съюз, предаде репортер на  Радио „Фокус“ – Бургас . Според д-р Буджева няма национално социологическо изследване, но те са стъпили на частично такова, което е направено в няколко окръзи на страната през 2014 година, то показва, че е установено, че децата на 6-годишна възраст имат по 6 напреднали и 4 начални кариеса, 80% от тези деца са със засегнати повърхности на зъбите, а 9% от тези кариеси са на постоянни зъби. На 12-годишна възраст всяко едно дете има по 4 - 3 засегнати от кариес постоянни зъби, всеки четвърти 18-годишен е с изваден един постоянен зъб. \r\n„Здравната каса засега може да поеме 4 дейности за възстановяване на детското съзъбие, някои от тях са с доплащане и така се оказва, че касата не може да поеме всички необходимости. Въпреки всички усилия, които ние полагаме за профилактики, само 29% от пациентите се обръщат към зъболекарите за помощ“, добави Буджева. Според нея почти 80% от хората не знаят как да си мият правилно зъбите и това не е, защото пациентите не искат, а защото няма пропаганда в това отношение. \r\n„Много ни се иска да покажем на децата как да се грижат за зъбчетата си и да научим родителите как да правят контрол, защото има много начини за това“, допълни Буджева. \r\nСпоред стоматолога от Български зъболекарски съюз д-р Богдан Димитров проблемът в България не е в парите, тъй като от 18 години здравната каса поема по 1 безплатен преглед за дете. Той смята, че е важно да се знае, че не става въпрос за пари, а за доброто здраве, както на децата, така и на всички пациенти като цяло. \r\nМария КУРТЕВА", "date": "2018.10.02", "title": "Д-р София Буджева, Български зъболекарски съюз: Инициативата „С усмивка при зъболекаря“ стана реалност благодарение на добрата колаборация между институциите"}
{"url": "http://www.focus-news.net/news/2018/10/02/2573701/diana-markova-initsiativen-komitet-na-maykite-na-detsa-i-vazrastni-s-uvrezhdaniya-varna-nastoyavame-za-vnasyane-i-na-trite-proektozakona-garantirashti-reforma-v-sotsialniya-sektor.html", "text": "Настояваме за внасяне и на трите проектозакона, гарантиращи реформа в сектор “ Хора с увреждания“. Това каза в интервю за  Радио „Фокус“ – Варна  Диана Маркова, която е част от инициативния комитет на майките на деца и възрастни с увреждания, които започнаха протести през юни. „При нас вървеше едно обратно борене до 1 октомври - срок, който бе договорен с Министерството на труда и социалната политика, че ще е достатъчен, за да могат да бъдат внесени трите проектозакона, които да гарантират реформите в социалния сектор. Това са Закон за хората с увреждания, Закон за социалните услуги и проектозакон за личната помощ. Но засега целият този процес е абсолютно блокиран от Националния съвет за интеграция на хората с увреждания, който е обществен орган към Министерство на труда и социалната политика. Това наистина ни накара отново да скочим на крака, в цялата страна днес ще има родителски протести“, заяви Диана Маркова. По думите ѝ предложенията, които са били договорени да бъдат част от тези законопроекти, на практика са отпаднали. „Проектозаконът за личната помощ, на който бяха дали зелена светлина, е отново блокиран и всъщност все едно не е имало протести и преговори. Сякаш министерството си отглежда един елит от хора с увреждания, които са склонни да пренебрегнат интересите на хората с увреждания и дефицити в страната. Не мога да повярвам, че ние, родителите на деца с увреждания, сме единствените трезвомислещи в тази държава. Знам, че много хора разбират необходимостта от цялостна реформа, която да ни доближи до европейските стандарти. Засега реформата не е стартирала, тя дори не е частична такава, засега имаме една лъжлива реформа, един анонс за неща, които може би ще се състоят, но всъщност са блокирани. Огорчени сме, хора с дефицити да газят и да пренебрегват интересите на други хора с дефицити. Такова незачитане в България не са си позволявали и ромските лидери“, каза още Диана Маркова. По думите ѝ управляващите пренебрегват мнението на родителите на деца с увреждания. „Те дори не се надхитрят с нас, родителите, които протестираме, те се надхитрят с национално представените неправителствени организации, които по някакъв начин им осигуряват тази игра на социален мир. Нас не ни чуват, не ни зачитат. Нещата граничат с някаква нова форма на дискриминация, която е много изродена – хора с увреждания не зачитат и газят правата на здрави хора, каквито сме ние, родителите на деца с увреждания“, добави Диана Маркова. Тя подчерта, че ще се борят за реформа в посока на европейските стандарти. \r\nМарияна ВАЛЕНТИНОВА", "date": "2018.10.02", "title": "Диана Маркова, Инициативен комитет на майките на деца и възрастни с увреждания – Варна: Настояваме за внасяне и на трите проектозакона, гарантиращи реформа в социалния сектор"}
{"url": "http://www.focus-news.net/news/2018/10/02/2573708/d-r-ventsislav-daskalov-obshtopraktikuvasht-lekar-profilaktika-ni-dava-informatsiya-za-nasheto-sastoyanie-i-mozhe-da-ni-spesti-obikalyane-na-zdravnite-zavedeniya.html", "text": "Предимствата от профилактичните прегледи са огромни. Това каза за  Радио „Фокус“ – Пирин  д-р Венцислав Даскалов, общопрактикуващ лекар. Той отбеляза, че една профилактика ни дава информация за здравното състояние и може да ни спести неприятни усещания да обикаляме здравните заведения, борейки се с болест, както и да плащаме за по-сериозно лечение поради необърнато на време внимание, което води и до финансови неприятности. „Потенциалните неблагоприятни отклонения в много ранен етап може да ни спестят много неща. Ранното лечение на болестите във всички случаи струва по-малко усилия и финансови разходи отколкото лечението на разгърнати и усложнени болестни състояния“, каза още специалистът. Той поясни, че в момента профилактичният преглед за здрави хора се извършва съгласно специална наредба на Министерство на здравеопазването. „Всичките дейности, които се предвиждат за пациента са разпределени спрямо възрастови групи и рисковете, които най-често се срещат спрямо съответните възрастови групи. По тази причина е логично колкото по-възрастен е пациентът, толкова повече допълнителни лабораторни тестове да се включат към профилактичната дейност“, каза още д-р Венцислав Даскалов. \r\nДенис НИКИФОРОВ", "date": "2018.10.02", "title": "Д-р Венцислав Даскалов, общопрактикуващ лекар: Профилактика ни дава информация за нашето състояние и може да ни спести обикаляне на здравните заведения"}
{"url": "http://www.focus-news.net/news/2018/10/02/2573712/smolyan-sluchay-na-laymska-bolest-e-registriran-v-oblastta.html", "text": "Случай на лаймска болест е регистриран в област Смолян през последната седмица, съобщиха от  Регионалната здравна инспекция – Смолян . Инфекцията е известна като кърлежопреносима и се предава чрез ухапване от кърлеж. \r\nПрез последната седмица на септември в РЗИ – Смолян са регистрирани 11 случая на остри респираторни заболявания, при 9 за предходната седмица. По трима са заболелите при най-малките от 0 до 4 години и възрастните от 30 до 64 години. 5 са случаите на грип във възрастовата група от 5 до 14 години. Заболеваемостта е 39,02 на 10 000 и е под епидемичните стойности. \r\nОт заразните заболявания са регистрирани 4 случая на ентероколит и 1 случай на салмонелоза.", "date": "2018.10.02", "title": "Смолян: Случай на лаймска болест е регистриран в областта"}
{"url": "http://www.focus-news.net/news/2018/10/02/2573713/burgas-sumata-ot-5-000-lv-e-otkradnata-ot-doma-na-52-godishen-mazh-ot-aytos.html", "text": "Сумата от 5 000 лв. е открадната от дома на 52-годишен мъж от Айтос. Това съобщиха от пресцентъра на  ОДМВР – Бургас . На 30 септември тази година около 17.30 ч. в Районно управление – Айтос е получено съобщение от 52-годишен айтозлия за това, че за времето от 12 септември тази година до 28 септември тази година, чрез отключване с подбран или подправен ключ, е проникнато в обитаванато от него жилище, разположено на ул. „Васил Априлов“, откъдето е извършена кражба на сумата от 5 000 лв., съхранявана в метална касета. Работата по случая продължава от служители на Районно управление – Айтос.", "date": "2018.10.02", "title": "Бургас: Сумата от 5 000 лв. е открадната от дома на 52-годишен мъж от Айтос"}
{"url": "http://www.focus-news.net/news/2018/10/02/2573714/plovdiv-natsionalniyat-institut-za-nedvizhimo-kulturno-nasledstvo-e-odobril-proekta-za-ploshtad-tsentralen.html", "text": "Националният институт за недвижимо културно наследство (НИНКН) е одобрил проекта за площад „Централен“ в Пловдив. Това съобщи пред журналисти кметът на Пловдив Иван Тотев, предаде репортер на  Радио „Фокус“ - Пловдив . Остава министърът на културата Боил Банов да го подпише, а после проектът ще бъде получен в Общината. Тотев поясни, че от НИНКН отказват да се правят повече археологически разкопки на Западните пропилеи и навлизане в Цар-Симеоновата градина. „Всичко друго, което е предложено, е прието”, каза кметът. Той съобщи още, че следващата седмица ще направят представяне на проекта. Общината ще решава какви ще са плочките на площада, като ще се използва предимно естествен материал. Предвижда се също премахване на фонтана от площада, намаляване на паркинга пред „Тримонциум“, промяна около подлеза и озеленяване. „Предвижда се увеличаване на Форум юг към терасата на Пощата, премахване на част от плочките там и стълбищно влизане. Зад пощата ще се изгради алея с временни заведения. Ще бъдат три обекта\", поясни Тотев. „Масите ще бъдат върху Одеона, като парапета там ще се смени със стъклен”, каза още кметът. Ще бъдат премахнати всички сгради върху площада, ще се премахнат и павилионите срещу Тримонциум. \r\nЦветана ТОНЧЕВА", "date": "2018.10.02", "title": "Пловдив: Националният институт за недвижимо културно наследство е одобрил проекта за площад „Централен“"}
{"url": "http://www.focus-news.net/news/2018/10/02/2573715/sofiyska-rayonna-prokuratura-zadarzha-za-72-chasa-mazh-za-opit-za-krazhba-na-avtomobil.html", "text": "Софийска районна прокуратура задържа за 72 часа мъж за опит за кражба на автомобил. Това съобщиха от пресцентъра на   Прокуратурата на Република България  .  В. Станин, на 46 години, е привлечен към наказателна отговорност за извършено от него престъпление по чл. 346, ал. 2, т. 3, вр. ал. 1, вр. чл. 195, ал. 1, т. 4, пр. 2, вр. чл. 18, ал. 1 НК, за това, че: на 30.09.2018 г., около 15.10 часа, в гр. София, кв. „Хаджи Димитър“, пред бл. 110, е направил опит противозаконно да отнеме чуждо моторно превозно средство – лекотоварен автомобил марка „Фолксваген“, модел „Транспортер“, от владението на С. А без негово съгласие, с намерение да го ползва. За отнемането на автомобила е използвано техническо средство – ключ, като деянието е останало недовършено по независещи от дееца причини – Станин е задържан от служители на СДВР. Следва да се отбележи, че Станин е извършил деянието в изпитателния срок на предходно осъждане. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му  в сградата на СРС на 03.10.2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.10.02", "title": "Софийска районна прокуратура задържа за 72 часа мъж за опит за кражба на автомобил"}
{"url": "http://www.focus-news.net/news/2018/10/02/2573716/dzheyms-matis-amerikanskiyat-angazhiment-kam-transatlanticheskiya-alians-ostava-zhelezen.html", "text": "Ангажиментът на САЩ към трансатлантическия военен съюз с Европа остава „железен“. Това увери американският министър на отбраната Джеймс Матис в опит да успокои европейските съюзници на САЩ, предава  AFP . \r\nНа пресконференция в Париж Матис заяви, че „действията говорят най-силно\" и добави: „САЩ са действали и показват, че нашият ангажимент към трансатлантическия алианс остава железен\". Тереза Герова", "date": "2018.10.02", "title": "Джеймс Матис: Американският ангажимент към трансатлантическия алианс остава „железен“"}
{"url": "http://www.focus-news.net/news/2018/10/02/2573718/violeta-ilieva-ruo-burgas-nito-edna-institutsiya-ne-bi-se-spravila-sama-sas-zdraveto-na-podrastvashtite-detsa.html", "text": "Нито една институция не би се справила сама със здравето на подрастващите деца. Това каза пред журналисти Виолета Илиева, началник на Регионалното управление на образованието, предаде репортер на  Радио „Фокус“ – Бургас . „Основна цел на образованието е не само постигане на образователни и възпитателни резултати. В момент, когато образованието е национална политика, се разработва стандарт за гражданско, екологично и здравно възпитание на учениците и ние за първи път ще приложим този стандарт за профилактика на учебниците“, каза Виолета Илиева. Според нея резултатите от тези първи стъпки ще са положителни. „Убедена съм, че родителите към които ще бъде насочен проектът „С усмивка при зъболекаря“, ще бъдат наши активни партньори и стоматолозите ще бъдат отдадени на дейността си“, каза още Илиева. \r\nМария КУРТЕВА", "date": "2018.10.02", "title": "Виолета Илиева, РУО – Бургас: Нито една институция не би се справила сама със здравето на подрастващите деца"}
{"url": "http://www.focus-news.net/news/2018/10/02/2573711/alsat-m-makedoniya-izticha-krayniya-srok-za-vnasyaneto-na-zhalbi-v-dik.html", "text": "В 22:00 часа местно време (23:00 часа българско време) изтича крайният срок за внасяне на жалби в Държавната избирателна комисия (ДИК) на Македония във връзка с гласуването на референдума, предава излъчващият на албански език скопски телевизионен канал  „Алсат-М“ , като уточнява, че към настоящия момент са постъпили пет – относно гласуването, преброяването на бюлетините и определянето на резултатите от референдума. \r\nДве от тях са за избирателна секция в Куманово. Твърде се, че председателят на местната комисия е злоупотребил със задълженията, като е въвел корекции в протокола от гласуването. \r\nВ друга жалба е подаден сигнал с оплаквания от избирателна секция във Виница, в която се посочва, че седем от неизползваните бюлетини липсват. Тереза Герова", "date": "2018.10.02", "title": "„Алсат-М“ (Македония): Изтича крайния срок за внасянето на жалби в ДИК"}
{"url": "http://www.focus-news.net/news/2018/10/02/2573719/voa-severna-koreya-othvarlya-ideyata-za-miren-dogovor-sreshtu-yadreno-razorazhavane.html", "text": "Пхенян няма да се откаже от програмата си за ядрени оръжия в замяна на подписването на мирен договор, с който официално да бъде сложен край на Корейската война, предава  Voice of America . \r\nТригодишната война, която раздели страната на Северна и Южна Корея, приключи през 1953 г. с примирие, но не и с мирен договор, оставяйки двете страни в техническо състояние на война. Идеята за формален мирен договор бе възникнала по време на неотдавнашното размразяване на дипломатическите преговори между Пхенян, Сеул и Вашингтон, насочени към премахване на ядреното оръжие на Корейския полуостров. Но САЩ отхвърлиха искането на Севера за официална декларация, слагаща край на войната, преди режимът напълно да се откаже от програмата си за ядрени оръжия. \r\nВ коментар, публикуван във вторник от държавната информационна агенция, Северът отхвърли предложението за подобна сделка. В текста се подчертава, че официалният мирен договор „не е само дар от човек на човек\", и се допълва, че „никога не може да бъде използва като разменна монета, за да бъде денуклеаризирана Северна Корея“. \r\nВ рамките на речта си пред ООН миналата седмица севернокорейският външен министър Ри Йонг Хо заяви, че „няма начин\" страната му да се разоръжи, докато САЩ продължават да налагат тежки санкции на режима. \r\nСевернокорейският лидер Ким Чен-ун и президентът на САЩ Доналд Тръмп подписаха споразумение по време на тяхната историческа среща на върха в Сингапур през юни. То предвижда пълна денуклеаризация на полуострова. Но двете страни понастоящем са в задънена улица по въпроса. Тереза Герова", "date": "2018.10.02", "title": "VOA: Северна Корея отхвърля идеята за мирен договор срещу ядрено разоръжаване"}
{"url": "http://www.focus-news.net/news/2018/10/02/2573720/pazardzhik-oblastniyat-upravitel-stefan-mirev-zapochva-izneseni-priemni-za-grazhdanite-na-oblastta.html", "text": "Областният управител Стефан Мирев стартира провеждането на изнесени приемни дни за гражданите на областта. Това съобщи за  Радио „Фокус“ - Пазарджик  Мария Ловчинова от Областна администрация - Пазарджик. Приемните ще се провеждат по график във всяка община на областта. На тях ще присъстват още ръководители или представители на държавни институции и експерти от Областна администрация. След приемната за граждани е предвидено областният управител да провежда и работни срещи с кмета на Общината, председателя на общинския съвет и кметовете на кметства. Гражданите на областта, които желаят да се посетят приемната на областния управител, могат да се запишат и предварително в съответната община. Първите две изнесени Приемни ще се проведат на 10 октомври 2018 г. от 10.30 часа в община Брацигово и на 11 октомври 2018 г. от 10.30 часа в община Пещера. \r\nРадослава МУРДЖЕВА", "date": "2018.10.02", "title": "Пазарджик: Областният управител Стефан Мирев започва изнесени приемни за гражданите на областта"}
{"url": "http://www.focus-news.net/news/2018/10/02/2573706/tass-vuchich-obeshta-sarbiya-da-zapazni-voennata-si-neutralnost-opredeli-situatsiyata-v-zapadnite-balkani-kato-mnogo-slozhna.html", "text": "Сърбия остава привързана с неутралността във военната сфера. Това увери държаният глава на западната ни съседка на срещата с руския президент Владимир Путин в Москва, предава  TACC . \r\n„Като независима и свободна държава, Сърбия ще запази военната си неутралност. Мисля, че тя е единствената държава в Западните Балкани с подобна определеност“, отбеляза Вучич. \r\nСръбският президент изказа признателност към Русия за подкрепата й в условия,  в които Белград ежедневно е изправен пред множество провокации. \r\nКоментирайки Западните Балкани, Вучич определи ситуацията като „много сложна“, а по отношение на преговорите между Белград и Прищина за нормализиране на двустранните отношения, сръбският президент отбеляза, че „независимо от нашите стремежи да постигнем компромис и да поддържаме мира и стабилността, сме много далеч от каквото и да било решение за Косово и Метохия“. \r\nНа срещата Вучич отправи покана към Путин да посети Белград в близко бъдеще, като увери, че за сръбския народ посещението му би боло голяма чест. Тереза Герова", "date": "2018.10.02", "title": "ТАСС: Вучич обеща Сърбия да запазни военната си неутралност, определи ситуацията в Западните Балкани като \"много сложна\""}
{"url": "http://www.focus-news.net/news/2018/10/02/2573717/ministar-nikolina-angelkova-razgovarya-v-zaltsburg-sas-zam-ministar-predsedatelya-na-harvatiya-predrag-shtromar.html", "text": "Министърът на туризма Николина Ангелкова разговаря в Залцбург с Предраг Щромар, зам. министър-председател и министър на строителството и териториалното планиране на Хърватия. Двамата се срещнаха на 14-тата Конференция на европейските региони и градове, част от форума „Залцбургска среща на върха“, който се провежда по време на австрийското председателство на Съвета на ЕС, съобщиха от пресцентъра на  Министерство на туризма . \r\nМинистър Ангелкова и г-н Щромар откроиха ролята на съвременната инфраструктура за развитието на туризма и регионите и се обединиха около тезата, че туризмът е хоризонтална политика и за да има отлични резултати, е нужна екипна работа с всички заинтересовани страни. „Инвестициите в инфраструктура формира по-висока добавена стойност и привлича повече посетители\", отбеляза министър Ангелкова. Тя открои общите действия на европейските държави да предложат съвместни маршрути за туристи от далечните пазари.  \r\n„Хърватия попада в Топ 50 сред входящите пазари за България, като само за месец август 2018 г. увеличението на хърватските туристи е със 17.9% в сравнение със същия месец на миналата година\", заяви министър Ангелкова.  \r\nТя разясни, че Министерството на туризма работи в сътрудничество с българското Министерство на регионалното развитие и благоустройството (МРРБ). Само след дни двете ведомства започват серия от консултативни кръгли маси, които ще подпомогнат инвестициите в българските общини.", "date": "2018.10.02", "title": "Министър Николина Ангелкова разговаря в Залцбург със зам. министър-председателя на Хърватия Предраг Щромар"}
{"url": "http://www.focus-news.net/news/2018/10/02/2573721/d-r-hristo-dimitrov-nsoplb-v-predlozheniyata-za-promeni-v-zdravnoosiguritelniya-model-ne-vizhdame-da-e-otsenen-truda-na-meditsinskite-spetsialisti.html", "text": "В новите  предложения за промени в здравноосигурителния модел не се вижда да е оценен трудът на лекарите, стоматолозите и останалите  медицински специалисти. Това каза за  Радио „Фокус“ – Велико Търново   д-р Христо Димитров председател на Регионалното сдружение на общопрактикуващите лекари във Велико Търново . Коментарът му е по повод представените два варианта за промени в здравноосигурителния модел преди дни. От здравното министерство посочват, че целите на двата варианта са да се повиши удовлетвореността на пациентите, да се подобри ефективността на използването на средствата в здравната система, да се оптимизира структурата и разпределението на болничните ресурси и да се преодолеят териториалните дисбаланси в системата. По думите на д-р Димитров, тепърва предстои избистряне на модела за финансиране, за който би трябвало да има и обществено съгласие. „Всички знаем, че средствата за здравеопазване са недостатъчни, всички сме наясно, че трябва да се повишат, но никой не иска да е за негова сметка. Тук е момента да се каже, че който от нашите пациенти е посещавал  лекар в други страни, е наясно, че първо става дума за в пъти по-високи здравни вноски и ясни цени на услугите в здравеопазването, тоест знаем колко струва труда на лекарите,  медицинските сестри и т.н. Ние като общество я нямаме тази информация, а без да имаме яснота за това, кое колко струва на здравния пазар, няма как  да си купим каквото и да е, грубо казано“, посочи д-р Димитров. По думите му, е нужно да се спре с надлъгването, че със сегашното ниво на финансиране здравната грижа, каквато получават в други държави ще е съотносима в качествено отношение с тази, която се предлага у нас. „За пример давам една Белгия или Холандия, съотносими като население с България,  средствата за здраве, които се отделят са между 60 и 70 милиарда на година. Ние отделяме, включително с т .нар. неформални плащания между 3-5 милиарда на година. И въпреки това българските граждани получават сравнима по качество услуга с тази, която получават гражданите на тези държави“, допълни д-р Димитров. \r\nМария НЕДЕВА", "date": "2018.10.02", "title": "Д-р Христо Димитров, НСОПЛБ: В предложенията за промени в здравноосигурителния модел не виждаме да е оценен труда на медицинските специалисти"}
{"url": "http://www.focus-news.net/news/2018/10/02/2573722/ministar-lilyana-pavlova-na-liderska-sreshta-na-svetovniya-ikonomicheski-forum-balgariya-prodalzhava-da-raboti-za-vidimi-rezultati-na-es-v-zapadnite-balkani.html", "text": "България продължава да полага усилия за видими резултати от увеличената ангажираност на Европейския съюз със Западните Балкани, както и на Западните Балкани с европейската им перспектива. Това заяви министър Лиляна Павлова днес в Женева по време на Срещата на лидерите за стратегически диалог за Западните Балкани, съобщиха от пресцентъра на  Министерство за Българското председателство на Съвета на ЕС 2018 .  \r\nСрещата се организира от Световния икономически форум и е втора поред като първата се проведе на 17 май т.г. в София и бе част от съпътстващите събития на Срещата на върха Европейски съюз – Западни Балкани в рамките на Българското председателство на Съвета на ЕС. Инициативата на Световния икономически форум е във връзка със заложения от Българското председателство приоритет за европейска перспектива за страните от Западните Балкани, в резултат на което темата е широко застъпена в дневния ред на ЕС, както и все по-големият интерес, който представляват страните от региона за инвеститорите и международните финансови институции.  \r\nПо време на срещата в Женева министърът за Българското председателство Лиляна Павлова, президентът на Световния икономически форум, министър-председателите на Хърватия, Албания, Сърбия, президентите на Словения и Косово, заместник-министър председателят на Черна гора, министрите на външните работи на Словакия и Турция, федералният министър на отбраната на Германия и представител на министерство на външните работи на Швейцария обсъдиха ключови предизвикателства и възможности за стабилизирането и усилването на растежа, конкурентоспособността и дигиталната подготвеност на региона.  \r\n„По време на дискусията достигнахме до общото разбиране, че заедно трябва да продължим започнатия конструктивен диалог и сътрудничество със и между страните от региона на Западните Балкани специално по отношение на растеж, развитие на умения и таланти, търговия, напредък в сферата на цифровизацията, насърчаване на публично-частното партньорство и младото поколение граждани“, заяви министър Павлова. Тя добави, че лидерите и останалите  участници в срещата са се обединили да работят за:  \r\n- Създаване на Център за 4-тата индустриална революция като част от мрежата подобни центрове към СИФ (за подпомагане на правителствата, бизнеса и гражданите във връзка с новите технологии);  \r\n- Провеждане на среща на високо ниво на лидерите от Югоизточна Европа през пролетта на 2019 г. с участието на заинтересовани лидери от региона и Европа;  \r\n- Подписване на споразумение за сътрудничеството с Глобалния центъра по киберсигурност към Световния икономически форум;  \r\n- Създаване на Съвет за конкурентоспособност на Западните Балкани, който да подобри фундаменталните двигатели на региона за продуктивност, включително по-добра инфраструктура, добре функциониращи пазари, ефективни институции и иновативна екосистема за насърчаване на иновации, предприемачество и стартиращи компании;  \r\n- Създаване на нови хъбове за глобални лидери в региона, за да се създаде платформа за взаимодействие за следващо поколение лидери.  \r\nТемата за Балканите ще бъде сред водещите и по време на следващата годишна среща в Давос през януари 2019 г.  \r\n„Важно е, че Срещата на върха в София и нашите усилия за стабилизиране на Балканите не останаха еднократно усилие, а бяха припознати както на ниво ЕС, така и от редица други международни партньори като Световния икономически форум и международните финансови институции“, добави министър Павлова. По време на срещата тя посочи още, че България ще продължава да подкрепя партньорите си и съседите от Западните Балкани, включително чрез изпълнение на договореното в рамките на Срещата на върха в София и приетия тогава Софийски дневен ред с конкретни инфраструктурни проекти за развитието на целия ни регион.", "date": "2018.10.02", "title": "Министър Лиляна Павлова на лидерска среща на Световния икономически форум: България продължава да работи за видими резултати на ЕС в Западните Балкани"}
{"url": "http://www.focus-news.net/news/2018/10/02/2573709/afis-65-ne-odobryavat-ideyata-za-vavezhdane-na-zadalzhitelno-dopalnitelno-zdravno-zastrahovane-v-chastna-kompaniya.html", "text": "65% не одобряват идеята за въвеждане на задължително допълнително здравно застраховане в частна компания. Това показват данните от национално представително проучване на общественото мнение от Агенция АФИС  \r\nВ средата на септември министърът на здравеопазването Ананиев изнесе на публично обсъждане няколко идеи за промяна на финансирането на здравното дело в България. Данните показват, че още в началния си вид предложенията крачат в ауфтакт с ритъма на общественото мнение. На въпроса, „Как, според вас, трябва да се подобри финансовото състояние на здравеопазването?“: \r\n• Едва 17% одобряват идеята за „Въвеждане на задължително допълнително здравно застраховане в частна компания с месечна вноска от 12 лв.“, а четири пъти повече – 65% не я одобряват; \r\n• Само 29% одобряват друго предложение: „Лечението над 700 лв. да се покрива от допълнителното здравно застраховане“, докато 47% не го одобряват. Близо всеки четвърти няма мнение; \r\n• 32% клонят в полза на предложението „Замяна на Здравната каса  с  няколко частни Здравни каси, които се конкурират“, а повече – 38% не го одобряват. \r\nПрез годините, едно от обичайните обяснения за отрицателното мнение относно „реформените“ идеи на управляващите е, че „манталитетът на българина“ по принцип се отличава със скептицизъм, консерватизъм и даже деструктивност. Данните обаче показват, че като цяло, населението не само знае, против какво е, но и за какво е. \r\n• „Засилване на контрола върху държавните болници“ – 83%  „за“, а на обратното мнение са само 6%; \r\n• „Премахване на възможностите за спекулативно оскъпяване на лекарствата“ – 80% „за“ и само 7% „против“; \r\n• „Държавните болници и поликлиники да не бъдат търговски дружества“ – 64% „за“ , 11% „против“; \r\n• „Най-високоплатените чиновниците да плащат пълния размер на здравната вноска, а не държавата да поема половината“ – 69% „за“, 11% „против“; \r\n• „Прекратяване на договорите на Здравната каса с частни клиники, ако те надхвърлят нуждите в даден регион“ – 54% „за“, 18% „против“. Това се отнася до предвидения преди 18 години, но необяснимо липсващ елемент в здравеопазването „Здравна карта“ на потребностите от медици и институции по региони. Именно заради липсата й НЗОК е принудена да пренасочва ресурса към големите градове и да затваря т. нар „малки болници“; \r\n• „Преминаване към пряка бюджетна издръжка на здравеопазването – без Здравна каса, по подобие на националната здравна служба във Великобритания, Испания и Швеция“ – 51% „за“, 13% „против“; \r\n• „Запазване на сегашния вариант и затягане на финансовата дисциплина“ – 50% „за“, 27% „против“. \r\nНалице е значително одобрение към алтернативни методи за оздравяване на финансите в здравната система с равнодействащ вектор „повече държавност и отговорност“. Докато предложението за нови реформи е в обратна посока – въвежда още повече комерсиализация на здравеопазването. Негативната оценка към идеите на министъра и позитивната – към алтернативите, се споделя и от привържениците на ГЕРБ. \r\nНаблюдаваме политологическа загадка: управниците сами вбиват клин между гласоподавателите, на които ще разчитат, и себе си. \r\nОбщоизвестно е, че населението плаща все повече и от джоба си, и чрез данъците за здравеопазване. В свой доклад от 2015 г. Световната банка, която беше идеолог на сегашната институционална система, (въведена през 2000 г.), призна, че в хода на нейното прилагане България е станала уникална сред индустриализираните общества с това, че осигурените пряко плащат половината от разходите за здравеопазване (чрез доплащания, такси, натурално самообслужване в болниците, цени в частните заведения, цената на лекарствата и т.н.). В почти всички европейски държави този дял е под 20%. Това значи, че у нас, в случай на болест, пациентът поема половината от цялостния финансов риск, въпреки, че си е плащал осигурителна вноска. Също така, че постоянно растящият дял от БВП, заделян за медицина, не е придружен от подобрение на основни здравни показатели. Зад тези констатации стои личен опит на онези хора, които са боледували. Което напълно обяснява преобладаващото мнение, че медицината и фармацията би трябвало да оздравят начините на разходване, преди да изземват още повече ресурс от населението. На въпроса, кои са двата най-важни проблеми лично за вас, 26% от българските граждани посочват здравето и здравеопазването. Този дял систематично расте през годините. Медицината вече влезе в челната тройка на тревогите на хората, редом с бедността (27%) и неясните перспективи (23%). \r\nНедоволството от досегашните „пазарни“ реформи на здравеопазването е значително. Помолени да дадат цялостна оценка на здравеопазването в България, 39% го оценяват като „Лошо“, 11% като „Добро“ и 47% като „Задоволително“. Съотношението между категорично негативно и категорично позитивно мнение е 4 към 1.  \r\nВъзрастните хора над 60 г. са групата, която осъществява 63% от потреблението на здравни грижи и следователно е най-компетентна по темата. В нея 61% имат средно 1.9 хронически заболявания. Оценката в тази група е още по-негативна: 43% смятат, че здравните грижи в страната са лоши, докато на обратното мнение са само 8%. \r\nОще по-силно влияе факторът „доходи“. Сравнително най-приемлива изглежда системата за хората със среден семеен доход над 1000 лв. на човек. При тях негативната оценка надделява над позитивната с 3%. Но те са само 1 от всеки десет граждани и затова балансираното им мнение не натежава, колкото недоволството на останалите.  \r\nЕдна от главните цели на здравната политика през годините беше догонване на останалите европейски страни в профилактиката.  Само 61% са преминали през годишен профилактичен преглед за 2017 г.  Това е приблизително на нивото, което АФИС е измервала през 2008 г. Десетилетие по-късно бихме очаквали число от поне 90%, тъй като това е официален приоритет в управленски програми и здравни стратегии на поредица правителства от поне 15 г. насам. \r\nНезадоволителната профилактика отличава България от страните-членки на ЕС и води до рекордна смъртност, предимно от сърдечно-съдови и онкологични заболявания. Здравният министър съобщи по-малко число – около 35%, които не са преминали прегледи. Той предложи нови наказателни мерки спрямо осигурените, въпреки че и сега предвидените санкции не се прилагат. Всъщност само 39% от пропусналите прегледа посочват като причина самооценката, че „съм здрав и нямам нужда от прегледи„. Останалите посочват причината, че „Личният лекар не настоява“ (26%). 12% съобщават, че „Личният лекар не издава нужните направления“. Има и други причини –„Изследванията и прегледите са скъпи“ (17%), „Най-близките медицински лаборатории се намират в друго населено място“ (9%). Тези данни насочват към хипотезата, че сегашната система парично стимулира анти-профилактиката (т.е. „пести от триците“).  Само 8% не са здравно осигурени. Главната причина е безработицата. Безработните представляват 54% от неосигурените, докато делът им в населението е само 8%. 81% от безработните не са преминали годишния преглед. \r\nС годините все по-остър става проблемът с достъпа до здравеопазване, независимо дали обществено или частно. На въпрос, „Там, където живеете, колко часове са нужни, за да ползвате спешна помощ?“, 21% от населението посочва число над 1 час. Т.е. за всеки пети здравноосигурен в България т. нар. „златни 40 минути“, в които инфаркт  може да бъде овладян без тежки увреждания, са априори пропуснати. Постъпването в болница изисква над 3 часа пътуване за 18% от осигурените. Т.е. това е сериозен логистично-финансов проблем , най-често съпътстван с откъсване от населеното място и от помощта на роднините. В днешно време лечебната практика преминава през едно или повече лабораторни изследвания,  за което 12% от осигурените са принудени да пътуват над 3 часа. Там, където живеят над една десета (11%) от пациентите, дори достъпът до аптека изисква болният или негов близък да измине над 3 часа път. По такъв начин здравната политика е позволила деформация в районирането, при което онези, които имат най-много средства, защото са в големи градове и имат по-големи доходи, реално ползват повече от обществените фондове за здравни грижи.", "date": "2018.10.02", "title": "АФИС: 65% не одобряват идеята за въвеждане на задължително допълнително здравно застраховане в частна компания"}
{"url": "http://www.focus-news.net/news/2018/10/02/2573723/haskovo-80-kg-kanabisovi-rasteniya-sa-izzeti-pri-proverka-na-bunker-v-mestnostta-ilya-bair.html", "text": "80 кг канабисови растения са иззети при проверка на бункер в местността Иля баир. Това съобщиха от пресцентъра на  МВР . Операцията е проведена след придобита информация, че бивш военен бункер в местността Иля баир в землището на село Левка се ползва за склад на дрога. При пристигането си оперативната група е установила на място 27-годишен мъж от селото, който по първоначални данни е съхранявал в бункера растенията. В рамките на оперативно-издирвателните действия, като съпричастен към случая е задържан и 39-годишен мъж. По случая е образувано досъдебно производство.", "date": "2018.10.02", "title": "Хасково: 80 кг канабисови растения са иззети при проверка на бункер в местността Иля баир"}
{"url": "http://www.focus-news.net/news/2018/10/02/2573724/plovdiv-blizo-8-000-kasa-tsigari-be-banderol-sa-izzeti-pri-proverka-na-dva-adresa-v-stamboliyski.html", "text": "Близо 8 000 къса цигари бе бандерол са иззети при проверка на два адреса в Стамболийски. Това съобщиха от пресцентъра на  МВР . В хода на специализирана операция вчера служителите на реда установили, че 39-годишна жителка съхранява в дома си 5 400 къса папироси без платен акциз. Други 2 537 къса били открити в дома на нейна 24-годишна съседка. По случаите са образувани бързо производство и предварителна проверка. Уведомена е районната прокуратура.", "date": "2018.10.02", "title": "Пловдив: Близо 8 000 къса цигари бе бандерол са иззети при проверка на два адреса в Стамболийски"}
{"url": "http://www.focus-news.net/news/2018/10/02/2573727/veliko-tarnovo-politsiyata-razsledva-sluchay-na-huliganstvo-na-patya.html", "text": "Служители на Районното полицейско управление в града разследват случай на хулиганство на пътя. Това съобщиха от  Областна дирекция на МВР – Велико Търново . Вчера в 17.10 часа на тел. 112 е получен сигнал от 20-годишен мъж от Велико Търново, който обяснил, че на кръстовището между улиците „България“ и „Краков“ в областния град непознат мъж, пътувал в товарен автомобил, движещ се след него се е приближил до управлявания от тъжителя автомобил докато е изчаквал автомобилите пред себе си и е счупил стъкло на предна врата. Той е ударил бронята и страничното му огледало. На местопроизшествието е извършен оглед. По случая е започнато досъдебно производство.", "date": "2018.10.02", "title": "Велико Търново: Полицията разследва случай на хулиганство на пътя"}
{"url": "http://www.focus-news.net/news/2018/10/02/2573726/plovdiv-okrazhniyat-sad-osadi-na-3-godini-zatvor-zhena-obvinena-za-ukrivane-na-danatsi-za-nad-210-000-lv.html", "text": "Окръжният съд осъди на 3 години затвор жена, обвинена за укриване на данъци за над 210 000 лв. Това съобщиха от пресцентъра на  Съдебната палата в Пловдив . Окръжен съд  – Пловдив осъди подсъдимата А. П. на 3 години лишаване от свобода при първоначален строг режим, след като я призна за виновна в това, че в периода януари 2008 г. – 30 март 2011 г. в град Пловдив е избегнала установяването и плащането на данъчни задължения за „Вергов“ ЕООЗД в особено големи размери – 210 864,27 лв.. Парите са дължими по ДДС и корпоративен данък, като при водене на счетоводството и при упражняване на стопанска дейност подсъдимата е съставила и използвала документи с невярно съдържание. Става дума за отчетни регистри-дневници за покупките на „Вергов“ ЕООД, в които е отразила данъчни фактури по доставки с право на пълен данъчен кредит, без да е налице доставка по смисъла на чл. 6 и чл. 9 от ЗДДС и данъчни фактури със завишени стойности, потвърдила е неистина в подадени декларации, които се изискват по силата на ЗДДС и Правилника за приложението му и по силата на ЗКПО пред ТД НАП – Пловдив, и е приспаднала неследващ се данъчен кредит. \r\nДелото бе разгледано по реда на съкратеното съдебно следствие по глава XXVII от НПК, като подсъдимата призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните на досъдебното производство доказателства. Размерът на наложеното спрямо подсъдимата ефективно наказание от 3 години лишаване от свобода е определен след намаляването на наказанието с една трета, съгласно чл. 58а, ал.1 от НК. \r\nПрисъдата подлежи на протест и обжалване в 15-дневен срок пред Пловдивския апелативен съд.", "date": "2018.10.02", "title": "Пловдив: Окръжният съд осъди на 3 години затвор жена, обвинена за укриване на данъци за над 210 000 лв."}
{"url": "http://www.focus-news.net/news/2018/10/02/2573728/d-r-ventsislav-daskalov-obshtopraktikuvasht-lekar-horata-nyamat-navik-da-si-pravyat-profilaktichni-pregledi.html", "text": "Хората нямат навик да си правят профилактични прегледи. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. По думите му пациентите най-често се сещат за профилактичен преглед по друг повод, като издаване на документ, заболяване или страх от глоба. „За щастие има и изключения, когато пациентите по желание идват да се прегледат профилактично“, коментира още д-р Даскалов. Той поясни, че при младите хора профилактичния преглед включва основно обикновен преглед при лекар, като измерване на кръвно налягане, преслушване на сърце и бял дроб, измерване на височина, тегло и даване на съвети за здравословен начин на живот. „С напредване на възрастта се добавят изследвания, като кръвна картина, измерване на хемоглобин и други клетъчни елементи в кръвта. В по-напреднала възраст се добавят изследвания като кръвна захар, холестерол и респективно за мъжете се изследва простатен антиген, а при жените се извършва мамография, за ранното откриване на рак на млечната жлеза“, добави още специалистът. \r\nДенис НИКИФОРОВ", "date": "2018.10.02", "title": "Д-р Венцислав Даскалов, общопрактикуващ лекар: Хората нямат навик да си правят профилактични прегледи"}
{"url": "http://www.focus-news.net/news/2018/10/02/2573731/blagoevgrad-istoricheska-vazstanovka-shestvie-i-tarzhestvena-sesiya-na-obshtinski-savet-shte-otbelezhat-106-godini-ot-osvobozhdenieto-na-gorna-dzhumaya-i-pirinska-makedoniya.html", "text": "Община Благоевград ще отбележи 106 години от Освобождението на Горна Джумая и Пиринска Македония с богата програма, съобщиха от  пресцентъра на Общината.  Празничният ден ще започне в 09.30 часа с панихида за загиналите за Освобождението на Горна Джумая от османско иго и полагане на цветя на паметния знак на Майор Иван Павлович Орлински. Тя ще бъде отслужена в  храм „Въведение Богородично“.  В 10.00 часа ще премине празнично шествие по главната пешеходна улица на Благоевград, което ще започне от сградата на Съдебна палата и ще продължи до пл. „Македония“. То ще бъде  водено от военен оркестър, знамена на българската армия, официални лица, граждани и ученици. Непосредствено след това ще бъде издигнато националното знаме на Република България и ще бъдат положени венци и цветя на паметника на Гоце Делчев. Програмата ще продължи с ритуал на паметника на Македоно-одринското опълчение.  В 11.30 часа в кв. „Вароша“, жителите и гостите на Благоевград ще станат свидетели на историческа възстановка „Илинденски камбани‘ с участие на Национално дружество „Традиция“. В 17.00 часа в ДТ „Никола Вапцаров“ започва  тържествената сесия на Общински съвет – Благоевград и церемония по награждаване „Личност на годината“. От 19.00 часа ще бъде поставено началото на концерт на Първи фолклорен танцов фестивал „Ритми и багри“ на пл. „Македония“.  На 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край.", "date": "2018.10.02", "title": "Благоевград: Историческа възстановка, шествие и тържествена сесия на Общински съвет ще отбележат 106 години от Освобождението на Горна Джумая и Пиринска Македония"}
{"url": "http://www.focus-news.net/news/2018/10/02/2573732/desislava-arnaudova-obshtopraktikuvasht-lekar-spored-men-bi-tryabvalo-da-plashtame-poveche-ako-ne-otidem-na-profilaktichen-pregled.html", "text": "Според мен би трябвало да плащаме повече, ако не отидем на профилактичен преглед. Това каза за  Радио „Фокус“ – Бургас  Десислава Арнаудова, общопрактикуващ лекар. „По договор профилактичният преглед е задължителен и се полага. Досега не е имало санкции към пациентите, които не са минавали този преглед. След като човек има изискване да получи качествено обслужване, трябва да спазва и своите задължения, а едно от тях е именно да мине годишния профилактичен преглед“, каза Арнаудова. По думите й този преглед дава възможност за откриване на ранни симптоми на определени заболявания, които са лечими и на други, които в ранен стадий също са лечими. „В нашата практика често се правят профилактични прегледи, защото ние ги изискваме от хората. Има доста случаи, в които са открити злокачествени заболявания, които съответно могат да бъдат лекувани, но е важно те да бъдат открити в съответния стадий“, допълни още Арнаудова. \r\nМария КУРТЕВА", "date": "2018.10.02", "title": "Десислава Арнаудова, общопрактикуващ лекар: Според мен би трябвало да плащаме повече, ако не отидем на профилактичен преглед"}
{"url": "http://www.focus-news.net/news/2018/10/02/2573730/d-r-svetoslav-spasov-zabolekar-ot-parvostepenno-znachenie-e-da-poddarzhame-zabite-si-zdravi-za-da-imame-hubava-usmivka.html", "text": "От първостепенно значение е да поддържаме зъбите си здрави, за да имаме хубава усмивка. Това каза за  Радио „Фокус“ – Пирин  зъболекарят д-р Светослав Спасов. По думите му задължително условие е на ден да отделяме поне по 5 минути за тяхното измиване. „Този процес изисква време, особено при децата. Важна роля за доброто поддържане на зъбите играе и движението на четката по време на процеса“, каза още д-р Спасов. Според него неглижирането на устната хигиена може да доведе до сериозни здравословни проблеми. Д-р Спасов подчерта, че при проблем със зъбите задължително трябва да се потърси зъболекар. „При проблем трябва да се посети стоматологичния кабинет навреме, преди той да е станал много по-сериозен и трудно решим. Симптомите за проблем на зъбите могат да бъдат болка при натиск или чувствителност от топло и студено“, коментира д-р Спасов. Той отбеляза, че е хубаво да се правят профилактични прегледи, за да не се налага да се търси помощ в краен стадии на проблем, когато вече е напреднал процеса до гангрена или пулпит. „Тогава лечението ще е по-дълго, по-неприятно и понякога може да се стигне до оток или състояния, което изисква антибиотично лечение и доста неприятни усещания“, заяви д-р Спасов. \r\nЛивия НИНОВА", "date": "2018.10.02", "title": "Д-р Светослав Спасов, зъболекар: От първостепенно значение е да поддържаме зъбите си здрави, за да имаме хубава усмивка"}
{"url": "http://www.focus-news.net/news/2018/10/02/2573729/sport-marin-chilich-otpadna-iznenadvashto-na-starta-v-tokio.html", "text": "Ян-Ленард Щруф поднесе голямата изненада и победи водача в схемата Марин Чилич още в първия кръг на турнира на твърди кортове в Токио. Германецът се наложи с 3:6, 6:4, 7:6 и за втори път в кариерата си постигна победа над тенисист от „Топ 10“.   \r\nВъв втория кръг Щруф ще играе срещу френския тенисист Жереми Шарди. До този момент двамата имат два мача помежду си, победител в които е германецът.", "date": "2018.10.02", "title": "Спорт: Марин Чилич отпадна изненадващо на старта в Токио"}
{"url": "http://www.focus-news.net/news/2018/10/02/2573725/the-guardian-provalat-na-referenduma-v-makedoniya-e-uspeh-za-rusiya.html", "text": "На пръв поглед отказът на гласоподавателите в Македония да подкрепят промяна в името на страната им изглежда като въпрос от чисто местен интерес. Но резултатът от референдума може да се разгледа като значителна победа за държавния глава на Руската федерация Владимир Путин, тъй като провалът му създава пречки за евроатлантическата интеграция на Македония, коментират в редакцията на британския вестник  The Guardian , като същевременно допълват, че фиаското с гласуването вероятно е „друг смущаващ пример за способността и желанието на Русия да влияе на демократичния процес в западните страни“. \r\nПреди референдума западните официални лица предупредиха, че Москва се опитва да ограничи участието на гражданите в референдума, за да обезсили резултата му, в случай, че повече от 90% от гласувалите подкрепят промяната на името. \r\nИзбирателната активност обаче бе около 36%, което е по-малко от необходимите 50%, за да бъде решението внесено за обсъждане в парламента. Зоран Заев, премиерът на Македония, обеща да продължи напред, но ще се изправи срещу твърдата опозиция на националистите. \r\nПланът на Русия изглежда прост: увеличаване на нестабилността и разделението. Ако референдумът беше успешен, щеше да се разреши спора с Гърция, който блокира пътя на Македония за членство в Европейския съюз и НАТО. Както и в други страни от Западните Балкани – като Сърбия, Косово и Черна гора, Москва е решена да предотврати по-нататъшното разширяване на западното влияние. \r\nЗа научилите урока си от президентските избори в САЩ през 2016 г. руските методи в Македония изглеждат много познати. Кампаниите за дезинформация и „фалшиви новини\", кибератаките и хакерството, фалшивите профили в социалните медии „Фейсбук“ и „Туитър“ и задкулисните дотации, вероятно са били използвани, за да се осуети успеха на референдума за името. \r\nРусия отрича намеса. Но още миналия месец западните дипломати предупредиха, че само във „Фейсбук“ се появяват 40 нови публикации на ден, които насърчават бойкота на референдума. „Ще позволите ли албанците да ви променят името?\", е най-честият въпрос, който се съдържаше в тях - очевиден опит да се предизвика напрежение между етническото албанско малцинство и доминиращото македонското мнозинство. Тереза Герова", "date": "2018.10.02", "title": "The Guardian: Провалът на референдума в Македония е успех за Русия"}
{"url": "http://www.focus-news.net/news/2018/10/02/2573734/d-r-yuliyana-lazarova-118-litsa-sa-pregledani-bezplatno-za-tuberkuloza-v-ramkite-na-kampaniyata-sedmitsa-na-otvorenite-vrati.html", "text": "118 лица са прегледани безплатно за туберкулоза в рамките на кампанията „Седмица на отворените врати“, която се проведе в Смолянската болница в дните от 25 до 28 септември. Това каза за  Радио „Фокус“ – Смолян  д-р Юлияна Лазарова – завеждащ пневмофтизиатричния кабинет. „Целта на кампанията е ранно откриване и лечение на туберкулозноболни и профилактиране на застрашените от заболяването. Така се намалява разпространяването на болестта и евентуално намаляване на заболеваемостта от туберкулозата“, отбеляза д-р Лазарова. Тя уточни, че през последните години традиционно всяко тримесечие се провежда подобна кампанията, тъй като тя доказва своите положителни страни. По думите на д-р Лазарова, интересът към проведените прегледи е в рамките на досегашния, но този път има по-голям брой обхванати, тъй като има по-голяма активност от страна на медицинските специалисти за обхващане на рисковите групи, при които има по-голяма вероятност от разболяване от туберкулоза. „Кампанията се проведе с попълване на анкетна карта, която съдържа въпроси с насоченост към туберкулозното заболяване и при два или повече от два положителни отговора се приема, че лицето е в риск от разболяване. 128 лица са попълнили такава анкетна карта, от тях с риск са се оказали 118. Тези лица са прегледани от лекар, извършени са 103 проби-манту, 41 рентгенови снимки и са взети 12 биологични материала за изследване“, поясни д-р Лазарова. Тя подчерта, че няма открити лица  с туберкулозно заболяване от прегледаните лица. \"Има обаче 18 лица с така наречената латентна туберкулозна инфекция, които са с потенциален риск от разболяване. Те подлежат на наблюдение и профилактика 6 месеца с цел да се избегне риска от разболяване\", каза още д-р Лазарова. \r\nНели ГЕРГЬОВСКА", "date": "2018.10.02", "title": "Д-р Юлияна Лазарова: 118 лица са прегледани безплатно за туберкулоза в рамките на кампанията „Седмица на отворените врати“"}
{"url": "http://www.focus-news.net/news/2018/10/02/2573735/kyustendil-zam-kmetat-na-obshtina-dupnitsa-izvarshi-proverka-na-deynostite-po-podmyana-na-kanalizatsiyata-v-grada.html", "text": "Зам.-кметът на Община Дупница извърши проверка на дейностите по подмяна на канализацията в града. Пред  Радио „Фокус” – Кюстендил  зам.-кметът на Община Дупница Красимир Георгиев каза, че изкопните дейности по улица „Велико Търново” вървят по план и фирмата ще успее да приключи с подмяната на канализацията няколко дни преди срока, който е поставен. „Планирано е да бъде до 11 ноември, за да се започне и подмяна на водопровода, но с темповете, с които вървят, мисля, че ще успеят с дни по-рано, ако времето позволява. Идеята ни бе да стартираме веднага и с улиците „Георги Икономов“ и „Венелин“, но на практика щяхме да блокираме подстъпите на голяма част от жителите в квартала и буквално да блокираме района, още повече, че се подменя и водопровод”, каза Красимир Георгиев. По думите му се очаква при подмяната на канализацията и водопровода по главните улици да възникват проблеми, но в крайна сметка живущите в района отлично разбират какво и защо налага тази подмяна на подземната инфраструктура. „Да не забравяме, че след това, по цялото трасе на „Интегриран градски транспорт“ ще бъде положен нов асфалт и тротоари“, каза Красимир Георгиев. \r\nВенцеслав ИЛЧЕВ", "date": "2018.10.02", "title": "Кюстендил: Зам.-кметът на Община Дупница извърши проверка на дейностите по подмяна на канализацията в града"}
{"url": "http://www.focus-news.net/news/2018/10/02/2573738/stara-zagora-boksov-turnir-shte-se-provede-v-starozagorskiya-zatvor-pod-mototo-s-rakavitsi-sreshtu-narkotitsite-i-agresiyata.html", "text": "Боксов турнир ще се проведе в Старозагорския затвор под мотото „С ръкавици срещу наркотиците и агресията“. Това съобщиха от пресцентъра на  Община Стара Загора . Лишените от свобода, които изтърпяват присъдите си в Старозагорския затвор, ще имат възможност да се включат в организирания турнир по бокс. Спортното събитие ще започне в двора на затвора в 13.30 часа на 5 октомври 2018 г. То е организирано съвместно от управата на затвора в Стара Загора и Българската боксова федерация.  \r\nСред целите на подобни инициативи са ограничаване на отрицателните последици от въздействието на средата и стимулиране на  физическото възпитание на лишените от свобода.", "date": "2018.10.02", "title": "Стара Загора: Боксов турнир ще се проведе в Старозагорския затвор под мотото „С ръкавици срещу наркотиците и агресията“"}
{"url": "http://www.focus-news.net/news/2018/10/02/2573736/d-r-loris-manuelyan-zam-kmet-na-burgas-dentalnoto-i-oralnoto-zdrave-sa-izklyuchitelno-vazhni-neshta-po-tova-si-lichi-ne-samo-mantalitetat-na-choveka-a-i-na-tsyalata-natsiya.html", "text": "Денталното и оралното здраве са изключително важни неща. По това си личи не само манталитета на обикновения човек, а и на цяла една нация. Това каза д-р Лорис Мануелян, зам.-кмет на Бургас по време на пресконференцията по повод старта на кампанията „С усмивка при зъболекаря“, предаде репортер на  Радио „Фокус“ - Бургас . Според д-р Мануелян това е фактор, който показва дали човек има здравословни навици и дали се грижи за себе си. „За съжаление ние имаме много пропуски, въпреки че работим много отдавна на тази тема, заедно с Български зъболекарски съюз. Те полагат изключително големи усилия в профилактиката, но не само в профилактиката на заболяването, т.е. ранното откриване, диагноза и терапия, но и нещо друго, което е изключително важно – възпитанието, особено на младото поколение за оралната хигиена“, каза още д-р Мануелян. Според него това е нещо, към което трябва да се насочи вниманието към родителите. По думите му целта е децата да изградят своите навици, за да имат здрави зъби. „Аз, от името на Общината, изцяло подкрепям тази инициатива и смятам, че благодарение на медиите, това е най-добрият начин това да стигне до родителите и те да бъдат убедени, че това, което се прави, е в полза на техните деца“ заяви Мануелян. Според него превенцията е много важна и тя би спестила много проблеми от здравословен характер. \r\nДеница ДИМИТРОВА", "date": "2018.10.02", "title": "Д-р Лорис Мануелян, зам.-кмет на Бургас: Денталното и оралното здраве са изключително важни неща, по това си личи не само манталитетът на човека, а и на цялата нация"}
{"url": "http://www.focus-news.net/news/2018/10/02/2573737/turtsiya-evrodeputatite-sakrashtavat-podkrepata-sas-70-mln-evro-poradi-lipsata-na-podobrenie-pri-zachitaneto-na-tsennostite-na-es.html", "text": "EП реши във вторник да отмени 70 млн. евро от предприсъединителните средства, предназначени за Турция, тъй като условията за подобряване на върховенството на закона не бяха изпълнени, се казва в съобщение от  пресслужбата на ЕП. \r\nПрез ноември миналата година Парламентът и Съветът решиха да поставят в резерв 70 млн. евро от предприсъединителните средства за Турция (70 млн. евро бюджетни кредити за поети задължения и 35 млн. евро бюджетни кредити за плащания), при условие че „Турция постигне измерими и достатъчни подобрения в областта на правовата държава, демокрацията, правата на човека и свободата на печата, съгласно годишния доклад на Комисията“.  \r\nКомисията обаче, в годишния си доклад за Турция, публикуван на 17 април 2018 г., отбеляза, че „Турция значително се отдалечава от Европейския съюз, по-конкретно в областите на правовата държава и основните права и чрез отслабване на ефективния контрол и баланс в политическата система“.  \r\nПоради тези причини поставените от бюджетния орган условия не са били изпълнени, подчертават членовете на Европейския парламент.  \r\nСъответно те подкрепят проекта за коригиращ бюджет 5/2018, в който Комисията предлага прехвърлянето на 70 млн. евро, предназначени за Турция, за укрепване на Европейския инструмент за съседство. Това ще се постигне чрез бюджетни кредити, които да обхванат действия, свързани с миграционния маршрут през Централно Средиземно море и да изпълнят част от ангажимента на ЕС за Сирия, както и да увеличат хуманитарната помощ с 35 млн. евро.  \r\nДокладът на Зигфрид Мурешан (ЕНП, Румъния) беше приет с 544 гласа „за“, 28 гласа „против“ и 74 „въздържали се“.", "date": "2018.10.02", "title": "Турция: евродепутатите съкращават подкрепата със 70 млн. евро поради липсата на подобрение при зачитането на ценностите на ЕС"}
{"url": "http://www.focus-news.net/news/2018/10/02/2573740/kyustendil-dva-akta-sa-sastaveni-na-vodnite-druzhestva-v-oblastta-zaradi-otkloneniya-ot-normite-za-piteyna-voda.html", "text": "Два акта са съставени на водните дружества в областта заради отклонения от нормите за питейна вода. Това съобщиха за  Радио „Фокус” – Кюстендил  от Регионална здравна инспекция – Кюстендил. В рамките на един месец са извършени изследвания за качеството на питейната вода в 20 населени места в областта. Взети са 27 проби питейна вода при консуматорите от централно водоснабдени населени места по показателите, включени  в група А, както и 22 проби по показатели от група Б. В рамките на месеца са направени и шест повторни проби за установяване възстановяване качеството на водата в едноседмичен срок. В същото време са предприети мерки за административна принуда – актове за установяване на административно нарушение. Съставените актове са два, те касаят отклонение от стойностите по показателите от приложението по Наредба 9 за качеството на водата, предназначена за питейно-битови цели. \r\nВенцеслав ИЛЧЕВ", "date": "2018.10.02", "title": "Кюстендил: Два акта са съставени на водните дружества в областта заради отклонения от нормите за питейна вода"}
{"url": "http://www.focus-news.net/news/2018/10/02/2573741/reuters-feribot-s-nad-300-dushi-na-borda-gori-v-baltiysko-more.html", "text": "Ферибот, превозващ 335 души, пламна в Балтийско море след експлозия в машинното отделение, предава  Reuters , като се позовава на информация от военните на Литва. \r\nПлавателният съд е изпратил сигнал за бедствие, след което литовските военни са изпратили хеликоптер към ферибота. Още два са били приведени в режим на готовност, в случай на необходимост от използването им.  \r\nСъгласно разпространената информация, фериботът е пътувал към литовския пристанищен град Клайпеда от Кил, Германия. \r\nНе се привеждат други подробности. Тереза Герова", "date": "2018.10.02", "title": "Reuters: Ферибот с над 300 души на борда гори в Балтийско море"}
{"url": "http://www.focus-news.net/news/2018/10/02/2573739/ministerstvo-na-otbranata-unishtozhen-e-otkritiyat-v-ruse-boepripas.html", "text": "Модулно формирование от Националния военен университет е унищожило невзривения боеприпас, намерен в Русе. Това съобщиха от  пресцентъра на Министерството на отбраната.  Военнослужещи са разузнали и извлекли стара противотанкова мина, която е транспортирана на 10 км. от Русе, в район определен от служители на МВР, където боеприпасът е бил унищожен. Модулното формирование за разузнаване и неутрализиране на невзривени боеприпаси от Националния военен университет е в състав от 7 военнослужещи с три броя техника. Ръководител на групата е подполковник Йордан Терзиев.", "date": "2018.10.02", "title": "Министерство на отбраната: Унищожен е откритият в Русе боеприпас"}
{"url": "http://www.focus-news.net/news/2018/10/02/2573742/vidin-5-km-e-opashkata-ot-tezhkotovarni-avtomobili-na-gkpp-dunav-most-vidin-kalafat.html", "text": "5 км е опашката от тежкотоварни автомобили на ГКПП \"Дунав мост Видин-Калафат. Това съобщиха за  Агенция „Фокус“  от  ГКПП Видин – Калафат  От там уточняват, че всички платна работят, а лентата за леки коли е свободна.  \r\nДеница КИТАНОВА", "date": "2018.10.02", "title": "Видин: 5 км е опашката от тежкотоварни автомобили на ГКПП \"Дунав мост Видин-Калафат"}
{"url": "http://www.focus-news.net/news/2018/10/02/2573747/bsp-obsadi-viziya-za-balgariya-s-asotsiatsiyata-na-proizvoditelite-i-vnositelite-na-hranitelni-dobavki-v-balgariya.html", "text": "Народни представители и експерти от БСП се срещнаха с ръководството на Асоциацията на производителите и вносителите на хранителни добавки в България. На нея те обсъдиха проекта „Визия за България”. Това съобщиха от пресцентъра на  Националния съвет на БСП . На срещата присъстваха Атанас Зафиров, член на ИБ на БСП, зам.-председателят на ПГ на „БСП за Българя” Христо Проданов и народният представител Димитър Данчев, както и експерти от левицата. На нея бяха обсъдени идеите за данъчна политика от страна на БСП. По думите на Атанас Зафиров Визията е стратегически документ и е отворен за допълване за конструктивни и полезни за страната предложения от всички експерти. От страна на Асоциацията на производителите и вносителите на хранителни добавки в България беше проявен интерес към предложенията на левицата в данъчната политика. Те отправиха редица конкретни предложения. Беше споделен и европейският опит в тази насока.", "date": "2018.10.02", "title": "БСП обсъди \"Визия за България\" с Асоциацията на производителите и вносителите на хранителни добавки в България"}
{"url": "http://www.focus-news.net/news/2018/10/02/2573744/kyustendil-v-obshtinskiya-dramatichen-teatar-shte-se-sastoi-sabitie-ot-balkanskoto-turne-na-flamenko-kompaniyata-ecos.html", "text": "Кюстендил е част от балканското турне на Фламенко компанията „Ecos“. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Събитието ще се състои на 16 октомври от 19.00 часа в голямата зала на Общински драматичен театър. Пищни костюми, много музика, танци под звуците на десетки кастенети в ръцете на танцьорите ще видят всички любители на горещите ритми, благодарение на най-добрите фламенко танцьори в света, които ще стъпят на кюстендилска сцена. Балканското турне на компанията включва държавите България, Гърция, Македония, Сърбия, Босна и Херцеговина, Черна гора и Албания и продължава от края на юли до края на ноември 2018 година. \r\nВенцеслав ИЛЧЕВ", "date": "2018.10.02", "title": "Кюстендил: В Общинския драматичен театър ще се състои събитие от балканското турне на Фламенко компанията „Ecos“"}
{"url": "http://www.focus-news.net/news/2018/10/02/2573745/voa-nay-malko-13-dushi-sa-zaginali-pri-samoubiystven-atentat-v-afganistan.html", "text": "Най-малко 13 души са загинали, а други 30 са ранени в резултат на самоубийствен атентат в източната афганистанска провинция Нангахар, предава  Voice of America . \r\nСмъртоносният взрив е задействан в Кама, в офиса на кандидат за парламентарните избори на 20 октомври. Съдбата на кандидата, идентифициран като Насър Мохманд, остава неизвестна. Говорител на местните власти заяви за VOA, че броят на жертвите вероятно ще се увеличи.  \r\nВсе още нито една групировка не е поела отговорност за атентата в провинцията, в която са активни както членове на „Ислямска държава“, така и талибаните. Тереза Герова", "date": "2018.10.02", "title": "VOA: Най-малко 13 души са загинали при самоубийствен атентат в Афганистан"}
{"url": "http://www.focus-news.net/news/2018/10/02/2573746/d-r-svetoslav-spasov-zabolekar-vazhno-e-da-izbirame-pravilnata-chetka-i-pasta-za-zabi-za-da-mozhe-da-poddarzhame-dobre-ustnata-si-higiena.html", "text": "Важно е да избираме правилната четка и паста за зъби, за да може да поддържаме добре устната си хигиена. Това каза за  Радио „Фокус“ – Пирин  зъболекарят д-р Светослав Спасов. По думите му четката за зъби трябва да бъде съобразена с възрастта на всеки човек. „При децата челюстта е по-малка, след това се уголемява. Четките за зъби са с възрастова индикация. Вижда се за какъв период от възрастта е предназначена. В началото са по-малки в следствие главата на четката се увеличава. В началото може да се започне с един напръстник, такъв силиконов напръстник, които се продава заедно с детските пасти“, добави д-р Спасов. Той подчерта, че е от голямо значение и изборът на паста за зъбите, като отбеляза, че децата не трябва да използват такива, които са предназначени за възрастни. „Пастите за възрастните са богати на какви ли не фармацевтични и козметични  продукти – пенители, овкусители и флор. Детето не винаги може да изплакне и изплюе всичко от устата си и така флора се поглъща от детето и по този начин могат да навредят“, коментира д-р Спасов. \r\nЛивия НИНОВА", "date": "2018.10.02", "title": "Д-р Светослав Спасов, зъболекар: Важно е да избираме правилната четка и паста за зъби, за да може да поддържаме добре устната си хигиена"}
{"url": "http://www.focus-news.net/news/2018/10/02/2573748/prof-d-r-ivan-gavrilov-kyustendil-beshe-predposledniyat-grad-ot-chestvaniyata-svarzani-s-godishnini-ot-parvata-svetovna-voyna.html", "text": "Кюстендил беше предпоследният град от честванията за края на Първата световна война. Това каза пред  Радио „Фокус” – Кюстендил  проф. д-р Иван Гаврилов. По думите му в рамките на тези чествания в града са поставени мемориални плочи и е почетена паметта на загиналите в Първата световна война. „Всъщност Кюстендил е предпоследният етап от честванията, свързани с годишнини от Първата световна война. Тези чествания започнаха още през 2016 година, когато чествахме 100 години от героичните сражения на 15-и пехотен Ломски полк на Чеган“, каза Проф. д-р Иван Гаврилов. На 26 август 2016 година в село Василовци е направен първият прочит и почит към тези герои. Реновирани и открити са двата паметника, поставени са паметни плочи, направена е панихида. После са последвали честванията на полковник Стефан Илиев през месец март 2017 година. След това е отбелязана 100-годишнината от гибелта на полковник Дрангов. След това тържествата са продължили в Тутракан, когато са чествани 100 години от Тутраканската епопея, в Силистра и честванията по повод 100 години от Добруджанската епопея и обединението на Южна Добруджа с Майка България. „След това продължихме в Троян, където се чества първата битка при Дойран, там също имаше панихида. Откри се и реновиран паметник, поставиха се и мемориални плочи. Продължихме с Несебър, Кърджали, Силистра и Троян. Дойде и редът на Кюстендил – военната столица на България, според книгата на Ангел Джонев. Реших, че тези тържества трябва да завършат именно в Кюстендил, на последния залп, на последния изстрел от Първата световна война, която завърши трагично за България, но честта и доблестта на българския войн не беше нарушена“, каза Проф. д-р Иван Гаврилов. \r\nВенцеслав ИЛЧЕВ", "date": "2018.10.02", "title": "Проф. д-р Иван Гаврилов: Кюстендил беше предпоследният град от честванията, свързани с годишнини от Първата световна война"}
{"url": "http://www.focus-news.net/news/2018/10/02/2573733/mkd-makedoniya-konsultatsiite-za-mnozinstvo-v-parlamenta-nay-veroyatno-shte-se-vodyat-na-lidersko-nivo.html", "text": "Консултациите за осигуряване на мнозинство от две трети в парламента, необходимо за прокарване на конституционните промени, свързани с договора за името, най-вероятно ще се водят на лидерско ниво или на ниво политически партии. Това поясни пред скопското електронно издание  МКД  депутатът от опозиционната ВМРО-ДПМНЕ Антонио Милошоски.  \r\nСъгласно думите му, към настоящия момент не са започнали каквито и да било консултации с депутати на СДСМ и ВМРО-ДПМНЕ. Милошоски обаче подчерта, че едва ли някои от опозиционната партия би сменил позицията си и би подкрепил въвеждане на промени в Конституцията за името на Македония.  \r\n„Никой няма да постъпи в разрез с волята на гражданите. Защо депутатите биха блокирали волята на „работодателя\" си? А „работодател\",  разбира се, е избирателят. Гласоподавателите на референдума показаха, че са срещу промяна на Конституцията\", коментира Милошоски. \r\nВ условия, в които председателите на СДСМ и ВМРО-ДПМНЕ остават на позициите си – Заев, че въпросът за договора за името трябва да се реши в парламента, а Мицковски, че споразумението е мъртво, оценката на Милошоски е, че ще се „кара\" към предсрочни избори. \r\n\"Но да изчакаме да видим дали през следващите два-три дни ще има някаква среща, на лидерите или на партиите\", призова Милошоски, допълвайки, че „ситуацията изисква те да се срещнат\". \r\nОт партиите не коментират много какво ще се случи през следващите дни, макар и неофициално от управляващата партия да предполагат, че са възможни преговори и с депутати. \r\nВеднага след обявяването на резултатите от референдума премиера Зоран Заев, а по-късно вицепремиерът Радмила Шекеринска обявиха, че през следващите 7 до 10 дни ще се опитат да осигурят мнозинство в парламента за приемане на промени в Конституцията. Ако не бъде събрана подкрепата за промените, то тогава в края на ноември може да се организират предсрочни парламентарни избори.  Тереза Герова", "date": "2018.10.02", "title": "МКД (Македония): Консултациите за мнозинство в парламента най-вероятно ще се водят на лидерско ниво"}
{"url": "http://www.focus-news.net/news/2018/10/02/2573751/ministar-ekaterina-zaharieva-visoko-tsenim-aktivnoto-satrudnichestvo-s-unitsef.html", "text": "Имаме отлично сътрудничество с УНИЦЕФ, което трябва да продължи не само в рамките на България, но и в регионален и глобален мащаб. Това заяви министър Екатерина Захариева по време на първата си среща с новия представител на УНИЦЕФ за България д-р Джейн Муита, съобщиха от пресцентъра на  Министерството на външните работи . „Закрилата и насърчаването на правата на детето е приоритет за България, залегнал във всички политики и действия на страната ни в областта на правата на човека“, посочи тя. Министър Захариева информира своя гост, че правителството работи активно в сферата на законодателството, засягащо реформата в областта на детското правосъдие. Тя подчерта, че за приемането на съответните закони е необходимо и повишаване на информираността на обществото относно защитата правата на децата. Посочи, че България вече има опит в подготовката на съдии, прокурори и полицаи за работа с деца.  \r\nД-р Муита от своя страна посочи, че вече знае много за страната ни благодарение на съвместните инициативи и изказа признателност за оказваната подкрепа от България на други страни. „Поставихте България на картата на света по отношение на правата на децата. Поздравявам Ви за положените усилия не само в рамите на Вашата страна, а и в глобален мащаб“, допълни д-р Муита, отчитайки и постигнатия успех на Българското председателство на Съвета на Европейския съюз. Тя определи като много ползотворно и споделянето на нашия опит в областта на защитата на правата на децата с Армения и Грузия.  \r\nПредставителят на УНИЦЕФ разясни целите на Новата програма за сътрудничество с България (2018-2022 г.), като се предвижда тя да се концентрира в редица направления: ранно детско развитие, предоставяне на нови услуги за семействата на деца в риск, борба с ранното отпадане на деца от училище, реформата в детско правосъдие, превенция на насилието над деца и мониторингова дейност по отношение правата на децата. Тази и следващата година УНИЦЕФ ще се концентрира в противодействието на насилието в училище. Ще бъде проведена и разяснителна кампания, която ще има за цел подпомагане на различаването на видовете насилие.", "date": "2018.10.02", "title": "Министър Екатерина Захариева: Високо ценим активното сътрудничество с УНИЦЕФ"}
{"url": "http://www.focus-news.net/news/2018/10/02/2573750/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.02", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/10/02/2573752/ministar-rumen-porozhanov-direktorite-na-gorski-stopanstva-da-se-sreshtnat-s-kmetovete-i-da-poddarzhat-gotovnost-da-podpomagat-obshtinite-s-darva-za-ogrev.html", "text": "Към края на месец септември 6-те държавни предприятия имат изпълнение на планираните количества за добив за 2018 г. за снабдяване на населението с дърва за огрев чрез директни продажби в размер на 700 хиляди пространствени кубически метра. Това е над 54% от планираните за годината директни продажби на населението на дърва за огрев от държавни горски територии, увериха днес директорите на държавните предприятия по време на среща с министъра на земеделието, храните и горите Румен Порожанов. С тази количества вече директно са задоволени нуждите на над 101 хиляди домакинства, съобщиха от  Министерство на земеделието, храните и горите . \r\nОт предприятията увериха, че поддържат равномерен темп на снабдяване по изготвените от кметовете списъци на хората, заявили желание за закупуване или добив на дърва за огрев. Добитите и предоставени количества от временни складове и с разрешения за добив на корен са на миналогодишните равнища, като се очаква засилване на интереса през октомври и ноември месец. От предприятията информираха, че въпреки предприетите от тях информационни и организационни мерки за стартиране на снабдяването по-рано още в началото на лятото, традиционно запасяването се извършва през есенните месеци след прибирането на реколтата. \r\nМинистър Порожанов отправи указание към всички директори на държавни горски и ловни стопанства да поддържат постоянен контакт с местните власти, като дори и на местата, където населението се снабдява с дърва за огрев от общински или частни гори, да се поддържа готовност за оказване на съдействие от страна на държавните горски структури в случай на недостиг или нерегулярни доставки от горските територии общинска, частна или друга собственост. \r\nОт предприятията съобщиха, че се поддържат и ценови равнища близки до миналогодишните. От Южно централно предприятие припомниха, че все още има възможност за извличане на поразена от корояди дървесина за огрев на преференциално ниски цени от 1 лев на кубик дървесина, добита директно „на корен”. \r\nИзвън възможността за директна продажба на населението от временен склад и „на корен”, държавните предприятия предоставят и още 1 138 000 плътни куб. метра (или 1 810 000 пространствени куб. м) дървесина чрез търгове и по ценоразпис на юридически лица и фирми, които те от своя страна продават на населението, по данни на дирекция „Търговски дружества и държавни предприятия” в министерството. \r\nЗаместник-министър Атанас Добрев припомни, че дърва за огрев се добиват и в гори, собственост на общини, юридически, частни лица и религиозни организации, като размерът на добитата дървесина от тях е близо една трета от този в държавните територии. Той подчерта, че е засилен и контрола в горските територии, като от началото на годината до сега са извършени над 260 000 проверки, съставени са близо 7 000 акта и са задържани над 4 000 куб. м. плътна дървесина, в това число близо 3 500 куб. м. дърва за огрев. \r\nПо данни на Изпълнителна агенция по горите общо от началото на годината до края на септември е добита дървесина за огрев от различни видове собственост в размер на над 2 182 352 плътни куб. м. От агенцията увериха и че към момента няма данни за повишен износ на дървесина от страната.", "date": "2018.10.02", "title": "Министър Румен Порожанов: Директорите на горски стопанства да се срещнат с кметовете и да поддържат готовност да подпомагат общините с дърва за огрев"}
{"url": "http://www.focus-news.net/news/2018/10/02/2573749/do-1-noemvri-vsichki-administratsii-shte-sa-zadalzheni-da-obshtuvat-pomezhdu-si-samo-elektronno.html", "text": "Не е никак лесно да решаваш проблемите на хората „в реално време“, но вярвам, че усилията на правителството за изграждане на електронно управление в България са крачка в правилната посока. Това заяви заместник министър-председателят Томислав Дончев на XIII Годишна среща на местните власти, организирана от Националното сдружение на общините в България, съобщиха от  правителствената информационна служба . По време на дискусията с ръководителите на общините и с председателя на Държавната агенция „Електронно управление“ Атанас Темелков стана ясно, че до 1 ноември всички администрации ще са задължени да общуват помежду си само по електронен път, а към днешна дата 220 общини са реални участници в системата за електронен обмен на документи. Към август 2018 г. едва 49 общински администрации използват RegiX, като имат достъп до 63 основни регистъра и възможност за 169 различни типове справки. Дончев призова общинските администрации да започнат все по-активно да използват системата с цел ускоряване и улесняване на административното обслужване и допълни, че всеки ден се предприемат действия по присъединяване на нови регистри.  \r\nКато особено важен приоритет Дончев открои защитата на критичните бази данни на администрациите и ключовата ролята на хранилището за резервни копия в Държавния хибриден облак, създадено по инициатива на правителството през лятото. Хранилището в Основния център за данни на електронното управление (ОЦДЕУ) ще бъде пуснато в експлоатация до края на 2018 г.", "date": "2018.10.02", "title": "До 1 ноември всички администрации ще са задължени да общуват помежду си само електронно"}
{"url": "http://www.focus-news.net/news/2018/10/02/2573753/prof-d-r-ivan-gavrilov-tekstat-na-voynishkata-kletva-varhu-memorialnata-plocha-v-kyustendil-nosi-golyam-zaryad.html", "text": "Текстът на войнишката клетва върху мемориалната плоча в Кюстендил носи голям заряд. Това каза пред  Радио „Фокус” – Кюстендил  проф. д-р Иван Гаврилов, дарител на двете мемориални плочи с текстове на войнишка клетва и на бойния марш на 13-и пехотен Рилски полк. „Аз искам да цитирам тази войнишка клетва: „Вярвам в Бог, във вечната му правда, вярвам в освобождението на поробените братя. Вярвам във възкресението на Велика България. Амин!\" Представете си поколения наред, изричали тези думи не само в пред атака, но с ги изричали сутрин и вечер. Когато вече не са били под пагон, те са заклевали децата и внуците си с тези думи”, каза проф. д-р Иван Гаврилов. По думите му това е дълбоко влязло в душата и в сърцата на тези хора, за да могат да водят опустошителната война траела три години, да не отстъпят от позициите си, да дадат всичко и включително живота си, за да съществуваме ние в момента на територията на макар и осакатена, но независима България. „Над 126 000 живота са дадени по браните полета, когато нашите войски са проявили чутовен героизъм, стреснал враговете и дори приятелите ни. В огромното си число тези войници още стоят на поста си, извън пределите на България, но на българска земя, тяхната памет трябваше да бъде възкресена”, каза проф. д-р Иван Гаврилов. \r\nВенцеслав ИЛЧЕВ", "date": "2018.10.02", "title": "Проф. д-р Иван Гаврилов: Текстът на войнишката клетва върху мемориалната плоча в Кюстендил носи голям заряд"}
{"url": "http://www.focus-news.net/news/2018/10/02/2573743/ministerstvo-na-finansite-kompetentnite-balgarski-institutsii-sledvat-striktno-i-koordinirano-plana-za-evrozonata.html", "text": "В изпълнение на поетия ангажимент от писмото за намерение за участие във Валутен механизъм 2 (ВМ2), на 18 юли т.г. България изпрати заявление за тясно сътрудничество в рамките на Единния надзорен механизъм (ЕНМ), с което да осигурим изпълнение на едно от предварителните условия за едновременното ни участие от един и същ момент във ВМ2 и в механизма за тясно сътрудничество. Този процес се очаква да приключи в рамките на една година, съобщиха от пресцентъра на  Министерството на финансите .  \r\n„Формалната процедура за такъв вид сътрудничество се прилага за първи път от  създаването на ЕНМ и е подробно дефинирана в Решението на ЕЦБ от 31.01.2014 г. относно тясното сътрудничество с националните компетентни институции на участващите държави членки, чиято валута не е евро (ECB/2014/5). Съгласно Решение ECB/2014/5 заявлението съдържа в приложение проект на законодателни текстове, уреждащи ролята на ЕЦБ в националната рамка по надзор на банковите финансови институции, считано от датата на стартиране на тясното сътрудничество“, уточняват от министерството и допълват, че към момента тече процедура по съгласуване на проект на тези текстове между МФ, БНБ и ЕЦБ, който ще бъде внесен за формално становище от ЕЦБ. \r\n„В заключение заявяваме, че компетентните български институции следват стриктно и координирано приетия от правителството План за действие, включващ мерки за присъединяване към ВМ2 и Банковия съюз“, подчертават от Министерството на финансите.", "date": "2018.10.02", "title": "Министерство на финансите: Компетентните български институции следват стриктно и координирано плана за еврозоната"}
{"url": "http://www.focus-news.net/news/2018/10/02/2573756/sport-andzhelik-kerber-se-klasira-za-treti-krag-na-turnira-v-pekin.html", "text": "Шампионката от тазгодишното издание на „Уимбълдън“ Анджелик Кербер се класира за третия кръг на турнира в Пекин. Германската тенисистка се наложи над Карла Суарес Наваро със 7:6, 6:1.  \r\nВ друг двубой от кръга Наоми Осака победи Даниел Колинс  6:1, 6:0 и също се класира на осминафинала на турнира.", "date": "2018.10.02", "title": "Спорт: Анджелик Кербер се класира за трети кръг на турнира в Пекин"}
{"url": "http://www.focus-news.net/news/2018/10/02/2573757/ministar-nikolina-angelkova-turizmat-e-seriozen-stimul-za-rastezh-za-po-slaborazviti-regioni.html", "text": "Туризмът е сериозен стимул за растеж на по-слаборазвитите региони. Министерството на туризма работи целенасочено за популяризиране на местните богатства и провежда редица кампании за привличане на повече посетители във вътрешността на страната. Имаме и инициативи, които са насочени към насърчаване на пътуванията на българите в България, което води до стимулиране на вътрешния туризъм. Това заяви министърът на туризма Николина Ангелкова при участието си в 14-ата Конференция на европейските региони и градове, част от форум „Залцбургска среща на върха“ (Salzburg Summit) в град Залцбург, съобщиха от пресцентъра на  Министерство на туризма . Тя говори пред участниците в панел 5 на форума, на тема „Мерки за предотвратяване на обезлюдяването на селските райони в Европа“. Събитието е едно от основните, включени в календара на австрийското председателство на Съвета на ЕС. \r\n„Туризмът е важен икономически фактор, който съставя около 12% от БВП на България и създава близо 11% от работните места\", посочи министър Ангелкова. Тя добави, че Министерството на туризма работи в тясно сътрудничество с академичните общности, училищата и висшите учебни заведения за привличане на млади, професионално подготвени кадри в сектора, което да допринася за повишаването на качеството на услугите в отрасъла.  \r\nОтчитайки важността на сектора Министерството на туризма разработи Национална концепция за зониране на туризма. Територията на България е разделена на девет  хомогенни туристически района. Считаме, че Националната концепция за зониране на туризма ще допринесе за развитието на регионални туристически стратегии, които на свой ред ще дадат видимост и легитимност на местните продукти както на националния, така и на международния пазар, заяви министър Ангелкова. И посочи, че районирането може да подпомогне и за преодоляването на проблема с неравенството в разпространението на икономически ползи, като по този начин премахне икономическото несъответствие между слабо развитите и развитите региони.   \r\nТя даде пример с откритите у нас над 40 хил. артефакта, които са  разпръснати в цялата страна и повечето от тях все още са относително неизвестни. „Ето защо решихме да създадем различни тематични туристически маршрути като културно-исторически, винено-кулинарни и СПА, за да можем да консолидираме местните експертни знания и ресурси и да дадем обща идентичност на местното културно наследство, което преди е било популяризирано независимо\", заяви министър Ангелкова. По тази причина е взето решение да се създадат тези дестинации в тясно сътрудничество с местните общности, като провеждаме открити обществени обсъждания с местните жители, които най-добре знаят потенциала на своите дестинации. „Решенията в туризма трябва да се взимат заедно\", обобщи министър Ангелкова. Тя представи пред участниците основните инициативи в туризма по време на първото българско председателство на Съвета на ЕС, посочвайки, че едно от основните събития в календара на председателството бе срещата на високо ниво на министрите с ресор туризъм, организирана от ведомството през февруари. „Форумът събра над 500 делегати от страните членки на ЕС и Западните Балкани. Важен резултат от събитието е решението да се разработи карта на 100-е европейски туристически обекта\", каза министър Ангелкова. Предвижда се работата по нея да започне с включването на места, които са част от културното наследство на ЮНЕСКО.    \r\nФорум „Залцбургска среща на върха“ тази година е на тема „Европейските региони и градове 1918-2018-2118“. Събитието води началото си още от 1918 г. и през 2018 г. е част от официалния календар на Австрийското председателство. Основни теми по време на форума са бъдещето на Европа, дигитализацията, енергията и развитието на селските райони и предизвикателствата за регионите и градовете. Участие е него ще вземат председателят на Комитета на регионите Карл-Хайнц Ламберц, Европейският комисар за съседска политика и преговори за разширяване Йоханес Хаан, председателят на Националното събрание на Република Австрия Волфганг Сoботка, членове на австрийското правителство, представители на местните власти, неправителствени организации, политиката и бизнеса от цяла Европа.", "date": "2018.10.02", "title": "Министър Николина Ангелкова: Туризмът е сериозен стимул за растеж за по-слаборазвити региони"}
{"url": "http://www.focus-news.net/news/2018/10/02/2573761/blagoevgrad-trima-dushi-sa-postradali-pri-katastrofa-mezhdu-dva-leki-avtomobila-na-patya-gradevo-simitli.html", "text": "Трима души са пострадали при катастрофа на пътя Градево – Симитли. Това съобщи за  Радио „Фокус“ – Пирин  Йорданка Шаркова, говорител на Областна дирекция на МВР – Благоевград. По думите ѝ инцидентът е между два леки автомобила. Пострадалите са транспортирани за медицински прегледи. Движението по пътя в село Градево се извършва в една лента. \r\nДенис НИКИФОРОВ", "date": "2018.10.02", "title": "Благоевград: Трима души са пострадали при катастрофа между два леки автомобила на пътя Градево – Симитли"}
{"url": "http://www.focus-news.net/news/2018/10/02/2573762/asya-mihaylova-tsentar-za-obshtestvena-podkrepa-svishtov-osven-konsultatsiite-v-tsentara-nashite-spetsialisti-organizirat-i-reditsa-izneseni-kampanii.html", "text": "Освен консултациите в Центъра за обществена подкрепа в Свищов, специалистите от институцията организират и редица изнесени кампании. Това каза за  Радио „Фокус“ – Велико Търново  директорът на Центъра Ася Михайлова. Тя уточни, че в последните години зачестяват и родителите, които сами търсят помощта на експертите, защото намират нещо нередно в поведението на децата си. С тях се провеждат срещи, които ги насочват към по-други институции, ако това е необходимо „От миналата учебна година отворихме в детските градини кабинети за еднократно консултиране на родителите, които работят от 15.00 до 17.30 часа, когато се взимат децата. Тази дейност дава възможност на родителите, които имат някакви притеснения, да се срещнат със специалист и да бъдат насочени от него за адекватното решаване на евентуалния проблем. През лятото пък проведохме кампания в детските градини от населените места в общината“, обясни директорът и допълни, че изнесените инициативи са се оказали много полезни за децата и техните семейства. \r\nЛуиза ТРАНЧЕВА", "date": "2018.10.02", "title": "Ася Михайлова, Център за обществена подкрепа - Свищов: Освен консултациите в Центъра, нашите специалисти организират и редица изнесени кампании"}
{"url": "http://www.focus-news.net/news/2018/10/02/2573760/varna-pod-znaka-na-inovatsiite-i-traditsiite-v-opazvane-zdraveto-na-choveka-na-morskiya-bryag-premina-noshtta-na-uchenite-v-meditsinskiya-universitet.html", "text": "Науката е велика, но тя е нищо, ако не е в услуга на хората и за хората. Това имаха за цел да покажат и докажат всички участници в тазгодишната Нощ на учените, посветена на приноса от научните изследвания и иновациите за запазване на културното наследство. Това съобщиха от пресцентъра на  МУ - Варна . Събитието откриха заместник-ректорът по международно сътрудничество проф. Тодорка Костадинова и заместник-ректорът по научната дейност проф. д-р Светослав Георгиев. \r\nПубликата участва в две научни експедиции с екипажа на учени от катедрата по химия на МУ - Варна. Научното кино „Традиции и култура за опазване живота и здравето по варненското крайбрежие“ представи мисията, целите и задачите пред  изследователите, а именно да установят наличието на  биотоксини у морските обитатели. Съвместно със свои колеги от Германия в хода на проучването екипът установява наличието на два нови, нерегистрирани до момента токсина. За традициите и културата за опазване на човешкия живот и здраве на морския бряг разказа доц. Димитър Ставрев от Катедрата по медицина на бедствените ситуации.  \r\nЕкипажът на университетската ветроходна лодка направи демонстрация на морски възли. Умението как да връзва най-често използвания в морското дело възел – моряшкият възел, искаха да усвоят най-малките. Те разбраха от екипажа на лодката защо е важно да можеш да връзваш моряшки възел и с една ръка, макар че малцина бяха тези, които успяха да се справят с нелеката задача. \r\nСлед подводния свят на морето, гостите бяха потопени в още по-необятния свят на биомедицинската електроника и технологии в дискусионния клуб с участието на  специалния гост доц. Кристина Близнакова от Технически университет – Варна, стипендиант по програма Мария Склодовска – Кюри. Тя представи проект, от областта на биомедицинската електроника, спечелен по програмата за научни изследвания и иновации Хоризонт 2020. Доц. Близнакова разказа за разработени от нея и нейния екип нови методи и технологии за ранно откриване на туморни образувания на млечната жлеза. Нейната презентация бе придружена от демонстрация на 3D принтер.   \r\nСлед светлинното „огнено-лед“ шоу, нощта на учените беше осветена и от химичните експерименти на студенти и преподаватели от катедрата по химия. В научната лаборатория „Вълшебството на химичните елементи“ гл. ас Диана Добрева и нейните асистенти направиха огнена дъга и заря под вода. Показаха и как с помощта на няколко вида соли може да си направим „водорасли“ за нашия аквариум и как да „държим“ огъня в ръце, като не пропуснаха да посъветват присъстващите никога да не правят това в къщи. \r\nСлед като в средата на миналия месец бе обявено началото на конкурса за детска рисунка „Мистериозната наука за морето, корабоплаването и корабите“, в Нощта на учените настъпи и дългоочакваният от малките художници, изследователи и естествоизпитатели момент – награждаването. Ето имената на първите трима: \r\n1-во място - Виктор Диков 10 г.  \r\n2-ро място - Антон Апостолов -12 г.  \r\n3-то място - Румяна Ставрева, 9 г.  \r\nЖурито награди със специална награда за нестандартен поглед към темата и: \r\nНикола Петров -5г. \r\nГергана Ганчева – 10г. \r\nСтефан Славов – 9г. \r\nДаниел Йорданов -11г. \r\nКалоян Хаджистойчев -10г. \r\nНаградени бяха и авторите на фотоизложбата, представена в двора на МУ-Варна – фотографът на университета Петко Момчилов и библиографът Марина Клисурова, сертифициран водолаз с дългогодишна практика в спускането под вода. \r\nОсвен в двора на МУ-Варна, Нощта на учените се проведе и в Музея по история на медицината, където гостите имаха възможност да направят обиколка. С фотоизложба, конкурс за рисунка, научно кино и участие на бележити варненски учени премина Нощта на учените в Юнашки салон, където организатор е „Образователен център – Варна” към Международна фондация \"Св. св. Кирил и Методий\", асоцииран партньор на МУ - Варна по проекта. „Образователен център – Варна“ бе организатор и на обиколката във Военноморския музей. \r\nЕвропейската нощ на учените 2018 се осъществява в рамките на проект K-TRIO 3 „Researchers in the Knowledge Triangle”, по програма „Хоризонт 2020“, където  МУ - Варна участва като партньор в консорциум с координатор Софийски университет „Св. Климент Охридски“.  Тази година към инициативата, се присъединиха и филиалите на МУ - Варна в Шумен и Велико Търново, където също имаше фотоизложба, научно кино и конкурс за рисунка. В Шумен организаторите направиха и демонстрация на раждане на близнаци, а във Велико Търново – измерване на кръвната захар на желаещите.", "date": "2018.10.02", "title": "Варна: Под знака на иновациите и традициите в опазване здравето на човека на морския бряг премина Нощта на учените в Медицинския университет"}
{"url": "http://www.focus-news.net/news/2018/10/02/2573755/d-r-ventsislav-daskalov-obshtopraktikuvasht-lekar-patsientite-zabravyat-za-revaksinatsiya-sreshtu-tetanus-i-difteriya.html", "text": "Пациентите забравят за реваксинация срещу тетанус и дифтерия. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. Той поясни, че възрастните пациенти, при които ваксината се поставя на всеки 10 години, трябва да бъдат подсетени при друго посещение, че е необходима реваксинация на тетанус и дифтерия. „Тетанус и дифтерия все още се водят за опасни и почти смъртоносни заболявания. Особено тетанус инфекцията човек може да хване при най-случайни битови и минимални инциденти, злополуки и наранявания“, поясни д-р Венцислав Даскалов. Той отбеляза, че предпазването е много по-добро от последствията. \r\nДенис НИКИФОРОВ", "date": "2018.10.02", "title": "Д-р Венцислав Даскалов, общопрактикуващ лекар: Пациентите забравят за реваксинация срещу тетанус и дифтерия"}
{"url": "http://www.focus-news.net/news/2018/10/02/2573765/blagoevgrad-16-iskaniya-za-naznachavane-na-rabota-na-nepalnoletni-litsa-sa-bili-podadeni-kam-direktsiya-inspektsiya-po-truda-kam-kraya-na-mesets-avgust-edno-ot-tyah-e-otkazano.html", "text": "16 искания за назначаване на работа на непълнолетни лица са подадени към Дирекция „Инспекция по труда“ – Благоевград, едно от тях е отказано. Това съобщи за  Радио „Фокус“ – Пирин  Славянка Симитчийска, директор на Дирекцията. По думите ѝ данните са за периода до края на месец август. По отношение на административната дейност на дирекцията през посочения период са били съставени 57 акта за установяване на административни нарушения. „От тях 38 са за нарушения на нормите на Кодекса на труда, за работа без трудов договор – 18“, каза още Симитчийска. Тя добави, че съставените актове за допуснати нарушения на законодателството, свързани с осигуряването на здравословни и безопасни условия на труд са 15 и 4 акта за нарушения на ЗТМТМ. \r\nЛивия НИНОВА", "date": "2018.10.02", "title": "Благоевград: 16 искания за назначаване на работа на непълнолетни лица са били подадени към Дирекция „Инспекция по труда“ към края на месец август, едно от тях е отказано"}
{"url": "http://www.focus-news.net/news/2018/10/02/2573758/api-dvizhenieto-po-pat-19-simitli-gradevo-v-selo-gradevo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път ІІ-19 Симитли – Градево в село Градево се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.10.02", "title": "АПИ: Движението по път ІІ-19 Симитли – Градево в село Градево се осъществява в една лента поради пътнотранспортно произшествие"}
{"url": "http://www.focus-news.net/news/2018/10/02/2573766/natsionalna-kompaniya-industrialni-zoni-beshe-predstavena-na-godishnata-sreshta-na-mestnata-vlast.html", "text": "Държавните индустриални зони бяха представени на 13-ата Годишна среща на местната власт. Това съобщиха от пресцентъра на  НКИЗ . На тридневния форум в Албена (1-3 октомври), на който в различните модули присъстват над 800 представители на общините и гости от местната и централната власт, на бизнеса и на различни организации, изпълнителният директор на НКИЗ Антоанета Барес участва в панела „Възможности на общините за привличане на инвеститори чрез развитие на индустриална инфраструктура“.  \r\nБарес представи дейността на „Национална компания индустриални зони“ и отделните ѝ проекти в цялата страна, както и успешното партньорство с до момента близо 15 общини и областни администрации. Изпълнителният директор на НКИЗ подчерта, че за развитието на бизнеса е от особено значение партньорството между държавата и местната власт.  \r\nВ дискусията се включиха още изпълнителният директор на Националното сдружение на общините Силвия Георгиева, Пламен Панчев, председател на Сдружение „Клъстер Тракия икономическа зона“, Тодор Младенов, изпълнителен директор на „София Тех Парк“ и Бойко Милев, управител на АСПА Консорциум.  \r\nОбсъжданията се фокусираха върху възможностите общините да станат равностойни партньори на бизнеса, възможностите за държавна подкрепа за развитие на индустриалния сектор в регионите, начините за привличане на високотехнологични производства и световно утвърдени индустриални производители.  \r\nВ хода на дискусията бяха формулирани и трите главни условия, които правят една локация атрактивна за инвестиране – подходящ терен, изградена инженерна инфраструктура и наличие на работна ръка.", "date": "2018.10.02", "title": "Национална компания индустриални зони беше представена на Годишната среща на местната власт"}
{"url": "http://www.focus-news.net/news/2018/10/02/2573763/blagoevgrad-intenziven-e-trafikat-za-tovarni-avtomobili-na-vhod-na-gkpp-kulata.html", "text": "Интензивен е трафикът за товарни автомобили на вход на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението се извършва без забавяния. \r\nДенис НИКИФОРОВ", "date": "2018.10.02", "title": "Благоевград: Интензивен е трафикът за товарни автомобили на вход на ГКПП „Кулата“"}
{"url": "http://www.focus-news.net/news/2018/10/02/2573759/a1-on-makedoniya-sdsm-ima-shans-da-si-osiguri-oshte-deset-glasa-ot-opozitsiyata.html", "text": "Шансовете управляващият СДСМ да си осигури подкрепата на десет депутати от опозицията до края на седмицата, за да бъдат прокарани конституционните промени за името на Македония, са реалистични и постижими. Сегашното правителство и международната общност са по-благосклонни към това решение, отколкото към идеята за предсрочните парламентарни избори, твърдят източници на скопската електронна медия  A1 On . \r\nЗасега не е известно с какво се търгува и с кои депутати от опозицията се водят преговорите, но е ясно, че до края на седмицата ще се знае изходът от тази операция, която в момента се провежда на политическата сцена.  \r\nЗасега в като възможни депутати от редиците на ВМРО-ДПМНЕ, които биха гласували за конституционните промени, се споменават онези, срещу които се водят съдебни дела за различни престъпления. Сред тях са Даниела Рангелова, Кръстьо Мукоски, Сашо Василевски, Любен Арнаудов, Люпчо Димовски Никола Груевски. Тереза Герова", "date": "2018.10.02", "title": "A1 On (Македония): СДСМ има шанс да си осигури още десет гласа от опозицията"}
{"url": "http://www.focus-news.net/news/2018/10/02/2573754/radio-svobodna-evropa-makedoniya-vodyat-li-se-tayni-pregovori-za-mnozinstvo-v-parlamentai.html", "text": "В Македония са в очакване на началото на преговорите между управляващи и опозиция за събиране на парламентарно мнозинство от две трети, за да бъде утвърдена промяната на името на страната в Конституцията. В продължение на целия ден обаче така и не съобщена информация за стартирането им, отбелязват от местната редакция на   Радио „Свободна Европа“   в статия, озаглавена „Има ли тайни преговори за мнозинство в парламента?“ \r\nОт ВМРО-ДПМНЕ очакват покана за среща, след като премиерът Зоран Заев обяви, че започват преговори за квалифицирано мнозинство за конституционните промени. Но от опозиционната партия, цитирайки на резултатите от референдума, твърдят, че волята на гражданите на Македония е името на страната да не се променя. \r\nВ краткия срок до десет дни, определен от правителството като ключов за осигуряването на  квалифицирано мнозинство (в противен случай ще бъдат организирани предсрочни избори следващия месец), партиите не разкриват много подробности за евентуални преговори. \r\nОт СДСМ заявиха, че преговорите за осигуряване на мнозинство от две трети в парламента за конституционните промени могат да се водят и с депутати, а ако има нужда - и с лидера на ВМРО-ДПМНЕ Християн Мицковски. Началото на преговорите обяви премиерът Зоран Заев, а вицепремиерът Радмила Шекеринска уточни, че следващите седем до десет дни ще бъдат решаващи за страната.  \r\nСега има предпазливост в изказванията на представителите както на управляващото мнозинство, така и на опозицията. Първите казват, че искат да дадат време на процеса на преговори с опозицията за промени в Конституцията, а от опозицията очакват официална покана за среща, но същевременно отхвърлят възможността да подкрепят промените в Основния закон. Брой на депутатите \r\nНа въпрос дали биха участвали в преговорите за конституционните промени, говорителят на ВМРО-ДПМНЕ Димче Арсовски отговори, че това е запитване в стил „какво би било, ако би било\". \r\n„Засега няма никакви преговори, а резултатът от референдума показва ясно волята на гражданите да няма никакви конституционни промени по отношение на споразумението, подписано с Република Гърция\", заяви Арсовски за Радио „Свободна Европа“. \r\nВ интервю за „Алфа ТВ“ Християн Мицкоски подчерта, че парламентарната група на ВМРО-ДПМНЕ е монолитна. Но сред 42-мата депутати от опозиционната партия имаше различно позициониране и около самия референдум. Така например бе публикувана снимка от координатора на парламентарната група Драган Данев, на която гласува. Твърди се, че фотографията е от деня на провеждане на референдума.  Подобна ситуация се повтори и в самото партийно ръководство - Мицкоски каза, че ще се въздържи от гласуване, а негов заместник в партията, вицепредседателят Митко Янчев, се разходи до избирателната секция. \r\nПравителството има 71 депутати, а за конституционните промени се нуждае от още най-малко девет гласа.  \r\nКои са другите членове на Парламента: \r\nВМРО-ДПМНЕ има 42 депутати, Социалистическата партия на Македония - трима, Демократическата партия на сърбите в Македония един, ГРОМ и АВАЗ – по един. Несигурна остава и подкрепата на Ферид Мухич, който стана депутат от списъка на СДСМ, но досега вече няколко пъти е гласувал по различен начин от този на неговата група. Международната общност се стреми към продължаване на процеса \r\nИ докато в парламента продължават изчисленията за вота, за западните политици изглежда няма дилема, че трябва да се продължи с прилагането на Договора от Преспа чрез прокарването на конституционните промени. Генералният секретар на НАТО Йенс Столтенберг и председателят на Европейския съвет Доналд Туск чрез съвместно изявление прецениха, че сега всичко е в ръцете на политиците в Скопие, които трябва да изберат пътя напред. \r\n„Решенията, които ще приемат в следващите дни и седмици, ще определят съдбата на страната и народа за много поколения. Насърчаваме ги да сграбчат тази историческа възможност \", бе призивът на двамата дипломати. \r\nЗа разлика от тях обаче, лидерът ВМРО-ДПМНЕ Мицкоски смята, че с процеса за по-нататъшното прилагане на споразумението с Гърция е свършено след референдума. Президентът на Македония Георги Иванов заяви, че народът ясно е изразил несъгласието си  с прибързани и вредни решения, взети без предварително постигнат национален консенсус. Той добави, че решението на гражданите задължава политиците, и че парламентът в Скопие трябва да уважи това. Иванов допълни, че очаква от управляващото мнозинство да поеме отговорност за неуспешния референдум. Тереза Герова", "date": "2018.10.02", "title": "Радио „Свободна Европа“ (Македония): Водят ли се тайни преговори за мнозинство в парламента?"}
{"url": "http://www.focus-news.net/news/2018/10/02/2573764/gd-granichna-politsiya-preustanoveno-e-propuskaneto-na-avtomobili-prez-gkpp-kapitan-petko-voyvoda-ormenion-zaradi-avariral-kamion.html", "text": "Товарен автомобил се е завъртял на пътя непосредствено преди ГКПП \"Капитан Петко войвода\", на гръцка територия. Камионът е затворил двете платна и движението временно е преустановено. Това съобщи говорителят на  ГД \"Гранична полиция\"  Лора Любенова. Към момента има натрупване около 1 км автомобили на изход от България.", "date": "2018.10.02", "title": "ГД \"Гранична полиция\": Преустановено е пропускането на автомобили през ГКПП \"Капитан Петко войвода – Орменион\" заради аварирал камион"}
{"url": "http://www.focus-news.net/news/2018/10/02/2573768/blagoevgrad-normalno-se-osashtestvyava-trafikat-v-oblastta-nastilkite-sa-suhi.html", "text": "Нормално се осъществява трафикът в областта. Това съобщиха за  Радио „Фокус“ – Пирин  от Областно пътно управление – Благоевград. Преминаването по автомагистрала „Струма“ и главен път Е-79 се извършва без проблеми. Пътните настилки са сухи и нормално проходими. През деня е регистриран един инцидент, при който са пострадали трима души. Катастрофата между два леки автомобила стана на второкласен път-19 Симитли – Гоце Делчев в района на село Градево. Пострадалите са транспортирани за медицински преглед. Преминаването в района на пътнотранспортното произшествие се извършва в една лента за движение.  \r\nВ областта няма ремонтни дейности, поради което няма въведени ограничения за движението на леки и товарни автомобили. \r\nДенис НИКИФОРОВ", "date": "2018.10.02", "title": "Благоевград: Нормално се осъществява трафикът в областта, настилките са сухи"}
{"url": "http://www.focus-news.net/news/2018/10/02/2573767/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по направлението Пазарджик - Пловдив, предаде репортер на  Радио „Фокус“ – Пазарджик . Има много товарни автомобили и в двете посоки. Патрул на „Пътна полиция“ е разположен на разклона за село Мало Конаре. Няма въведени ограничения по трасето. Пътните настилки са сухи. \r\nРадослава МУРДЖЕВ", "date": "2018.10.02", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/10/02/2573770/gabrovo-410-kilograma-plastmasovi-kapachki-sa-sabrani-v-ramkite-na-kampaniyata-kapachki-za-badeshte-v-gabrovo.html", "text": "410 килограма пластмасови капачки бяха събрани в рамките на кампанията „Капачки за бъдеще в Габрово“. Това съобщиха за  Радио „Фокус“ – Велико Търново  организаторите от Фондация „Лазар Радков“. След изкупуването на капачките са събрани първите 100 лева, а фирмата-изкупвач дари още толкова в името на каузата. Събраната сума възлиза на 203 лева, които ще отидат за закупуване на специализирано оборудване в Неонатология и Детско отделение на габровската болница МБАЛ „Д-р Тота Венкова“ по волята на инициатора на кампанията и неговите поддръжници. \r\nКампанията „Капачки за бъдеще в Габрово“ стартира преди няколко месеца. От тогава до сега за каузата работят стотици габровци, които събират капачки в детски градини, училища, институции, както и в спортна зала „Орловец“. \r\nЦентъра за работа с доброволци към Община Габрово, Регионалният съвет на КНСБ-Габрово и Окръжен съд-Габрово също подкрепят инициативата за събиране на капачки и се присъединиха нея. \r\nНадежда КРЪСТЕВА", "date": "2018.10.02", "title": "Габрово: 410 килограма пластмасови капачки са събрани в рамките на кампанията „Капачки за бъдеще в Габрово“"}
{"url": "http://www.focus-news.net/news/2018/10/02/2573772/sport-petar-hubchev-obyavi-sastava-za-kipar-i-norvegiya.html", "text": "Селекционерът на националния отбор на България Петър Хубчев обяви разширената група от футболисти, на които ще разчита в предстоящите двубои от турнира Лига на нациите - срещу Кипър и Норвегия. \r\nВ състава е включен вратарят на Славия Георги Петков, който не е бил част от националния ни отбор от близо десет години - за последно 42-годишният вратар игра за България през декември 2008 година. В състава се завръщат и Георги Миланов, Петър Занев и Николай Димитров. \r\nОт състава на отбора са извадени Мартин Луков, Ангел Лясков, Мартин Райнов и Александър Цветков.  \r\nБългария ще играе с Кипър на 13-ти октомври в София, а с Норвегия – на 16-ти октомври в Осло.", "date": "2018.10.02", "title": "Спорт: Петър Хубчев обяви състава за Кипър и Норвегия"}
{"url": "http://www.focus-news.net/news/2018/10/02/2573771/smolyan-s-pohod-ot-pl-svoboda-do-gorski-park-amzovo-shte-bade-otbelyazan-svetovniyat-den-na-hodeneto-na-13-oktomvri.html", "text": "За поредна година Община Смолян ще отбележи Световния ден на ходенето. Стартът ще бъде даден на 13 октомври от 10.30 часа. Това съобщиха от пресцентъра на  Общината . Походът ще започне от пешеходната зона на пл. „Свобода” до горски парк  „Амзово”, трасето е с дължина 4.6 км. Община Смолян провежда и участва в Световния ден на ходенето повече от 12 години. Проявата цели популяризиране на ходенето като ефективна и лесна за практикуване двигателна активност за хора от всички възрастови групи. В спортното събитие могат да се включат всички деца, младежи и жители на Община Смолян.  \r\nВсички училища и детски градини трябва да подадат заявки до 9 октомври 2018 година с броя ученици, които ще вземат участие (информацията е необходима, за да може да бъдат планирани и подсигурени лакомства за всяко дете и ученик). Заявките се подават в свободен текст  на имейл sport_smol@abv.bg, както и в Община Смолян в стая 220. \r\n Организатори на национално ниво са Министерството на младежта и спорта, Българската асоциация „Спорт за всички” (БАСВ), а на местно ниво община Смолян в партньорство със сдружение „Фън ин дъ маунтин“, ОД на МВР и РУО на МОН . В Световен мащаб проявата се подкрепя от Международния Олимпийски комитет . Събитието се провежда винаги през месец октомври.  \r\nОрганизаторите на събитието са подготвили многобройни награди за участниците, както и традиционната томбола с изненади. В горски парк „Амзово” ще има танцов хепънинг с открити работилници.", "date": "2018.10.02", "title": "Смолян: С поход от пл. „Свобода” до горски парк „Амзово” ще бъде отбелязан Световният ден на ходенето на 13 октомври"}
{"url": "http://www.focus-news.net/news/2018/10/02/2573773/blagoevgrad-knigata-mezhdu-sakralnoto-i-profannoto-troskovskiyat-manastir-shte-bade-predstavena-v-chitalishteto-na-grad-simitli-na-10-oktomvri.html", "text": "Книгата „Между сакралното и профанното: Тросковският манастир“ ще бъде представена в читалището на град Симитли на 10 октомври от 14.00 часа. За  Радио „Фокус“ – Пирин  авторът на изданието докторант Кристиян Ковачев отбеляза, че това ще бъде първото представяне на книгата. В нея се представя както историята на светата обител, така и интересни документи, които до този момент не са били публикувани никъде. Научен редактор на книгата е проф. д.ф.н. Татяна Славова от Софийския университет „Св. Климент Охридски”, а научните рецензенти са доц. д-р Валентин Китанов и доц. д-р Светлана Христова от Югозападен университет „Неофит Рилски”. Предговорът е дело на Наталия Грънчарова. \r\nЛивия НИНОВА", "date": "2018.10.02", "title": "Благоевград: Книгата „Между сакралното и профанното: Тросковският манастир“ ще бъде представена в читалището на град Симитли на 10 октомври"}
{"url": "http://www.focus-news.net/news/2018/10/02/2573775/stara-zagora-mazh-e-postradal-sled-kato-varhu-nego-e-padnala-chast-ot-oblitsovka-na-sgradata-na-poliklinikata-v-kazanlak.html", "text": "Мъж е с комоцио, травми и счупване на подбедрицата на крака, след като върху него е паднала част от облицовка на сградата на Поликлиниката в Казанлък. Това съобщиха за  Радио „Фокус“  от здравното заведение. Инцидентът е станал преди обяд, докато мъжът стоял на пейка пред Поликлиниката. Пострадалият е на 71 години. Настанен е в Окръжна болница – Стара Загора без пряка опасност за живота. Върху човека се стоварили отлепените плочи, които са се срутили от таванския етаж на четириетажната сграда. Мястото на инцидента е оградено с предпазни ленти.   \r\nСлавяна ГАЙДАРОВА", "date": "2018.10.02", "title": "Стара Загора: Мъж е пострадал, след като върху него е паднала част от облицовка на сградата на Поликлиниката в Казанлък"}
{"url": "http://www.focus-news.net/news/2018/10/02/2573776/faz-frenskite-sili-za-sigurnost-sa-proveli-antiteroristichna-operatsiya-v-severnata-chast-na-stranata-trima-zapodozreni-sa-v-aresta.html", "text": "Френските сили за сигурност са арестували трима души след провеждане на антитерористична операция в северната част на страната, съобщава германският национален ежедневник  Die Frankfurter Allgemeine Zeitung .  \r\nАрестуваните са заподозрени в незаконно притежание на оръжие, поясни френският вътрешен министър Жерар Коломб.  \r\nВ операцията, проведена в района на Дюнкерк и Ламанша, са били задействани около 200 полицейски служители, които са обискирали сградата на мюсюлманско сдружение и резиденцията на няколко отговорни за управлението му лица. Подозира се, че членовете на сдружението подкрепят няколко терористични организации, съобщиха междувременно местните власти.  Тереза Герова", "date": "2018.10.02", "title": "FAZ: Френските сили за сигурност са провели антитерористична операция в северната част на страната, трима заподозрени са в ареста"}
{"url": "http://www.focus-news.net/news/2018/10/02/2573774/d-r-ventsislav-daskalov-obshtopraktikuvasht-lekar-doverieto-mezhdu-patsientite-i-lekarite-se-izgrazhda-s-zhelanie-tarpenie-i-s-pomoshtta-na-tsyaloto-obshtestvo.html", "text": "Доверието между пациентите и лекарите се изгражда с желание и от двете страни, с търпение и не на последно място с помощта на цялото общество. Това каза за  Радио „Фокус“ – Пирин  д-р Венцислав Даскалов, общопрактикуващ лекар от Благоевград. Той коментира, че доверието е взаимно и е на индивидуално ниво, но доверието на обществото е нещо, което се възпитава с години и за съжаление в България отдавна не е на нужното ниво. „Уважение към професията няма, а след като няма уважение не знам за какво доверие може да говорим. По тази причина се получава един порочен кръг, в който и при най-доброто желание от лекари, които дават правилни съвети, не получават съответното изпълнение от страна на пациентите, получават се неблагоприятни последици и вината се прехвърля отново на лекарите“, добави д-р Венцислав Даскалов. По думите му проблемът е сериозен и едва ли в кратки срокове може да бъде разрешен. „Човек трябва да се замисли дали вярва на лекаря си? Доверието на първо място е индивидуално между пациента и съответния лекар, а пациента има право на избор и ако дадения лекар не му вдъхва доверие има право да го смени с друг“, обобщи специалистът. \r\nДенис НИКИФОРОВ", "date": "2018.10.02", "title": "Д-р Венцислав Даскалов, общопрактикуващ лекар: Доверието между пациентите и лекарите се изгражда с желание, търпение и с помощта на цялото общество"}
{"url": "http://www.focus-news.net/news/2018/10/02/2573777/aktsenti-v-sutreshniya-blok-dobro-utro-balgariya-po-radio-fokus-na-3-oktomvri.html", "text": "След 13-та поредна среща на Националното сдружение на общините около какво се обединиха местните власти и какви са изводите? Повече за срещата и за важните решения ще научим  в сутрешния блок „Добро утро, България“ по  Радио „Фокус“  от кмета на Банско Георги Икономов. Поредна доза напрежение отново приковава вниманието към една добре позната част на Балканите- Северно Косово. След като специалната полиция на Косово се разположи в населявания предимно със сърби район, Белград отговори с мобилизация на армията. Театър с ясен сюжет или ходове, водещи към ескалация в региона? Последните събития по оста Белград - Прищина и отзвука, който те ще имат за Балканите коментираме с бившия посланик на България в Албания и Косово д-р Боби Бобев. Месеци след старта на експерименталния нощен градски транспорт в столицата- какъв е интересът към четирите линии и какви са възможностите услугата да бъде постоянна? Отговорите на тези и други въпроси търсим от ръководителя на дирекция „Маркетинг и стопанска дейност“ в Центъра за градска мобилност Пламен Църноречки. В минутите след 9 часа - Марияна Валентинова от Радио „Фокус“ - Варна ще ни разкаже повече за откриването на новата учебна година в Народната астрономическа обсерватория в морския град.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.10.02", "title": "Акценти в сутрешния блок „Добро утро, България“ по Радио „Фокус“ на 3 октомври"}
{"url": "http://www.focus-news.net/news/2018/10/02/2573769/aleksandar-vuchich-s-putin-razgovaryahme-za-kosovo-50-minuti-sreshtnah-razbirane.html", "text": "Президентът на Сърбия Александър Вучич заяви, че той е срещнал разбиране, искрено и приятелско отношение от страна на държавния глава на Руската федерация Владимир Путин във врзка с косовския въпрос, предава  B92 . \r\nСлед срещата си с руския лидер в Москва, Вучич поясни пред журналисти, че е разговарял с Путин за цялостната ситуация в Косово и за интересите на големите играчи на международната сцена, за ролята на Русия и за помощта, която Сърбия очаква от нея.  \r\nЗапитан дали Путин одобрява плана за корекция на границата между Сърбия и Косово, Вучич отговори, че няма нищо за обсъждане по темата, след като предложението бе отхвърлено както от ЕС, така и от албанци и сърби. \r\n„Говорихме за ситуацията, за страховете, в случай че провокациите продължат и ако има посегателства срещу живота и имуществото на нашите хора в Косово и Метохия. От два часа разговори поне 45-50 минути говорихме за Косово и Метохия\", поясни Вучич. \r\nТой добави, че не може да предостави повече информация, защото, съгласно думите му, това не би било справедливо нито за президента Путин, нито за обществеността. Сръбският президент обаче подчерта, че с Путин не само са обсъдили регионалните теми, но и са ги анализирали задълбочено.  Тереза Герова", "date": "2018.10.02", "title": "Александър Вучич: С Путин разговаряхме за Косово 50 минути, срещнах разбиране"}
{"url": "http://www.focus-news.net/news/2018/10/02/2573778/tsvetan-tsvetanov-shte-uchastva-v-sreshta-na-upravitelniya-savet-na-evropol-na-3-oktomvri-v-haga.html", "text": "Председателят на Комисията по вътрешна сигурност и обществен ред и представител на Съвместната група за парламентарен контрол (СГПК) на Европол в Управителния съвет на Агенцията Цветан Цветанов заминава на работно посещение в Хага, Нидерландия. Това съобщиха от  пресцентъра на ПП ГЕРБ. \r\nНа 3 октомври 2018 г. (сряда), Цветанов ще участва в среща на Управителния съвет на Европол, която ще се проведе в централата на Агенцията. \r\nВ рамките на своето работно посещение Цветан Цветанов ще разговаря с изпълнителния директор на Европол Катрин Де Бол, председателя на Управителния съвет на Европол Прит Паркна и номинирания за председател на Управителния съвет на Европол Виктор – Вили Апретесей. \r\nВ рамките на своята визита Цветанов ще се срещне в Камарата на представителите в парламента на Кралство Нидерландия със Сибранд Бума, председател на Холандската християндемократическа партия - вторият по големина коалиционен партньор в правителството на министър-председателя от либералната партия Марк Рюте и част от семейството на Европейската народна партия. \r\nВ Хага представителят на СГПК в УС на Европол ще има среща и със службата на Европол за Международни връзки и връзки с институциите на ЕС.", "date": "2018.10.02", "title": "Цветан Цветанов ще участва в среща на Управителния съвет на Европол на 3 октомври в Хага"}
{"url": "http://www.focus-news.net/news/2018/10/02/2573781/balgariya-i-polsha-shte-si-satrudnichat-v-merki-za-stabilizirane-pazara-na-emisii-v-es.html", "text": "Министърът на енергетиката Теменужка Петкова проведе с полския си колега Кшищоф Тхужевски телефонен разговор, чиято основна тема бяха неотдавнашните прекомерни колебания в цените, установени на пазара на въглеродни емисии в ЕС. Това съобщиха от пресцентъра на  Министерство на енергетиката . Разговорът бе в отговор на получено в МЕ писмо от г-н Тхужевски, в което той предлага да се търси общ подход за намиране на бързи адекватни решения за смекчаване на последиците от колебанията в цените на въглеродните емисии.  \r\nОт страна на полския министър бе отбелязано, че е налице възможност за прилагане на механизма, предвиден в Директивата, която установява схема за търговия с квоти за емисии парникови газове. Този механизъм позволява на Европейската комисия да свика заседание на Комитета по изменение на климата, което да предложи мерки за разрешаване на възникналия проблем. \r\nМинистър Петкова отбеляза, че топлоелектрическите централи на въглища в България осигуряват повече от 46% от електроенергията и тяхното нормално функциониране е от ключово значение за енергийната сигурност на България и региона и за конкурентоспособността на българската икономика. \r\nДвамата министри се съгласиха, че сътрудничеството между страните би спомогнало за намиране на трайно решение на въпроса. \r\n.", "date": "2018.10.02", "title": "България и Полша ще си сътрудничат в мерки за стабилизиране пазара на емисии в ЕС"}
{"url": "http://www.focus-news.net/news/2018/10/02/2573779/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. До 5 октомври е срокът за преминаване по график по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6.30 ч. до 9.00 ч., от 12.00 ч. до 13.00 ч. и от 16.30 ч. до 18.30 ч. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.02", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/10/02/2573780/zam-kmetat-na-karlovo-anton-minev-na-20-oktomvri-startira-rabotata-po-tretoto-kragovo-krastovishte-na-karlovo-na-pat-i-6-sofiya-burgas.html", "text": "На 20 октомври стартира работата по третото кръгово кръстовище на Карлово на път I-6 София - Бургас. Това съобщи за  Радио „Фокус” - Пловдив  зам.-кметът на Карлово Антон Минев. Това е обявено днес по време на работна среща с всички страни, ангажирани с изграждането на обекта. „Въпреки, че изпълнителят е избран още преди половин година работата по кръстовището не е започвала заради неяснота, свързана с подземния кадастър, което е характерно за почти всички населени места в страната”, каза Минев. Кръстовището ще се изгражда по договор между АПИ и изпълнителя. На срещата е било обсъдено каква временна организация на движението ще бъде създадена там и са били координирани действията между институциите, във връзка с подземните трасета. Изпълнението на обекта ще трае 60 дни. \r\nПо данни от МВР кръстовището е едно от най-рисковите и опасни в Карлово. „През последните години там са станали най-много катастрофи със смъртни случаи”, каза още Антон Минев. \r\nЦветана ТОНЧЕВА", "date": "2018.10.02", "title": "Зам.-кметът на Карлово Антон Минев: На 20 октомври стартира работата по третото кръгово кръстовище на Карлово на път I-6 София - Бургас"}
{"url": "http://www.focus-news.net/news/2018/10/02/2573782/d-r-hristo-dimitrov-obshtopraktikuvasht-lekar-vsichki-tryabva-da-si-promenim-nachina-na-mislene-za-da-imame-po-dobro-zdrave-za-natsiyata.html", "text": "Промяна в мисленето е начинът да се осигури по-доброто здраве за нацията. Това коментира за  Радио „Фокус“ – Велико Търново  д-р Христо Димитров председател на Регионалното сдружение на общопрактикуващите лекари. По думите му всички изследвания направени в здравеопазването, включително на Световната здравна организация показват, че здравето на една нация зависи от лекарските грижи само в около 10 до 15%. \r\n„Всичко останало са условия на живот, начин на хранене, битова среда, чист въздух, социални взаимоотношения дори, всички те съставляват около 85% от здравето на нацията. Лекарите могат да осигурят не повече от 15% от това здраве“, посочи д-р Димитров. Коментарът му е във връзка с предложението за по-висока здравна вноска за хората, които не са преминали през задължителен профилактичен годишен преглед. \r\nМария НЕДЕВА", "date": "2018.10.02", "title": "Д-р Христо Димитров, общопрактикуващ лекар: Всички трябва да си променим начина на мислене, за да имаме по-добро здраве за нацията"}
{"url": "http://www.focus-news.net/news/2018/10/02/2573785/telma-makedoniya-neplanirana-sreshta-mezhdu-vmro-dpmne-i-sdms-prerasna-v-ulichen-skandal.html", "text": "„Поздравиха се приятелски, след което се изпокараха“. Така спопският телевизионен канал  „Телма“  съобщи за развихрил се на улицата скандал между говорителя на опозиционната ВМРО-ДПМНЕ Наум Стоиловски и депутата от СДСМ Костадин Костадинов. \r\nСрещата е била случайна – връщайки се от пресконференция на Прокуратурата, Стоиловски се е натъкнал на социалдемократа, който е правел обръщение пред сградата на опозиционната партия. След „поздрава“, двамата са започнали да спорят за резултатите от референдума. Дебатът помежду им скоро е прераснал в скандал.  Тереза Герова", "date": "2018.10.02", "title": "„Телма“ (Македония): Непланирана „среща“ между ВМРО-ДПМНЕ и СДМС прерасна в уличен скандал"}
{"url": "http://www.focus-news.net/news/2018/10/02/2573788/nachalnikat-na-otbranata-general-andrey-botsev-voennoto-satrudnichestvo-mezhdu-balgariya-i-rumaniya-e-dobre-balansirano-i-se-razviva-uspeshno.html", "text": "Началникът на отбраната генерал Андрей Боцев се срещна днес с началника на Щаба на Сухопътните войски на Румъния генерал-майор Овидиу Уифалеану. Това съобщиха от пресцентъра на  Министерство на отбраната . \r\n„Искам да отбележа, че военното сътрудничество между нашите страни е добре балансирано и се развива успешно“, заяви генерал Боцев в приветствието си към румънската делегация. Той посочи, че военновъздушните сили на двете държави си сътрудничат въз основа на подписаното Споразумение между правителството на Република България и правителството на Румъния относно презгранични операции по Air Policing и Техническото споразумение към него. Началникът на отбраната отбеляза провежданите от военноморските сили на България и Румъния съвместни водолазни тренировки и участие в учения. \r\n„Най-видими са съвместните ни дейности в сферата на сухопътните войски – при това не само на двустранна основа, но и в регионален мащаб. България и Румъния дават своя принос към Бригада „Югоизточна Европа“. Партнираме си успешно при реализацията на ежегодните учения на Многонационалното интегрирано логистично подразделение за обща инженерна поддръжка за логистиката“, заяви началникът на отбраната. Той се спря и на взаимодействието между двете страни в рамките на Многонационалната бойна група на Европейския съюз и при изпълнението на нейните дежурства.  \r\nПо оценка на генерал Боцев двустранното военно сътрудничество се разширява и в контекста на Плана за готовност за действие и инициативата за адаптирано предно присъствие. Двете страни активно взаимодействат относно реализирането на инициативата за повишаване интензивността на съвместната подготовка на въоръжените сили. В тази връзка началникът на отбраната посочи, че от българска страна е потвърдено участието в ученията „Sea Shield“, „Poseidon“ и „Cetatea“.  \r\n„Можем само да се гордеем с постигнатото във военното сътрудничество между нашите страни през последните три години. Твърдо решени сме да продължим съвместната си работа“, категоричен бе от своя страна началникът на Щаба на Сухопътните войски на Румъния.  \r\n„Искам да изтъкна заслугата на българските офицери в Многонационална дивизия Югоизток на НАТО, чиито впечатляващи умения допринасят за постигането на оперативна съвместимост“, заключи генерал-майор Овидиу Уифалеану.  \r\nПо време на срещата бяха обсъдени етапите на афилиране на български формирования към многонационални структури на Алианса с водеща нация Румъния, като по този начин ще се постигне по-нататъшно повишаване на подготовката за постигане на оперативна съвместимост. Дискутирани бяха и предизвикателствата при реализиране адаптирането на Командната структура на НАТО.  \r\nНачалникът на Щаба на Сухопътните войски на Румъния генерал-майор Овидиу Уифалеану  е на тридневно официално посещение в нашата страна. По-рано днес той се срещна с командира на Сухопътните войски генерал-майор Михаил Попов. Двамата командири обсъдиха интензифицирането на съвместните българо-румънски тренировки и учения с участието на военни формирования от сухопътните войски през тази и следващите години. В рамките на визитата си в нашата страна генерал-майор Овидиу Уифалеану ще посети 61-ва механизирана бригада в Карлово.", "date": "2018.10.02", "title": "Началникът на отбраната генерал Андрей Боцев: Военното сътрудничество между България и Румъния е добре балансирано и се развива успешно"}
{"url": "http://www.focus-news.net/news/2018/10/02/2573789/ep-cherna-gora-vinagi-shte-bade-stabilen-partnyor-na-es-kaza-prezidentat-milo-dzhukanovich.html", "text": "Президентът на Черна гора Мило Джуканович се обърна към евродепутатите по време на официалното заседание в Страсбург във вторник, се казва в съобщение от  пресслужбата от ЕП. \r\nВ речта си г-н Джуканович очерта неотдавнашните важни събития в своята страна, най-вече в областта на икономическите реформи, насърчаването на икономическия растеж и чуждестранните инвестиции, повишаването на стандарта на живот и постигнатия напредък в укрепването на върховенството на закона и свободата на печата. Той също спомена, че Черна гора е начело на преговорите за присъединяване към ЕС, описвайки наскоро придобитото членство на страната в НАТО като най-голямото признание за усилията на Черна гора за постигане на стабилни реформи.  \r\nЧерна гора стана 29-ият член на военния съюз на 5 юни 2017 г. Преговорите за присъединяване на страната към ЕС започнаха през юни 2012 г.  \r\nГ-н Джуканович също така подчерта, че процесът на разширяване на ЕС към страните от Западните Балкани е важен не само за региона, но и за стабилността и конкурентоспособността на Европа.  \r\nЦитат  \r\nАндрей Ковачев (ЕНП/България) коментира: „Приветствам напредъка на Черна гора в процеса на европейска интеграция. Страната, пред която остават две неотворени преговорни глави с ЕС, има реален шанс да стане член на европейското семейство през 2025 г. Пожелавам успех на институциите в Черна гора да продължат започнатите реформи, особено в сферите на правосъдието и вътрешния ред, на медийния плурализъм и борбата с корупцията. Единствено чрез прилагането на устойчиви промени, те ще успеят да убедят дори по-скептичните гласове в ЕС, че само като пълноправна част на Европа Западните Балкани ще предоставят необходимата сигурност и икономически просперитет на гражданите си и допълнително ще засилят и обогатят културно и исторически ЕС.“", "date": "2018.10.02", "title": "ЕП: Черна гора винаги ще бъде стабилен партньор на ЕС, каза президентът Мило Джуканович"}
{"url": "http://www.focus-news.net/news/2018/10/02/2573786/lora-lyubenova-gd-granichna-politsiya-intenziven-e-trafikat-na-gkpp-dunav-most-ruse-dunav-most-vidin-i-oryahovo.html", "text": "Интензивен е трафикът на българо-румънската граница на ГКПП „Дунав мост-Русе“, ГКПП „Дунав мост-Видин“ и ГКПП „Оряхово“. Това съобщи за  Агенция „Фокус“  говорителят на ГД „Гранична полиция“ Лора Любенова. По думите й на граничния пункт при Видин трафикът е изключително засилен и има около 5 км опашка от товарни автомобили. На ГКПП „Дунав мост-Русе“ колоната е около 2 км на изход от страната и около 3 на вход за България. Тя посочи, че на ГКПП „Оряхово“ има около 1 км товарни автомобили на изход. „Поради ниското ниво на река Дунав, фериботната платформа превозва по 2-3 тира. Обикновено те са по 10 и повече. Водачите на моторните превозни средства се пренасочват към други пунктове“, уточни тя. Според нея причината за забавянето на товарните автомобили е интензивният трафик. Говорителят на ГД „Гранична полиция“ увери, че няма забавяне при обработката на камионите.  \r\nДаяна ДЮЛГЕРОВА", "date": "2018.10.02", "title": "Лора Любенова, ГД „Гранична полиция“: Интензивен е трафикът на ГКПП „Дунав мост-Русе“, „Дунав мост-Видин“ и „Оряхово“"}
{"url": "http://www.focus-news.net/news/2018/10/02/2573783/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.02", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/02/2573787/pazardzhik-otklonen-e-trafikat-ot-panagyurishte-kam-pazardzhik-prez-selata-saraya-i-ivaylo-zaradi-protesta-na-maykite-na-detsa-s-uvrezhdaniya.html", "text": "Полицейски патрули отбиват трафика от Панагюрище за Пазарджик през селата Сарая и Ивайло. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Промяната в организацията на движение се налага заради протеста на майките на деца с увреждания, които затвориха пътя близо до Затвора в Пазарджик. „За да няма пътни инциденти, тъй като трафикът е натоварен, а и в протеста е възможно да участват и деца, се наложи отклоняване на трафика към Пазарджик“, обясни Стоянов. \r\nВаня НИКОЛОВА", "date": "2018.10.02", "title": "Пазарджик: Отклонен е трафикът от Панагюрище към Пазарджик през селата Сарая и Ивайло заради протеста на майките на деца с увреждания"}
{"url": "http://www.focus-news.net/news/2018/10/02/2573794/washington-examiner-darzhavniyat-departament-na-sasht-predupredi-da-ne-se-zabravya-za-zaplahata-ot-yadren-terorizam.html", "text": "Не бива да се забравя за опасностите, произтичащи от заплахата от ядрен тероризъм, според високопоставен служител на Държавния департамент на САЩ, цитиран от американското издание  Washington Examiner . \r\nКристофър Ашли Форд, помощник-държавен секретар по международната сигурност и неразпространението на ядрените оръжия, изнесе реч в рамките на конференция по сигурността, в рамките на която подчерта: „Все още би било добре, ако говорим от време на време за контрабандата на ядрени материали и за ядрения тероризъм, за да се гарантира, че всички остават фокусирани\" върху проблема. \r\nФорд приветства успеха на международните наблюдатели и следователи в предотвратяването на подобни атаки, но подчерта, че заплахата от радиационен или ядрен тероризъм все още е актуална.  \r\nМакар че създаването на подобна бомба е „по-трудно, отколкото можем да си представим“, в същината си тя остава прекалено опростена. Контрабандистите и бъдещите терористи може да се надяват, че ще се възползват най-накрая от липсата на надеждни практики в областта на сигурността в Русия и други бивши съветски републики.  \r\n„Не можем да сме сигурни какво е количеството на материала, който вече е налице на черния пазар\", призна Форд, като същевременно допълни: „Има много измами с ядрени материали там, но не всичко е лъжа и има достатъчно реални случаи, за да стане ясно, че наистина трябва да приемем това предизвикателство много сериозно\". \r\nФорд отбелязва, че след падането на СССР„държавите са съобщили 18 конфискации на ядрен материал, използван за оръжие\". \r\n„Лошата новина е точно това, което прави добрите новини за този успех толкова добри: някои лоши актьори продължават да търсят такива материали и затова да има черен пазар, в който трафикантите понякога се опитват да купят или крадат - и, разбира се, да продават - такива неща. Трябва да сме сигурни, че тези хора ще се провалят“, увери Форд. Тереза Герова", "date": "2018.10.02", "title": "Washington Examiner: Държавният департамент на САЩ предупреди да не се забравя за заплахата от ядрен тероризъм"}
{"url": "http://www.focus-news.net/news/2018/10/02/2573784/dobrich-predsedatelyat-na-narodnoto-sabranie-tsveta-karayancheva-privetstva-uchastnitsite-v-godishnata-sreshta-na-mestnite-vlasti-v-kk-albena.html", "text": "Председателят на Народното събрание (НС) Цвета Караянчева приветства участниците в Годишната среща на местните власти, която се провежда в курортния комплекс в Приморска Добруджа, Цвета Караянчева, предаде кореспондентът на  Радио „Фокус” – Варна . В своето обръщение тя определи местната власт като приятели, един от най-важните хора в държавата, които упражняват властта на място, познават проблемите на хората и знаят точно какви промени желаят те. Цвета Караянчева подчерта, че в 44-то НС има много добър диалог с НСОРБ, отчита се ефективно взаимодействие между законодателна и изпълнителна власт, работи се за по-ефективно включване на общините в законодателния процес, което е залог за икономическо и социално развитие. По думите на председателя на НС взаимодействието между местна и централна власт е важно, от една страна общините да споделят своите проблеми, от друга за НС местната власт да бъде основен ангажимент. „Има много какво да се работи“, посочи Цвета Караянчева. Тя благодари на общините за компетентността в работата им при управление на ресурсите и за идеите, които предлагат за по-добър живот. Работи се за увеличаване  размера на капиталовата субсидия за малките общини. Бе дадено обещание да бъде реализирана всяка добра идея, за която бюджетът позволява, като усилията са насочени към всяка една община. Ще се работи за подобряване на пътната инфраструктура, селското стопанство, околната среда, за привличане на нови инвестиции.  \r\nЖулиета НИКОЛОВА", "date": "2018.10.02", "title": "Добрич: Председателят на Народното събрание Цвета Караянчева приветства участниците в Годишната среща на местните власти в к.к. \"Албена\""}
{"url": "http://www.focus-news.net/news/2018/10/02/2573792/mrrb-predvideni-sa-blizo-25-mln-evro-za-realizirane-na-proekti-po-programa-chernomorski-baseyn-2014-2020.html", "text": "Общини, неправителствени организации, местни бизнес асоциации и други могат да кандидатстват с проекти по Съвместната оперативна програма за трансгранично сътрудничество „Черноморски басейн 2014-2020 г.“, съобщиха от пресцентъра на  Министерството на регионалното развитие и благоустройството.  Обявена е втората покана за набиране на предложения с бюджет близо 25 млн. лв. Финансирането се осигурява чрез Европейския инструмент за съседство за проекти по две специфични цели – „Насърчаване на бизнеса и предприемачеството в рамките на Черноморския басейн“ и „Повишаване на осведомеността и съвместни действия за намаляване на речните и морски отпадъци“. Приоритетите, които се финансират от програмата за насърчаване на бизнеса и предприемачеството в областта на туризма и културата, увеличаване на трансграничните възможности за търговия и модернизация на селското стопанство и свързаните сектори, насърчаване на координацията при опазването на околната среда и съвместна действия за намаляване на отпадъците в морските води в басейна на Черно море и подобряване на съвместния мониторинг по околна среда.  \r\nПроектните предложения могат да се подават до 14.00 часа на 31 януари 2018 г. чрез електронната система за наблюдение –  . Пакетът с документите за кандидатстване е публикуван на уебсайта на програмата.   \r\nПартньорите във всеки проект трябва да бъдат поне 3, от най-малко 3 държави – участнички в програмата, от които поне една държава – член на ЕС и една от държавите - партньори. Предоставените безвъзмездни средства ще възлизат до 92% от общите допустими разходи на проекта. Българските партньори, след сключване на договор с Министерството на регионалното развитие и благоустройството, ще получават до 8% национално съфинансиране на допустимите разходи от определения им бюджет в проектите, в които участват. Срокът за изпълнение на проектите е от 18 до 30 месеца, като те трябва да приключат до 31 декември 2022 г.  \r\nОсновната цел на оперативна програма „Черноморски басейн 2014-2020“ е да се подобри благосъстоянието на хората в регионите на Черноморския басейн чрез устойчив растеж и съвместни действия за опазване на околната среда. В териториалния обхват на Програмата попадат 10 държави - България, Гърция, Румъния, Турция, Армения, Азейрбеджан, Грузия, Молдова, Русия и Украйна.  \r\nВ рамките на първата покана за набиране на проекти предложения по програмата бяха одобрени 23 проекта, 19 от които с участието на 20 български партньори с общ бюджет 7,6 млн. лв.", "date": "2018.10.02", "title": "МРРБ: Предвидени са близо 25 млн. евро за реализиране на проекти по програма „Черноморски басейн 2014-2020“"}
{"url": "http://www.focus-news.net/news/2018/10/02/2573791/pregled-na-mezhdunarodnite-novini-do-18-chasa-agentsiya-fokus.html", "text": "Сърбия остава привързана с неутралността във военната сфера. Това увери държаният глава на западната ни съседка на срещата с руския президент Владимир Путин в Москва, предава  TACC . \r\n„Като независима и свободна държава, Сърбия ще запази военната си неутралност. Мисля, че тя е единствената държава в Западните Балкани с подобна определеност“, отбеляза Вучич. \r\nСръбският президент изказа признателност към Русия за подкрепата й в условия,  в които Белград ежедневно е изправен пред множество провокации. \r\nКоментирайки Западните Балкани, Вучич определи ситуацията като „много сложна“, а по отношение на преговорите между Белград и Прищина за нормализиране на двустранните отношения, сръбският президент отбеляза, че „независимо от нашите стремежи да постигнем компромис и да поддържаме мира и стабилността, сме много далеч от каквото и да било решение за Косово и Метохия“. \r\nНа срещата Вучич отправи покана към Путин да посети Белград в близко бъдеще, като увери, че за сръбския народ посещението му би боло голяма чест. \r\n***  Ферибот, превозващ 335 души, пламна в Балтийско море след експлозия в машинното отделение, предава  Reuters , като се позовава на информация от военните на Литва. \r\nПлавателният съд е изпратил сигнал за бедствие, след което литовските военни са изпратили хеликоптер към ферибота. Още два са били приведени в режим на готовност, в случай на необходимост от използването им.  \r\nСъгласно разпространената информация, фериботът е пътувал към литовския пристанищен град Клайпеда от Кил, Германия. \r\nНе се привеждат други подробности. \r\n***  Пхенян няма да се откаже от програмата си за ядрени оръжия в замяна на подписването на мирен договор, с който официално да бъде сложен край на Корейската война, предава  Voice of America . \r\nТригодишната война, която раздели страната на Северна и Южна Корея, приключи през 1953 г. с примирие, но не и с мирен договор, оставяйки двете страни в техническо състояние на война. Идеята за формален мирен договор бе възникнала по време на неотдавнашното размразяване на дипломатическите преговори между Пхенян, Сеул и Вашингтон, насочени към премахване на ядреното оръжие на Корейския полуостров. Но САЩ отхвърлиха искането на Севера за официална декларация, слагаща край на войната, преди режимът напълно да се откаже от програмата си за ядрени оръжия. \r\nВ коментар, публикуван във вторник от държавната информационна агенция, Северът отхвърли предложението за подобна сделка. В текста се подчертава, че официалният мирен договор „не е само дар от човек на човек\", и се допълва, че „никога не може да бъде използва като разменна монета, за да бъде денуклеаризирана Северна Корея“. \r\nВ рамките на речта си пред ООН миналата седмица севернокорейският външен министър Ри Йонг Хо заяви, че „няма начин\" страната му да се разоръжи, докато САЩ продължават да налагат тежки санкции на режима. \r\nСевернокорейският лидер Ким Чен-ун и президентът на САЩ Доналд Тръмп подписаха споразумение по време на тяхната историческа среща на върха в Сингапур през юни. То предвижда пълна денуклеаризация на полуострова. Но двете страни понастоящем са в задънена улица по въпроса. \r\n***  Френските сили за сигурност са арестували трима души след провеждане на антитерористична операция в северната част на страната, съобщава германският национален ежедневник  Die Frankfurter Allgemeine Zeitung .  \r\nАрестуваните са заподозрени в незаконно притежание на оръжие, поясни френският вътрешен министър Жерар Коломб.  \r\nВ операцията, проведена в района на Дюнкерк и Ламанша, са били задействани около 200 полицейски служители, които са обискирали сградата на мюсюлманско сдружение и резиденцията на няколко отговорни за управлението му лица. Подозира се, че членовете на сдружението подкрепят няколко терористични организации, съобщиха междувременно местните власти. \r\n***  Най-малко 13 души са загинали, а други 30 са ранени в резултат на самоубийствен атентат в източната афганистанска провинция Нангахар, предава  Voice of America . \r\nСмъртоносният взрив е задействан в Кама, в офиса на кандидат за парламентарните избори на 20 октомври. Съдбата на кандидата, идентифициран като Насър Мохманд, остава неизвестна. Говорител на местните власти заяви за VOA, че броят на жертвите вероятно ще се увеличи.  \r\nВсе още нито една групировка не е поела отговорност за атентата в провинцията, в която са активни както членове на „Ислямска държава“, така и талибаните. \r\n***  Шансовете управляващият СДСМ да си осигури подкрепата на десет депутати от опозицията до края на седмицата, за да бъдат прокарани конституционните промени за името на Македония, са реалистични и постижими. Сегашното правителство и международната общност са по-благосклонни към това решение, отколкото към идеята за предсрочните парламентарни избори, твърдят източници на скопската електронна медия  A1 On . \r\nЗасега не е известно с какво се търгува и с кои депутати от опозицията се водят преговорите, но е ясно, че до края на седмицата ще се знае изходът от тази операция, която в момента се провежда на политическата сцена.  \r\nЗасега в като възможни депутати от редиците на ВМРО-ДПМНЕ, които биха гласували за конституционните промени, се споменават онези, срещу които се водят съдебни дела за различни престъпления. Сред тях са Даниела Рангелова, Кръстьо Мукоски, Сашо Василевски, Любен Арнаудов, Люпчо Димовски Никола Груевски. \r\n***  На пръв поглед отказът на гласоподавателите в Македония да подкрепят промяна в името на страната им изглежда като въпрос от чисто местен интерес. Но резултатът от референдума може да се разгледа като значителна победа за държавния глава на Руската федерация Владимир Путин, тъй като провалът му създава пречки за евроатлантическата интеграция на Македония, коментират в редакцията на британския вестник  The Guardian , като същевременно допълват, че фиаското с гласуването вероятно е „друг смущаващ пример за способността и желанието на Русия да влияе на демократичния процес в западните страни“. \r\nПреди референдума западните официални лица предупредиха, че Москва се опитва да ограничи участието на гражданите в референдума, за да обезсили резултата му, в случай, че повече от 90% от гласувалите подкрепят промяната на името. \r\nИзбирателната активност обаче бе около 36%, което е по-малко от необходимите 50%, за да бъде решението внесено за обсъждане в парламента. Зоран Заев, премиерът на Македония, обеща да продължи напред, но ще се изправи срещу твърдата опозиция на националистите. \r\nПланът на Русия изглежда прост: увеличаване на нестабилността и разделението. Ако референдумът беше успешен, щеше да се разреши спора с Гърция, който блокира пътя на Македония за членство в Европейския съюз и НАТО. Както и в други страни от Западните Балкани – като Сърбия, Косово и Черна гора, Москва е решена да предотврати по-нататъшното разширяване на западното влияние. \r\nЗа научилите урока си от президентските избори в САЩ през 2016 г. руските методи в Македония изглеждат много познати. Кампаниите за дезинформация и „фалшиви новини\", кибератаките и хакерството, фалшивите профили в социалните медии „Фейсбук“ и „Туитър“ и задкулисните дотации, вероятно са били използвани, за да се осуети успеха на референдума за името. \r\nРусия отрича намеса. Но още миналия месец западните дипломати предупредиха, че само във „Фейсбук“ се появяват 40 нови публикации на ден, които насърчават бойкота на референдума. „Ще позволите ли албанците да ви променят името?\", е най-честият въпрос, който се съдържаше в тях - очевиден опит да се предизвика напрежение между етническото албанско малцинство и доминиращото македонското мнозинство. \r\n***", "date": "2018.10.02", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/02/2573795/predstoyashti-sabitiya-v-stranata-za-3-oktomvri-agentsiya-fokus.html", "text": "*** \r\nОт 9.00 часа ще се състои заседание на Народното събрание. \r\n*** \r\nОт 10.00 часа Министерският съвет ще проведе заседание.  \r\n*** \r\nОт 11.30 часа в народното събрание ще се проведе работна среща между ДПС и кандидата на Обединени патриоти и ГЕРБ за конституционен съдия Красимир Влахов. От 12.00 часа среща с Влахов ще проведат представители на партия „Воля“. \r\n*** \r\nОт 09.00 часа  32 състав на СГС ще разгледа подадена молба за изменение на мярката за неотклонение на 15-годишния младеж, който намушка момче в столичния кв. „Надежда“. Очаква се заседанието да бъде закрито. \r\n*** \r\nОт 9.30 часа 5 състав на Специализирания наказателен съд ще гледа делото срещу Мирослав В., Живко И.  и др., обвинени в организиране и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Младен М., Мария Т. и др., обвинени в организиране и ръководене на организирана престъпна група.  \r\n*** \r\nОт 10.00 часа в БТА Експертният клуб за икономика и политика (ЕКИП) ще представи анализ, посветен на корпоративния данък в България \r\n*** \r\nОт 10.00 часа 3 състав на Специализирания наказателен съд ще гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Пламен И., Явор А. и др., обвинени в организиране и ръководене на организирана престъпна група. \r\n*** \r\nОт 10.00 часа 15 състав на Специализирания наказателен съд ще гледа делото срещу Мартин М. и Стефан Стефанов, обвинени в организиране и ръководене на организирана престъпна група. \r\n*** \r\nОт 10.10 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация ” ЕООД, гр. Плевен и за утвърждаване и одобряване цени на ВиК услуги на „Водоснабдяване и канализация ” ЕООД, гр. Плевен. \r\nорганизирана престъпна група. \r\n*** \r\nОт 10.30 часа 18 състав на Специализирания наказателен съд ще гледа делото срещу Огнян А., Янко Я. и др., обвинени в организиране и ръководене на организирана престъпна група. \r\n*** \r\nОт 11.00 часа 18 състав на Специализирания наказателен съд ще гледа делото срещу Десислава Т., молба за рехабилитация. \r\n*** \r\nОт 11.00 часа 18 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n*** \r\nОт 11.00 часа 18 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n*** \r\nОт 11.00 часа в Инфо Център „София – Европейска столица на спорта“ ще се проведе ресконференция по повод предстоящия през този уикенд СОФИЯ ФИТ ФЕСТ. \r\n*** \r\nОт 11.00 часа в Прес клуб БТА-София ще се проведе пресконференция във връзка с учредяване на Асоциация на дружествата, управляващи етажна собственост (АДУЕС). \r\n*** \r\nОт 11.00 часа в хотел Интерконтинентал, зала „Бална“, пл. Народно събрание 4, Manchester Airports Group (MAG) ще проведе пресконференция за представянето на компанията и нейните бъдещи планове за участие в процедурата по отдаване на концесия на летище „София“. \r\n*** \r\nОт 12.00 часа в Националния пресклуб на БТА ще се проведе пресконференция на тема „Национално стратегическо обединение с цел възраждане, възход и модернизация на България“. \r\n*** \r\nОт 12.30 часа в Литературен клуб „Перото“ ще бъде представена книгата „Живот без алергии“ на д-р Василка Юрукова. \r\n*** \r\nОт 13.30 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в организиране и ръководене на  \r\n*** \r\nОт 13.30 часа ще се проведе заседание на Прокурорската колегия на ВСС. \r\n*** \r\nОт 13.30 часа 5 състав на Специализирания наказателен съд ще гледа делото срещу Маньо Ст., Васил Р. и Данаил И., обвинени в организиране и ръководене на организирана престъпна група. \r\n*** \r\nОт 14.00 часа 1 състав на Специализирания наказателен съд ще гледа делото срещу Иван Сл., Янко К. и др., обвинени в организиране и ръководене на организирана престъпна група. \r\n*** \r\nОт 15.00 часа 17 състав на Специализирания наказателен съд ще гледа делото срещу Даниел Н., Велизар Г. и др., обвинени в организиране и ръководене на организирана престъпна група. \r\n*** \r\nОт 18.30 часа в Литературен клуб „Перото“ Издателство „Милениум“ ще представи книгата „Хроники на безвремието“.  \r\n*** \r\nОт 14.30 часа в зала 142, в сградата на Народното събрание на пл. ‘’Княз Александър I’’ №1, Комисията по взаимодействието с неправителствените организации и жалбите на гражданите, съвместно с Комисията по образованието и науката ще проведе редовно заседание= \r\n*** \r\nОт 17.00 часа в Клуб \"Журналист\" към СБЖ , ул. \"Граф Игнатиев\" 4, ет. 1, ще се състои вечер в памет на известния австралийски журналист Уилфред Бърчит. \r\n*** \r\nОт 10.30 часа в експоцентър „Флора“  ще се проведе втория ден от семинара на тема „Въздействието на замърсяването с твърди отпадъци в Черно море и други аспекти на опазването на околната среда“. \r\n*** \r\nВ 17.00 часа в Магазия 1 в зоната за свободен достъп ще бъде открита учебната година във филиала на Националната художествена академия в Бургас. \r\n*** \r\nВ 09.00 часа пред сградата на Адмиралтейството, на ул. „Преслав” 16, с официална церемония командира на ВМС на България контраадмирал Митко Петев  ще посрещне  началникът на Генералния щаб на ВМС на Република Гърция вицеадмирал Николас Цунис. \r\n*** \r\nОт 10.30 часа в зала „Варна“ делегация от Правителството на Москва ще проведе среща.  \r\n*** \r\nОт 10.00 часа в Икономически университет – Варна, Студентска улица, ет. 1,ще бъде открита документална изложба  „Зараждане на гражданското общество в България /1987 – 1989/“ на Държавна агенция „Архиви“. \r\n*** \r\nОт 14.30 часа в зала „Общински съвет“, ет.2, на Община Варна ще се проведе кръгла маса по проблемите на семействата с деца с аутизъм. Асоциация „Да съхраним жената“ ще проведе този своеобразен открит диалог на тема „Да успяваме заедно“ по проект „Иновативно-интеграционни, социално-здравни дейности за деца с разстройства в аутистичния спектър и за техните семейства”. Проектът се реализира с финансовата подкрепа на Община Варна, Дирекция „Социални дейности“. \r\n***  \r\nОт 18.30 часа в Клуб 7 ще се проведе  Представяне на книгата „Кошмарът“, с автор Надежда Радева.  \r\n***  \r\nОт 19.00 часа на стадион „Ивайло“ ще се проведат Масови безплатни тренировки – есен 2018. \r\n*** \r\nОт 17.00 часа в голяма зала на РИМ-Враца ще се проведе концертно представяне на книга „Хоровите послания на Николай Стойков” от Николина Кротева. \r\n*** \r\nОт 19.00 часа в камерна зала на ДКТ ще бъде представена постановката „Предградия“ от Ерик Богосян.  \r\n*** \r\nОт 19.00 часа в градска концертна зала ще се проведе Месец на клавишите- концерт на Симфониета Враца. \r\n***  \r\nОт 15.00 часа на стадион „Захарни заводи“ ще се проведе среща от първенството на юноши старша възраст – зона Велико Търново между ОФК „Локомотив” – ОФК „Бдин 1923“ гр. Видин. \r\n*** \r\nОт 09.30 часа в Детска градина № 8 ще се играе куклен спектакъл „Приказка за Ох“ на Държавен куклен театър „Дора Габе“. \r\n*** \r\nОт 17.30 часа в заседателната зала на Общината ще се проведе открито заседание на Комисията по спорта към Общински съвет - Дупница с представителите на клубовете от общината.   \r\n*** \r\nОт 14.00 часа в сградата на Областната администрация – конферентна зала на 2-ри етаж Българската търговско-промишлена палата и Кюстендилската търговско-промишлена палата организират среща-дискусия във връзка с поддържане на тесни контакти с местния бизнес, областните и общински власти и медии. \r\n*** \r\nОт 15.00 часа в Обучителния център на Регионална библиотека \"Емануил Попдимитров\" ще бъдат представени резултатите от изпълнения проект \"Информацията и знанието за устойчиво развитие – отговорност за устойчиво бъдеще\".   \r\n*** \r\nОт 18.00 часа в голямата зала на читалище „Братство” ще се проведе концерт, посветен на Международния ден на музиката. \r\n*** \r\nОт 09.30 часа в 10 зала Окръжен съд ще гледа делото срещу Николай Н. и Бренченс Й.  \r\n*** \r\nОт 17.00 часа в зала „Съединение\" на Регионалния исторически музей ще се проведе обществено обсъждане на транспортните и инфраструктурни проблеми на град Пловдив, организираното от СНЦ „Бизнесът за Пловдив\". \r\n*** \r\nОт 18.30 часа в Цар Симеоновата градина, Виенски павилион ще бъдат открити Националните дни за учене през целия живот. Събитието на МОН е основната национална проява, свързана с ученето през целия живот и ученето на възрастни. То ще се състои от 3 до 5 октомври в гр. Пловдив.  \r\n*** \r\nОбщинските съветници от ГЕРБ-Пловдив ще проведат приемни с граждани. Георги Василев, от 16.00 до 18.00 часа в партийния офис в район „Южен” на ул. „Академик Петър Динеков“ №1А; Ани Лафчиева, от 17.00 до 18.30 часа в офиса на ГЕРБ в район „Източен” на ул. „Коста Паница“ №5; Емил Русинов, от 17.30 до 19.00 часа в офиса на ГЕРБ в район „Източен” на ул. „Коста Паница“ №5. \r\n*** \r\nНародни представители от „БСП за България\" ще обсъдят „Визия за България\" с граждани в област Смолян.  Програмата може да прочетете  .  \r\n*** \r\nОт 17.30 часа в Регионален исторически музей – Търговище, в Славейковото училище ще бъде открита изложбата „Техниката у дома през първата половина на XX век” на Националния политехнически музей – София. \r\n*** \r\nОт 10.30 часа в зала „Марица“ на Областна администрация Хасково представители на Световната банка ще участват в заседанието на Регионалния съвет за развитие на Южен централен район \r\n***   \r\nОт 9.00 часа във факултет „Артилерия, ПВО и КИС” в рамките на „Форум отбранителни технологии 2018”,  ще бъде направена презентация на „Оптоелектрон Груп” АД – гр. Панагюрище.  \r\n***   \r\nВ 11.00 часа  в Регионална библиотека „Стилиян Чилингиров” ще бъде представен краеведският сайт „Шуменски истории”.  \r\n*** \r\nОт 15.30 часа на територията на Природен парк „Шуменско плато“ ще бъде открит Девети национален пленер по живопис.", "date": "2018.10.02", "title": "Предстоящи събития в страната за 3 октомври (Агенция „Фокус“)"}
{"url": "http://www.focus-news.net/news/2018/10/02/2573798/sport-shte-se-izigrayat-machovete-ot-vtoriya-krag-v-grupovata-faza-na-shampionskata-liga.html", "text": "Тази вечер ще се изиграят осемте мачове от втория кръг в груповата фаза на Шампионската лига. \r\nЕто кои са предстоящите двубои по групи:  \r\nГрупа \"Е\" \r\nБайерн- Аякс  \r\nАЕК-Бенфика \r\nГрупа \"F\"  \r\nХофенхайм- Манчестър Сити \r\nЛион-Шахтьор (Донецк) \r\nГрупа \"G\": \r\nЦСКА (Москва) - Реал Мадрид \r\nРома - Виктория (Пилзен) \r\nГрупа \"Н\": \r\nЮвентус - Йънг Бойс \r\nМанчестър Юнайтед - Валенсия", "date": "2018.10.02", "title": "Спорт: Ще се изиграят мачовете от втория кръг в груповата фаза на Шампионската лига"}
{"url": "http://www.focus-news.net/news/2018/10/02/2573801/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nas-12-t-po-patya-lozen-polski-trambesh.html", "text": "Ограничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г., уточниха за  Радио „Фокус“ – Велико Търново  от  Областно пътно управление . Условията за пътуване на територията на областт са добри.Отворен за движение на всички превозни средства е Проходът на Републиката. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.10.02", "title": "Велико Търново: Ограничено е движението на моторни превозни средства с обща маса нас 12 т. по пътя Лозен – Полски Тръмбеш"}
{"url": "http://www.focus-news.net/news/2018/10/02/2573796/ministar-ekaterina-zaharieva-referendumat-v-makedoniya-ne-e-provalen.html", "text": "Право е на всеки народ да се самоопредели и да реши къде иска да бъде. Това каза вицепремиерът и външен министър Екатерина Захариева по повод референдума за името на Македония в предаването „Лице в лице” по  bTV . \r\nПо думите ѝ анализите от резултатите от референдума са противоречиви. Захариева изтъкна, че избирателната активност е ниска, но припомни, че от 25 г. там не е правено преброяване и е под въпрос дали това са реалните избирателни списъци. \r\nВъншният министър отбеляза, че почти 610 000 са били „за” и по думите ѝ това очевидно не е малка подкрепа от страна на гражданите на Македония за подкрепата по пътя към ЕС. \r\n\"Очевидно избирателната активност е по-ниска от очакваното, но от друга страна, 92% бяха „за”, което също никой не е очаквал. Не бих казала, че това е провален референдум\", обобщи тя. \r\nЗахариева допълни, че е в интерес на България да има стабилност в съседната ни държава. „Този дългогодишен спор трябва да се реши. Много напрежение имаме на Балканите. Историята не трябва да ни тежи, а да ни е учител. За нас е важно Македония да е стабилна”, подчерта външният министър. \"Нашата ръка за тяхното членство в ЕС остава протегната\", посочи тя.", "date": "2018.10.02", "title": "Министър Екатерина Захариева: Референдумът в Македония не е провален"}
{"url": "http://www.focus-news.net/news/2018/10/02/2573790/api-obshtina-burgas-tryabva-da-remontira-svlecheniya-nasip-na-pat--9-burgas-pomorie-v-chertite-na-kv-sarafovo.html", "text": "Община Бургас трябва да извърши ремонта на свлечения насип на  републиканския път I-9 Бургас - Поморие при кръговото кръстовище за летище „Бургас\", който попада в урбанизираната територия на кв. „Сарафово“. Това съобщиха от пресцентъра на  Агенция „Пътна инфраструктура“ . От насипа на пътя се свлече земна маса, вследствие на обилните дъждове през вчерашния ден. \r\nМестната администрация поддържа трасето в чертите на града по силата на споразумителен протокол с Агенция „Пътна инфраструктура“. \r\nСлед извършване на необходимите ремонтни дейности по пътния участък АПИ ще възстанови част от изразходваните средства на Община Бургас.", "date": "2018.10.02", "title": "АПИ: Община Бургас трябва да ремонтира свлечения насип на път I-9 Бургас - Поморие в чертите на кв. „Сарафово“"}
{"url": "http://www.focus-news.net/news/2018/10/02/2573793/milo-dzhukanovich-rezultatat-ot-referenduma-v-makedoniya-e-signal-za-trevoga-i-posledno-preduprezhdenie-za-es.html", "text": "Президентът на Черна гора Мило Джуканович предупреди, че резултатът от референдума в Македония трябва да бъде възприет като „сигнал за тревога и последно предупреждение\" за Брюксел и всички в Европейския съюз, които взимат решения, предава македонската електронна медия  A1 On . \r\nСъгласно думите му, ЕС трябва „да се посвети по-сериозно на разширяването в Западните Балкани и да предприеме по-стратегически стъпки\". \r\nДжуканович оцени, че стабилността на европейския континент се укрепва със стратегията на интеграция, а не чрез преустановяването на процеса на присъединяване на Западните Балкани в ЕС. „Остава да се повярва, че неуспехът на референдума в Македония\" няма да повлияе отрицателно на диалога между Сърбия и Косово, алармира черногорският президент.  \r\n„Объркано и несигурността, която идва от ЕС, подхранва илюзиите на винаги активните носители на теглещата назад политика, които все още мечтаят за прекрояване на целия регион\", предупреди Джуканович. \r\nТой подчерта още, че резултатите от референдума в Македония свидетелстват най-добре за това, добавяйки, че „десетилетия на пренебрегване на този проблем не може да се компенсира с интензивната подкрепа на чуждестранните сили през последните месеци\". Тереза Герова", "date": "2018.10.02", "title": "Мило Джуканович: Резултатът от референдума в Македония е сигнал за тревога и последно предупреждение за ЕС"}
{"url": "http://www.focus-news.net/news/2018/10/02/2573803/dots-rumen-bostandzhiev-psiholog-usmivkata-e-neshto-chudesno-stiga-da-e-iskrena-i-avtentichna.html", "text": "Усмивката е нещо чудесно, стига да е искрена и автентична. Това каза за  Радио „Фокус“ – Бургас   психологът и преподавател доц. Румен Бостанджиев по повод Международния ден на усмивката. “Усмивката е универсален ключ, с който хората, дори и да не говорят на един и същ език, биха могли да създадат една позитивна основа за общуване. Тя е изключително важна, защото отваря много врати“, каза Бостанджиев. По думите му когато човек се усмихва, той изразява своята добронамереност и в същото време усмивката е обратното на това, което изразява агресията. Тя може да се открие в много нюанси – саркастична, иронична, щастлива и фалшива. „Има цяла наука за усмивката. Не става въпрос само да „закачим“ една усмивка, става дума да погледнем на света по по-хубав начин. Ако ние се опитаме да бъдем позитивни, това, което ще ни се случи, ще бъде в много по-голяма степен позитивно“, допълни още доц. Румен Бостанджиев. \r\nМария КУРТЕВА", "date": "2018.10.02", "title": "Доц. Румен Бостанджиев, психолог: Усмивката е нещо чудесно, стига да е искрена и автентична"}
{"url": "http://www.focus-news.net/news/2018/10/02/2573807/stara-zagora-fotografska-izlozhba-samoletostroeneto-v-kazanlak-shte-bade-otkrita-v-izlozhbenata-na-darzhaven-arhiv-plovdiv.html", "text": "Фотографска изложба „Самолетостроенето в Казанлък“ ще бъде открита в изложбената на Държавен архив – Пловдив. Това каза за  Радио „ Фокус“  Стефан Папукчиев,  директор на Музея на фотографията . Експозицията от около 70 снимки представя редки фотоси за близо 90-годишната история на българската авиация в Казанлък, събирани и съхранявани през годините от проф. д.в.н. полк. Димитър Недялков, дългогодишен преподавател във Военна академия „Георги Сава Раковски“. Изложбата проследява държавната политика от 20-те години на миналия век, когато приоритет е не вносът, а строителството на самолети, преместването на Авиационното училище от Божурище в Казанлък, краткото сътрудничество с чешка фирма в \"града на розите\" и последвалото партньорство с италианска компания, изцяло държавния контрол след 1942г., изграждането на компетентни авиационни кадри за интензивното производство на самолети в Казанлък - до залеза на авиацията в цяла България в началото на 50-те години на миналия век. \r\nСлавяна ГАЙДАРОВА", "date": "2018.10.02", "title": "Стара Загора: Фотографска изложба „Самолетостроенето в Казанлък“ ще бъде открита в изложбената на Държавен архив – Пловдив"}
{"url": "http://www.focus-news.net/news/2018/10/02/2573797/kmetat-na-obshtina-veliko-tarnovo-inzh-daniel-panov-otkri-13-tata-godishna-sreshta-na-mestnite-vlasti.html", "text": "Кметът на Община Велико Търново инж. Даниел Панов откри 13-тата годишна среща на местните власти, която се провежда в Албена. Това съобщиха за Радио „Фокус“ – Велико Търново от  пресцентъра на Общината . На откриването на  Пленарната сесия присъства и изпълнителния директор на Националното сдружение на общините Силвия Георгиева, както и заместник министър-председателят Томислав Дончев. По време на срещата над 750 кметове и експерти от общините дискутират актуални въпроси, касаещи местните власти. \r\nВ сесията „Силни общини – силна държава: перспективи за развитие на местното самоуправление“ ще се включи и председателят на Народното събрание Цвета Караянчева. \r\nВ различните по своя характер и теми срещи участват и много представители на изпълнителната и законодателната власт, сред които министрите на регионалното развитие и благоустройството, на образованието, на труда и социалната политика – Петя Аврамова, Красимир Вълчев и Бисер Петков, председатели на постоянни комисии в Народното събрание и др. \r\nДискусиите обхващат въпроси, свързани с регионалното развитие, подобряването на инфраструктурата, а с това – и възможностите за привличане на инвестиции, опазването на обществения ред, превенцията срещу бедствия и аварии и защитата при настъпването на подобни явления и обстоятелства. \r\nПредмет на обсъждане са също и конкретни мерки за оптимизирането на връзката между образованието и бизнеса, развитието на социални услуги, разширяването на електронното управление и дигиталния обмен на данни. \r\nПо време на сесията бе открито и изложението „Общинско Експо 2018” за стоки и услуги за общините, осигуряващо пряка комуникация между местната власт, бизнеса и неправителствения сектор. \r\nМария НЕДЕВА", "date": "2018.10.02", "title": "Кметът на Община Велико Търново инж. Даниел Панов откри 13-тата годишна среща на местните власти"}
{"url": "http://www.focus-news.net/news/2018/10/02/2573804/the-washington-post-sled-opasen-intsident-v-yuzhnokitaysko-more-pekin-obvini-vashington-v-narushavane-na-suvereniteta-mu.html", "text": "Официален Пекин обвини Вашингтон в нарушаване на суверенитета му, след като американски кораби бяха забелязани край спорни острови в Южнокитайско море, съобщава  The Washington Post  в поредна статия, посветена на напрегнатите отношения между двете страни след след седмици на ескалиращо военно напрежение. \r\nВ края на миналата седмица китайски разрушител се приближи опасно близо до кораб от ВМС на САЩ, принуждавайки го да промени курса си на плаване. Вашингтон определи инцидента като „не съвсем безопасен и и непрофесионален\" ход. \r\nВ отговор Министерството на отбраната на Китай подчерта, че американският плавателен съд изобщо не е трябвало да преминава през района, за да „демонстрира мисията си за свобода на корабоплаването“. \r\n„Китайският кораб предприе бързи действия срещу кораба на САЩ в съответствие със закона и го предупреди да напусне водите\", бе отбелязано в изявление от военното ведомство в Пекин.  \r\nПрисъствието на американски кораби в близост до китайския архипелаг край бреговете на Филипините, Малайзия и южния Виетнам „сериозно застрашава суверенитета и сигурността на Китай\" и „сериозно подкопава отношенията между двете страни и техните военни\", бе казано още в разпростанения текст.  \r\nВ ответно изявление от Тихоокеански флот на САЩ реакцията на Китай бе определена като „агресивна\". Военните на САЩ поясниха, че „китайският кораб се е приближил опасно, в резултат на което американският кораб се наложи да направи маневра, за да предотврати сблъсък“. \r\nСпоред Вашингтон американският кораб е провеждал операция, която Вашингтон определя като такава „за гарантиране на навигационните операции или мисии за насърчаване на международната законност в океанската територия“.  Вашингтон заяви, че целта е да се отхвърлят „прекомерните морски претенции“ на която и да било държава.  Тереза Герова", "date": "2018.10.02", "title": "The Washington Post: След опасен инцидент в Южнокитайско море: Пекин обвини Вашингтон в нарушаване на суверенитета му"}
{"url": "http://www.focus-news.net/news/2018/10/02/2573806/muzikalnoto-predavane-studio-mediteran-na-radio-fokus-shte-bade-posveteno-v-pamet-na-legendata-na-frenskiya-shanson-sharl-aznavur.html", "text": "Днешното издание на музикалното предаването „Студио Медитеран“ на  Радио „Фокус“  е посветено в памет на легендата на френската музика Шарл Азнавур. Вчера – в Деня на музиката и поезията, от този свят на 94-годишна възраст завинаги си отиде известният френски композитор от арменски произход, легендарният тенор, поет, актьор Шанур Вахинаг Азнавурян. Той започва да пее едва на 9 години, а скоро след това приема артистичното име Азнавур. През годините придобива световна слава. Често е наричан „френският Франк Синатра“, а основната тема, която заляга в песните му е тази за любовта.  Написал над 1 000 песни и мюзикъли, над 100 записа, Азнавур пее на 5 езика и е един от най-известните френски изпълнители в международен план. Талантът му се разкрива и в киното, той взима участие в 70 филма. \r\nВ края на миналата година той докосна хиляди български почитатели, представяйки едни от своите вечни песни пред родна публика.  Днес отново ще слушаме някои от тях като: „La Bohème“, „Liberté“, „Fado“, „Everybody Loves Somebody“ feat. Dean Martin. Ще чуем и изпълнение на DALIDA – Besame Mucho - Charles Aznavour & Dalida & Edit Piaf, Yasmine Ammari  La Mamma и др. Бъдете с двучасовото ни музикално предаване за популярната в страните от Средиземноморието музика „Студио Медитеран“ от 21.00 до 23.00 часа.", "date": "2018.10.02", "title": "Музикалното предаване „Студио Медитеран“ на Радио „Фокус“ ще бъде посветено в памет на легендата на френския шансон Шарл Азнавур"}
{"url": "http://www.focus-news.net/news/2018/10/02/2573805/kyustendil-kontserti-nauchna-konferentsiya-i-voennoistoricheska-vazstanovka-sa-sred-aktsentite-v-kulturniya-kalendar-na-obshtinata.html", "text": "Концерти, научна конференция и военноисторическа възстановка са сред акцентите в културния календар на Община Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. На 3 октомври от 18.00 чака в зала на читалище „Братство” ще се състои концерт на дуо „Радионови”, проф. Росен Радионов – цигулка и Зорница Радионова – пиано. На 4 октомври от 13.00 чака в зала на Регионален исторически музей ще бъде открита национална научна конференция с международно участие „Музейните и архивни фондове – места на памет. Представяне на богатството на музейните фондове и архиви”. Организатори са Министерство на културата, Община Кюстендил и Регионален исторически музей. На 6 октомври от 12.00 часа в района на село Гюешево ще се проведе военноисторическа възстановка Операция „Деве баир 8-14.09.1944”. Тя се организира от  клуб „Братя по оръжие”, Министерство на отбраната и Община Кюстендил. На същата дата ще бъдат отбелязани годишнини от създаването на читалищата в селата Раждавица и Багренци. 105 години от създаването на читалище „Светлина” и 90 години от създаването на читалище „Отец Паисий”. \r\nВенцеслав ИЛЧЕВ", "date": "2018.10.02", "title": "Кюстендил: Концерти, научна конференция и военноисторическа възстановка са сред акцентите в културния календар на Общината"}
{"url": "http://www.focus-news.net/news/2018/10/02/2573799/plovdiv-15-minuti-roditeli-na-detsa-s-uvrezhdaniya-i-blizkite-im-preminavaha-prez-krastovishteto-na-stochna-gara-v-grada-v-znak-na-protest.html", "text": "15 минути родители на деца с увреждания и близките им преминаваха през кръстовището на Сточна гара в Пловдив в знак на протест, предаде репортер на  Радио „Фокус”- Пловдив . Движението в пиковия час не бе блокирано, тъй като хората преминаваха на зелена светлина на светофара. „Протестът “Системата ни убива – Системата е блокирала” бе мирен, но не последен”, казаха участниците в него. Родителите настояват за реформа в политиката, отнасяща се до деца с увреждания. „Искаме хората да ни видят, чуят и да разберат, че ние и децата ни съществуваме и имаме потребности и нужди като всички останали хора в държавата”, каза Димитрия Денева, майка на 6-годишно дете с увреждания. По думите й досега нищо не е постигнато за тези хора в борбата им с институциите. Повечето им искания са отхвърлени и затова борбата им ще продължи. „Искаме промяна в Закона за хората с увреждания, като всеки един такъв човек да получи това, което му е потребно според неговото заболяване. Искаме да има достъпна среда и най-вече интеграция на тези хора”, добави Димитрия Денева. Тя сподели още, че ежедневието й е запълнено изцяло с детето и тя е спряла всякакво личностно развитие, тъй като няма изградени центрове, в които може да го остави, за да работи. \r\nПротести се проведоха днес и в други големи градове на страната. \r\nЦветана ТОНЧЕВА", "date": "2018.10.02", "title": "Пловдив: 15 минути родители на деца с увреждания и близките им преминаваха през кръстовището на Сточна гара в града в знак на протест"}
{"url": "http://www.focus-news.net/news/2018/10/02/2573800/sofiya-protestirashti-roditeli-na-detsa-s-uvrezhdaniya-blokiraha-orlov-most.html", "text": "Протестиращи родители на деца с увреждания блокираха Орлов мост, предаде репортер на  Агенция \"Фокус\" . На място има полицейски екипи. Протестът се провежда под надслов „Системата убива – системата е блокирана“. Шествието на майките започна от Народното събрание.", "date": "2018.10.02", "title": "София: Протестиращи родители на деца с увреждания блокираха Орлов мост"}
{"url": "http://www.focus-news.net/news/2018/10/02/2573812/nimh-utre-minimalnite-temperaturi-shte-sa-mezhdu-8-i-13-maksimalnite-shte-sa-predimno-mezhdu-20-i-25.html", "text": "Атмосферното налягане ще е малко по-високо от средното за месеца. През следващото денонощие ще има променлива облачност, по-значителна над Южна България, но само на изолирани места там е възможно слабо и за кратко да превали.  Над Северна България през деня ще преобладава слънчево време. В сутрешните часове на места в котловините на Западна България и в югоизточните райони има условия за образуване на ниска облачност или мъгла. Ще духа слаб в Дунавската равнина и Източна България до умерен вятър от запад-северозапад. Минималните температури ще са между 8° и 13°, максималните ще са предимно между 20° и 25°. Това съобщи за  Агенция „Фокус“  дежурният синоптик от НИМХ Евгения Егова. \r\nНад Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20-22°. Температурата на морската вода е 19-21°. Вълнението на морето ще е 1-2 бала. \r\nНад планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен до силен, по най-високите части временно бурен вятър от запад-северозапад. Максималната температура на височина 1200 метра ще е около 16°, на 2000 метра – около 10°. \r\nВ четвъртък ще има променлива облачност, на отделни места в Рило-Родопската област е възможно слабо и за кратко да превали. Ще духа слаб до умерен вятър от запад-северозапад и дневните температури слабо ще се понижат, минималните ще останат без съществена промяна. В петък и събота ще преобладава слънчево време. По-значителни увеличения на облачността ще има над Източна България, но вероятността за валежи е малка. Вятърът ще се ориентира от изток-югоизток, ще бъде слаб до умерен, в Югозападна България ще е почти тихо. Сутрешните температури ще се понижат, дневните ще останат предимно между 18° и 23°.", "date": "2018.10.02", "title": "НИМХ: Утре минималните температури ще са между 8° и 13°, максималните ще са предимно между 20° и 25°"}
{"url": "http://www.focus-news.net/news/2018/10/02/2573809/ria-novosti-predstoyashtata-sreshta-putin-kurts-obsadena-shte-bada-ruskata-rolya-v-siriya.html", "text": "Държавният глава на Руската федерация Владимир Путин ще приеме за среща в Санкт Петербург австрийският канцлер Себастиан Курц, с когото ще обсъдят ролята на Москва в Сирия. Това заяви пред журналисти съветникът на руския президент – Юрий Ушаков, предава  РИА Новости . \r\nВ дневния ред на разговорите между Путин и Курц ще бъде основна тема ще бъде участието на Русия в процеса за разрешаване на сирийската криза, но лидерът на Кремъл е изразил готовност са обсъди и ситуацията в Украйна. „С оглед на председателството на Австрия на Съвета на Европейския съюз, ще бъдат засегнати и въпроси, засягащи отношенията Русия-ЕС“, допълни още Ушаков. Тереза Герова", "date": "2018.10.02", "title": "РИА Новости: Предстоящата среща Путин-Курц: Обсъдена ще бъда руската роля в Сирия"}
{"url": "http://www.focus-news.net/news/2018/10/02/2573808/predstoyashti-mezhdunarodni-sabitiya-za-3-oktomvri-agentsiya-fokus.html", "text": "Очаква се началото на преговорите между СДСМ и ВМРО-ДПМНЕ за формирането на парламентарно мнозинство за промените в Конституцията. \r\n***  Канцлерът на ФРГ Ангела Меркел и министри от кабинета й пристигат в Израел за междуправителствени преговори. \r\n***  Министрите на отбраната на страните от НАТО ще обсъдят прогреса на решенията, взети на юлската среща на върха и провала на референдума за името на Македония. \r\n***  Държавният глава на Руската федерация Владимир Путин ще се срещне с австрийския канцлер Себастиан Курц. \r\n***  Премиерът на Обединеното кралство Тереза Мей ще изнесе ключова реч на конференцията на Консервативната партия.  \r\n***  Очаква се руските сенатори да утвърдят спорната пенсионна реформа.  \r\n***  Международният съд ще се произнесе по жалбата на Иран за санкциите на САЩ. \r\n***  Нидерландският външен министър Стеф Блок пристига в Анкара за преговори с турски официални лица – първа по рода си визита след дипломатическата криза между двете страни от миналата година.  \r\n***", "date": "2018.10.02", "title": "Предстоящи международни събития за 3 октомври (Агенция „Фокус“)"}
{"url": "http://www.focus-news.net/news/2018/10/02/2573811/pazardzhik-bogata-kolektsiya-ot-istoricheski-snimki-na-rodopskata-tesnolineyka-ima-v-muzeya-na-zhp-gara-tsepina.html", "text": "Имаме план да допълним колекцията от експонати в Музея на гара Цепина, с нови снимки от наши инициативи, каза за  Радио „Фокус“-Пазарджик  Кристиян Ваклинов, от Сдружение „За теснолинейката“. По думите му музеят не работи постоянно, тъй като  всичко е на доброволни начала и няма човек, който да посреща посетителите. „Надяваме се,че скоро ще намерим  човек, който ще приеме инициативата присърце и ще работи там срещу минимално заплащане. В експозицията има богата колекция от исторически снимки, проследяващи цялата 90-годишна история на построяването и експлоатацията на Родопската теснолинейка. Някогашната канцелария на гара Цепина е възстановена в максимално близък до оригиналния вид и ще можете да влезете в работната обстановка на ръководител-движение от едно време, да си маркирате ретробилетче на компостьор, както се е правело някога, да обърнете истинска железопътна стрелка и да видите още много интересни неща, съпътствали теснолинейката в над 90-годишното ѝ съществуване“, каза Ваклинов. \r\nРадослава МУРДЖЕВА", "date": "2018.10.02", "title": "Пазарджик: Богата колекция от исторически снимки на Родопската теснолинейка има в Музея на жп гара Цепина"}
{"url": "http://www.focus-news.net/news/2018/10/02/2573802/pazardzhik-mayki-na-detsa-s-uvrezhdaniya-blokiraha-trafika-na-edin-ot-vhodovete-na-grada.html", "text": "Близо 30 майки и деца с увреждания се събраха на протест в Пазарджик, като блокираха трафика на един от входовете на града, предаде репортер на  Радио „Фокус“ – Пазарджик . Протестиращите преминаха символично кръстовището на бул. „Петър Бонев“ и „Г. Бенковски“ в Пазарджик. Част от тях носеха плакати с надписи „Системата ни убива“ и черни знамена, които по думите им показват какъв е техният живот. Протестиращите настояват за реална помощ от страна на държавата, която да се изразява в медицински грижи и рехабилитация. Те се обединиха около основното искане Законът за личната помощ да бъде разгледан в Народното събрание. По време на протеста думата беше дадена и на 24-годишната Румяна, която страда от детска церебрална парализа и досега е претърпяла 23 операции. Междувременно момичето е успяло да завърши „Социални дейности“ в Пловдивския университет. Тя сподели, че не е получила подкрепа от колегите си в университета, а по време на средното си образование се е сблъскала с липсата на достъпна среда за хора с увреждания. Една от протестиращите майки постави акцент и върху здравните емигранти – семейства с деца с увреждания, които трайно са напуснали страната и са заминали в чужбина, където получават качествена здравна грижа. Протестът е подкрепен от граждански организации и политически движения, като премина при засилено полицейско присъствие. \r\nАлбена ЖИЛЕКОВА", "date": "2018.10.02", "title": "Пазарджик: Майки на деца с увреждания блокираха трафика на един от входовете на града"}
{"url": "http://www.focus-news.net/news/2018/10/02/2573814/veliko-tarnovo-muzikalna-shkola-elita-zavoyuva-dve-parvi-mesta-na-mezhdunaroden-muzikalen-konkurs.html", "text": "Музикална школа „Елита“ завоюва две първи места на международен музикален конкурс. Това съобщи за  Радио „Фокус“ – Велико Търново  музикалният педагог на школата Петя Василева. Възпитаниците на школата се включиха в  Международния музикален конкурс „Music Galaxy 2018“, който се проведе в Румъния. В него взеха участие над 100 деца от различни страни – Румъния, Молдова, Испания, Турция, България. Габриела Делева и Александър Момински от  Музикално студио „Елита“ с вокален педагог Петя Василева, завоюваха първите места във възрастовите си групи – до 8 години и до 12 години. Габриела Делева е възпитаник на ОУ „Бачо Киро“, а Александър Момински е второкласник в СУ „Емилиян Станев“ в музикална паралелка със специален инструмент класическо пиано. Двамата представиха песни на световноизвестни изпълнители – Фреди Меркюри –  „Don’t stop me now“и Джон Леджън –  „All of me“. Освен това, преди броени дни, друг възпитаник на школата  – Иван Мишев бе гост изпълнител и на музикалното събитие „Ветренци пее“. Детето  е ученик от първи клас в ОУ „Бачо Киро“ – град Велико Търново.  \r\nМария НЕДЕВА", "date": "2018.10.02", "title": "Велико Търново: Музикална школа „Елита“ завоюва две първи места на международен музикален конкурс"}
{"url": "http://www.focus-news.net/news/2018/10/02/2573816/d-r-yuliyana-lazarova-namalyavat-zabolelite-ot-tuberkuloza-v-oblast-smolyan-prez-poslednite-godini.html", "text": "През последните години заболелите от туберкулоза област Смолян и страната намаляват. Това каза за  Радио „Фокус“ – Смолян  д-р Юлияна Лазарова – завеждащ пневмофтизиатричния кабинет в Смолянската болница. „За тази година броят на регистрираните новозаболели от болестта е по-нисък засега. 10 са диагностицираните със заболяването от началото на годината. За миналата година са били 25 и тази година най-вероятно ще са по-малко. Така може би ще достигнем около 15 новорегистрирани до края на годината и ще сме на равнището от 2016 г. Това показва, че за нашата област има трайна тенденция за намаляване на броя на заболелите и от дълги години този брой се си запазва под средния за страната“, поясни д-р Лазарова. Тя коментира, че положителната тенденция се дължи най-вече на подобрената диагностика на заболяването, както и на факта, че в област Смолян намаляват хората в работоспособната възраст, които най-често страдат от туберкулоза и миграцията оказва влияние и тук. По време на поредната кампания за безплатни прегледи, която се проведе през изминалата седмица в Смолян, е имало голям интерес от страна на младите хора, които са научили за прегледите от социалните мрежи, където също бе разпространено провеждането на седмицата на отворените врати. По-голямата част от лицата, които са решили да се прегледат са имали контакт с болен от туберкулоза в семейството, приятели или със случаен човек. В кампанията в края на септември са се включили и лица с хронични заболявания – онкологични или диабет, които протичат с намален имунитет и са рисков фактор за заболяване от туберкулоза, каза още д-р Лазарова. \r\nНели ГЕРГЬОВСКА", "date": "2018.10.02", "title": "Д-р Юлияна Лазарова: Намаляват заболелите от туберкулоза в област Смолян през последните години"}
{"url": "http://www.focus-news.net/news/2018/10/02/2573815/sport-barselona-stana-parviyat-klub-v-sveta-s-pechalba-ot-nad-miliard-dolara.html", "text": "Испанският гранд Барселона обяви, че е станал първият спортен клуб в света, преминал границата от един милиард долара печалба. Каталунският тим представи годишния си отчет, от който става ясно, че за сезон 2017/2018 е спечелил 1,05 милиарда долара, или 914 милиона евро. \r\nВ отчета се пояснява, че за високите приходи значение има продажбата на Неймар на Пари Сен Жермен, чиято освобождаваща клауза е била в размер на 222 милиона евро. Другата важна причина за рязкото повишаване на приходите на Барселона е влизането в сила на новия пакет от плащания от УЕФА за участниците в Шампионската лига, тъй като каталунците обикновено достига до заключителните етапи на състезанието.", "date": "2018.10.02", "title": "Спорт: Барселона стана първият клуб в света с печалба от над милиард долара"}
{"url": "http://www.focus-news.net/news/2018/10/02/2573818/varna-predseitbena-podgotovka-e-izvarshena-na-nad-273-000-dka-v-oblastta.html", "text": "Есенната сеитба във Варненска област продължава. Това съобщиха за  Радио „Фокус” – Варна  от  Областна дирекция „Земеделие”  във Варна. Според оперативните данни към 26 септември засетите площи със зимна маслодайна рапица във Варненска област са 36 852 дка. 10 400 дка са площите, засети с пшеница, а площите с ечемик към момента са 2 900 дка. Все още не е започнала сеитбата на тритикале, сочи справката за хода на есенната сеитба в областта. Предсеитбена подготовка е извършена на над 273 000 дка, като предсеитбено торене с фосфор е осъществено върху 161 100 дка, с азот са наторени 107 700 дка, а с калий – 85 000 дка. Дълбока оран е извършена върху 151 050 дка. \r\nМарияна ВАЛЕНТИНОВА", "date": "2018.10.02", "title": "Варна: Предсеитбена подготовка е извършена на над 273 000 дка в областта"}
{"url": "http://www.focus-news.net/news/2018/10/02/2573810/gd-granichna-politsiya-vazstanoveno-e-dvizhenieto-prez-gkpp-kapitan-petko-voyvoda-ormenion.html", "text": "Възстановено е движението през ГКПП „Капитан Петко войвода – Орменион\". Това съобщи за  Агенция „Фокус“  Лора Любенова, говорител на ГД „Гранична полиция“. Пропускането на автомобили бе преустановено заради аварирал тежкотоварен автомобил на гръцка територия. Камионът затвори двете платна за движение.  Любенова уточни, че авариралият ТИР е изтеглен от пътното платно, но се е образувал голям разлив от гориво. Разливът е обработен, но участъкът все още е хлъзгав. От „Гранична полиция“ призовават водачите да шофират с повишено внимание. Участъкът е непосредствено след българския пункт.  \r\nМариела РУСЕВА", "date": "2018.10.02", "title": "ГД „Гранична полиция“: Възстановено е движението през ГКПП „Капитан Петко войвода – Орменион\""}
{"url": "http://www.focus-news.net/news/2018/10/02/2573819/stara-zagora-literaturen-klub-svetlini-sred-senkite-kam-detski-kompleks-sveti-ivan-rilski-shte-otbelezhi-15-godini-ot-svoeto-sazdavane.html", "text": "Литературен клуб „Светлини сред сенките“ към Детски комплекс „Свети Иван Рилски“ ще отбележи 15 години от своето създаване. Това каза за  Радио „Фокус“  ръководителят и създател на клуба Валентина Димова. Тя поясни, че годишнината клубът посреща с нов модерен роман в стихове подготвен от децата – писатели от литературния клуб - „Момичето от квартала“. Книгата е много сериозна и това закачливо заглавие подвежда. Главната героиня Ния играе с момчета само, защото в квартала няма други деца. Тя е дете на много строги родители, които не и позволяват да закъснява, да се отдалечава от квартала и затова тя е много изобретателна и живее във фантазиите си. \r\n\"Интересен факт в създаването на книгата е, че всяко дете водеше свой герой, а някои и по двама герои. Романът – приказка е написан както от големите, така и от по-малки деца в клуба. Най-трудните текстове са написани от големите ученици, малките герои – от малките ученици. Така се получава нещо наистина интересно. Досега не бяхме правили подобно нещо, мисля че дори няма издавано подобно нещо някъде“, поясни Димова. Книгата има трима редактори.  \r\nСлавяна ГАЙДАРОВА", "date": "2018.10.02", "title": "Стара Загора: Литературен клуб „Светлини сред сенките“ към Детски комплекс „Свети Иван Рилски“ ще отбележи 15 години от своето създаване"}
{"url": "http://www.focus-news.net/news/2018/10/02/2573813/nova-makedoniya-ruskoto-posolstvo-v-skopie-reagira-na-publikatsiyata-na-the-guardian.html", "text": "Посолството на Руската федерация в Скопие реагира на статията на британския вестник  The Guardian , в която провалът на референдума за името на Македония бе определен като победа за Москва, отбелязва скопското електронно издание  „НОВА“ . \r\n„Уважаеми  The Guardian  (и други западни медии), да обвинявате Русия за неуспеха на референдума в Македония, означава или че Ви липсва професионален опит, или че преднамерено подценявате македонския народ. Както и да било, нито едното, нито другото не е хубаво за Вашата репутация“, се казва в съобщение от руската дипломатическа мисия в Скопие, публикувано в социалната мрежа „Туитър“. \r\nНа пръв поглед отказът на гласоподавателите в Македония да подкрепят промяна в името на страната им изглежда като въпрос от чисто местен интерес. Но резултатът от референдума може да се разгледа като значителна победа за държавния глава на Руската федерация Владимир Путин, тъй като провалът му създава пречки за евроатлантическата интеграция на Македония, написаха по-рано от редакцията на британския вестник  The Guardian , като допълниха, че фиаското с гласуването вероятно е „друг смущаващ пример за способността и желанието на Русия да влияе на демократичния процес в западните страни“. Тереза Герова", "date": "2018.10.02", "title": "„НОВА“ (Македония): Руското посолство в Скопие реагира на публикацията на The Guardian"}
{"url": "http://www.focus-news.net/news/2018/10/02/2573820/prof-georgi-mihaylov-bsp-na-posledno-myasto-sme-po-vsichki-vazhni-pokazateli-na-zdraveopazvaneto.html", "text": "На последно място сме по всички важни показатели на здравеопазването. Вотът на недоверие е дебат, който акцентира върху голям проблем.„Че парите в здравеопазването се източват- са думи и на финансовия министър преди една година. За съжаление, за това време нищо не се е променило.  Според данни на ЕВРОСТАТ България се намира на последно място по всички важни показатели на  здравеопазването. В началото на работата на 44-то НС от БСП провокирахме дебати за здравеопазването, като акцентирахме, че начинът на управлението и финансирането му е дълбоко порочен, не отразява идеите на тази социална страна и през декември 2017 г., лично от Кирил Ананиев, получихме признание, че системата е болна.” Това каза пред БНТ народният представител от ПГ на „БСП за България” проф. Георги Михайлов по темата за предстоящият вот на недоверие към правителството за здравеопазване, съобщиха от пресцентъра на  партията .Той отбеляза, че се дофинансира системата, без да се променя гръбнакът й. „В системата са създадени корупционни условия за движение на пари, които са известни на всички участници в нея. Там има обществени ресурси от 4,7 млрд. лева и от джоба на българските граждани излизат още 4 млрд. лева, а системата е тотално неефективна”, каза проф. Михайлов. Той припомни, че още миналата година, при обсъждането на бюджета, депутатите от ГЕРБ са настоявали да се налеят още пари, за да има спокойствие в системата при същитеконструкции. „Сега идва новата финансова година. Всички благи разговори за реформи визират далечната 2020 г., а ние ще гласуваме, на практика, същия бюджет за следващата година, т.е. ще наливаме отново пари в една система, за която официално министърът е признал, че не работи добре. Колко време да чакаме тази система да проработи?”, попита професорът. \"Вотът на недоверие е дебат по своята същност. И всяко дебатиране акцентира върху даден проблем в държавата”, уточни той. По думите му предложенията за реформи на управляващите не променят управлението на системата, а създават нови играчи в нея, в лицето на застрахователите. \"Този модел бе направен на тъмно”, категоричен бе професор Михайлов. Според него, въпросният нов модел на ГЕРБ е всъщност един много дълъг разговор. „Той е напълно нереалистичен. Никой застраховател няма да участва в този процес при 4,7 милиарда лева разходвани от публичния ресурс, защото застрахователите казаха, че ще бъдат изправени пред  тежки финансови проблеми”, добави Михайлов. „Ние предлагаме модел, който не е свързан само с наливане на нови средства, а  с промяна на финансирането на системата”, заключи той.", "date": "2018.10.02", "title": "Проф. Георги Михайлов, БСП: На последно място сме по всички важни показатели на здравеопазването"}
{"url": "http://www.focus-news.net/news/2018/10/02/2573823/veliko-tarnovo-ploshtadka-za-otselyavane-sred-prirodata-shte-sazdavat-v-selo-balvan.html", "text": "Площадка за оцеляване сред природата ще създават във великотърновското село Балван. Идеята е на Дарителско сдружение „Св. Иван Рилски“. Това съобщи за  Радио „Фокус“ – Велико Търново   неговият председател Благовеста Факирова. Проектът за новото съоръжение ще се разработва съвместно с Националния военен университет „Васил Левски“, съвместно с който по време на Лятната детска полицейска академия се реализираха подобни занимания с децата от Центровете за работа с деца и младежи във великотърновските села. „В Балван се оформи един кът със зона за отдих, детска площадка, беседка за социални контакти, площадка с фитнес уреди за открито и двете площадки за превенция. Смятаме, че може да се намери място и за една площадка за оцеляване сред природата, където децата да придобият знания как да си запалят огън на открито, как да се ориентират, да се научат да работят с компас и да пазят гората от пожари“, заяви Благовеста Факирова. По думите и с тази тема са били свързани и проектите на децата от Центровете за работа с деца и младежи в Ресен и Килифарево, реализирани по програмата „Устойчиво развитие и партньорство“, която се финансира от Съюза на пивоварите в България. „Децата проявяват голям интерес към темата за оцеляване сред природата“ посочи Факирова. \r\nАгенция „Фокус“ припомня, че в средата на миналия месец в село Балван бяха разкрити две детски площадки към Центъра за превенция и спорт – за пътна и пожарна безопасност. Двете площадки са създадени по проект на дирекция „Пътна полиция” и Регионална дирекция „Пожарна безопасност и защита на населението”-Велико Търново. Те са резултат на партньорството на институциите с Община Велико Търново, Сдружението на кметовете и кметските наместници, дарителската организация „Св. Иван Рилски“ и Съюза на пивоварите в България. \r\nНадежда КРЪСТЕВА", "date": "2018.10.02", "title": "Велико Търново: Площадка за оцеляване сред природата ще създават в село Балван"}
{"url": "http://www.focus-news.net/news/2018/10/02/2573824/afp-nay-malko-dva-podozritelni-paketa-s-predpolagaemo-sadarzhanie-na-ritsin-sa-izprateni-do-pentagona.html", "text": "Два или повече пакета, доставени до Пентагона тази седмица, може да съдържат смъртоносната отрова рицин, предава  AFP . \r\nГоворителят на Отдела по отбраната Крис Шърууд поясни, че най-малко два подозрителни пакета, адресирани до служители на Пентагона, чиито имена не се посочват, са били иззети в началото на седмицата.  \r\nДруга потвърдена информация, освен признанието, че съдържанието на пакетите е подозрително, към момента няма.  Тереза Герова", "date": "2018.10.02", "title": "AFP: Най-малко два подозрителни пакета с предполагаемо съдържание на рицин са изпратени до Пентагона"}
{"url": "http://www.focus-news.net/news/2018/10/02/2573817/sofiya-vazstanoveno-e-dvizhenieto-prez-orlov-most.html", "text": "Възстановено е движението през Орлов мост. Това съобщиха за  Агенция „Фокус“  от пресцентъра на Центъра за градска мобилност (ЦГМ). Движението бе блокирано за близо час от родители на деца с увреждания. В района се образува километрично задръстване. Заради протеста колите на градския транспорт преминаваха през обходни маршрути. Протестът бе под под надслов „Системата убива – системата е блокирана“.  \r\nДаяна ДЮЛГЕРОВА", "date": "2018.10.02", "title": "София: Възстановено е движението през Орлов мост"}
{"url": "http://www.focus-news.net/news/2018/10/02/2573821/vsyako-semeystvo-zasegnato-ot-voynata-po-patishtata-obzor.html", "text": "На практика няма семейство, което да не е пряко или косвено засегнато от войната по пътищата. Това стана ясно от конференция „Да работим заедно, за да направим пътищата си по-сигурни – подобрен модел за управление на пътната безопасност и добри практики“, организирана от Министерството на вътрешните работи и Европейската харта за пътна безопасност, ръководена от ЕК. На форума бяха изнесени данни  за броя на загиналите по пътищата, причините за инцидентите и стратегията за тяхното намаляване. Представители на изпълнителната власт коментираха техническата изправност на автомобилите, шофьорските изпити, състоянието на инфраструктурата и образованието по пътна безопасност на младото поколение. \r\nВъв връзка с  броя на загиналите, причините за инцидентите и стратегията за тяхното решаване  вътрешният министър Младен Маринов коментира, че всяка година около 1,2 млн. души загиват при пътни инциденти в света, което нанася щети за милиарди долари. Младен Маринов заяви, че България е сред държавите-членки на ЕС с най-лош показател по брой ранени и загинали при пътнотранспортни произшествия, като само от началото на година при катастрофи у нас са загинали 24 деца, т.е. цял училищен клас.  \r\nМаринов отбеляза, че безопасността на движението по пътищата е ключов приоритет на правителството, но не бива да се забравя, че тя е право и отговорност на всеки гражданин. По думите му статистиката показва, че 96,5% от катастрофите в страната са причинени от човешки грешки, а едва 0,5% се дължат на техническа неизправност. Министър Младен Маринов посочи, че броят на загиналите през 2020 в страната ни не бива да надвишава 388 души. По думите му макар през миналата година да е налице намаление жертвите на пътя в сравнение с предходните две години, все още сме далеч от тези данни. Според вътрешния министър инцидентите на пътя са предотвратими и от значение за това са участниците в движение и водачът. \r\nДанните за Европа коментира генералният директор на ГД „Мобилност и транспорт“ и координатор на високо ниво на ЕК по въпросите на пътната безопасност Матю Болдуин. Той отчете 25 хил. загинали и 135 хил. души тежко ранени в катастрофи за година. Болдуин обясни, че  45 % са в коли, 18 % на двуколесни МПС, 22 % са пешеходци, а 8 % - велосипедисти. Болдуин изтъкна, че това са уязвими участници. По думите му 76 % от загиналите са млади мъже, което е нещо като испанския грип през 1986 г. Болдуин определи смъртта по пътищата като епидемия. По думите му докладваните смъртни случаи са едва половината от истинските. Той отчете още, че пътнотранспортните произшествия причиняват 99 % от всички смъртни случаи в транспорта. „Понякога си мисля къде е по-лошо да умре човек - в самолет или в камион. Ще бъде ли приемливо всяка година да се разбиват по 5000 самолета с по двеста пътници. Възниква въпросът защо тогава същият брой хора да умират по пътищата. Не знам защо това е политическо приемливо“, коментира Матю Бодуин, като отбеляза, че все пак  смъртните случаи при пътнотранспортни произшествия в Европа са намалели до 20%. Темата за шофьорските курсове и техническата изправност на автомобилите  коментира транспортният министър Росен Желязков. По думите му  се обсъжда закупуването на специализирани автомобили за шофьорските изпити и възстановяване на обучението на полигон. Той обясни, че ще бъде създадено и звено за наблюдение на практическите изпити за придобиване на шофьорска правоспособност, като целта на тези мерки е на пътя да излизат подготвени водачи. Във връзка с техническата изправност на превозните средства, министър Желязков обяви, че  се предвижда автосервизите да дават минимум 6 месеца гаранция за извършените от тях ремонти. Министър Желязков обясни, че в публичния регистър на сервизите ще бъде набирана и поддържана цялата база данни по отношение на характеристиките на сервиза, служителите и тяхната квалификация, което ще дава възможност за създаване на история на ремонтите на автомобилите. Министър Желязков обърна внимание и на идеята за чипове с информация за данните на автомобила, които ще бъдат въведени в стикера за годишния технически преглед. По темата за  състоянието на пътната инфраструктура  отношение взе заместник-министърът на регионалното развитие Малина Крумова. Зам.-министърът заяви, че с обнародваната наскоро наредба за проектиране на пътищата се въвеждат високи изисквания към всички нови пътища. По думите ѝ абсолютното намерение на МРРБ е да повиши изисквания към строителния надзор и към изпълнението на пътнотранспортните отсечки и инфраструктура, за да се гарантира, че хубавите пожелания в наредбата, ще бъдат изпълнени реално. \r\nПо  темата за образованието по пътна безопасност  заместник-министърът на образованието Таня Михайлова обърна внимание, че от тази година учениците от 1 до 12 клас ще имат часове по пътна безопасност. Тя поясни, че обучението ще е съобразено с възрастта им, а децата ще учат правилата за движение по пътищата и ще бъдат запознати с най-честите причини, водещи до пътнотранспортни произшествия. Най-големите ученици пък ще се учат как да оказват първа помощ и да решават конфликти. \r\nДеница КИТАНОВА", "date": "2018.10.02", "title": "Всяко семейство - засегнато от войната по пътищата (ОБЗОР)"}
{"url": "http://www.focus-news.net/news/2018/10/02/2573844/blagoevgrad-dyufa-pirinska-kitka-shte-se-vklyuchi-v-parvo-izdanie-na-natsionalniya-folkloren-festival-ritmi-i-bagri.html", "text": "Детски юношески фолклорен ансамбъл „Пиринска китка“ ще се включи в първо издание на Националния фолклорен фестивал „Ритми и багри“ в Благоевград. Това каза за Радио  „Фокус“-Пирин  Бистра Бельова, главен художествен ръководител на ансамбъла. „Ние сме съпричастни към провеждането на този първи детски фолклорен фестивал, защото сме към Центъра за личностно и творческо развитие на децата на Благоевград, а фестивалът се организира съвместно от Центъра и Община Благоевград. Като домакини се надяваме и цялата общественост в Благоевград да бъде съпричастна към провеждането на този детски фестивал“, коментира тя. Бистра Бельова подчерта, че от началото на месец септември се подготвят за фестивала и на концерта ще изкарат на сцената над 80 деца от ансамбъла. Тя отбеляза, че „Пиринска китка“ е единственият състав, който има и оркестър, който свири на живо и певици, които пеят на живо. Бистра Бельова заяви, че фестивалът „Ритми и багри“ започва на 5 октомври, като в 18,30 часа ще започне едно дефиле от Съдебната палата до площад „Македония“. Тя добави, че от 19.00 часа започва официалното откриване на фестивала, където всеки състав ще представи 10-минутна програма и ще се представи пред обществеността.„Ансамбъл „Пиринска китка“ закрива откриването на фестивала с нов танц, където ще изкараме над 80 деца. На 6 октомври всеки един от съставите ще изнесе едночасова програма. Ние откриваме сутринта в 10,00 часа отново на площад „Македония“, като специално ще наблегнем на пиринския фолклор, защото все пак се намираме в Благоевград“, каза още главният художествен ръководител на ансамбъла. \r\nНатали СТЕФАНОВА", "date": "2018.10.02", "title": "Благоевград: ДЮФА „Пиринска китка“ ще се включи в първо издание на Националния фолклорен фестивал „Ритми и багри“"}
{"url": "http://www.focus-news.net/news/2018/10/02/2573827/stroitelstvoto-na-novata-plenarna-zala-v-bivshiya-partien-dom-shte-priklyuchi-do-sredata-na-2019-godina-obzor.html", "text": "Строителството на пленарната зала „Св. София“ в бившия Партиен дом с площ около 1200 кв. м ще приключи до средата на 2019 година. Строителят обаче не дава точен срок, в който депутатите ще влязат в новата зала, защото ще има приемателна комисия и обществени поръчки за допълнителното оборудване. Реконструкцията на залата започна преди две години и трябваше да приключи до края на август тази година. Залата ще бъде със стъклен покрив с квадратура 450-500 кв.м. Именно сложната му конструкция и демонтирането на стария бетонен покрив са забавили строителството. Ремонтът на бул. „Княз Ал. Дондуков“ също е забавил работата. Към момента няма оскъпяване на ремонта заради забавянето. Покривът на „Св. София“ ще бъде подобен на този в Бундестага, но с по-голяма площ. Николай Бациев от Дирекция „Управление на собствеността“, която пряко отговоря за изпълнението на строително-монтажните работи, обясни, че в залата ще влиза слънчева светлина. Ще се постави и допълнително осветление. Изпълнителят води разговори с парламентарните групи в новата пленарна зала да има възможност за изказвания от място. Ако този вариант се одобри, вероятно ще се наложи промяна на Правилника на парламента. Ще се монтират дискусионни пултове на всяко работно място. Цифрови камери ще заснемат пряко изказващия се и образът ще бъде показван на големи видеомонитори. В новата пленарна зала ще има 270 места. Предвидено е при Велико Народно събрание да се осигурят 400 места. Депутатските банки ще бъдат в 12 реда, разположени амфитеатрално. Банките в залата ще бъдат дъбови, а столовете с възможност за движение. Предвидено е и място на банките за писане, таблет или лаптоп. Подът на „Св. София“ ще бъде със тъмносин мокет, а столовете по-светло сини по подобие на тези в Европейския парламент. Облицовката по стените ще бъде мраморна. В залата ще има обособени зони за президента и вицепрезидента, за патриарха, за Министерски съвет, за официални гости и за журналисти. Старите архитектурни елементи от зала „Св. София“ ще бъдат запазени. \r\nБиляна ИВАНОВА", "date": "2018.10.02", "title": "Строителството на новата пленарна зала в бившия Партиен дом ще приключи до средата на 2019 година (ОБЗОР)"}
{"url": "http://www.focus-news.net/news/2018/10/02/2573846/premierat-boyko-borisov-s-ideya-za-nov-natsionalen-stadion-no-sled-dopitvane-na-sportnata-obshtestvenost-obzor.html", "text": "Министър-председателят Бойко Борисов направи предложение да бъде построен нов национален стадион, тъй като сегашният не върши работа и задръства столицата. Премиерът обаче призова това да се случи след обсъждане и ако спортната общественост прецени, проектът да бъде реализиран. „Кокетно, хубаво стадионче, но да са първи. Сега по 500-1000 души ходят на мач. Ако спечелят, ето в краката им е. Волейболистите играха добре и ето зали в София, Пловдив, Варна, Русе, къде ли не, Бургас сега ще видите колко хубаво ще стане“, заяви Борисов и призова за обсъждане с въпрос: „Националният стадион нужен ли е на това място?“. Според него всеки мач блокира София, а такива има почти всяка седмица. Попитан какво предлага да стане, премиерът отговори: „Да се построи нов, а това може да се използва за друга тема“, заяви Борисов и отбеляза, че просто дава идея. „Тогава ще има пари и за нов стадион и за още други работи. Защото този хем не върши работа за нищо, хем се даваха десетки милиони за ремонти преди нас, нищо не отремонтираха, хем задръства града. Има примери, колко големи отбори в света имаха такива стадиони. Например, един Мюнхен, помните стадионът къде беше, той е уникален. Развалиха го, изнесоха го извън града и на място, където да няма задръствания, където отива метрото и го решиха“, обясни премиерът и подчерта, че има идеи. По думите му, ако спортната общественост прецени, че това е едно правилно решение, може да се направи и по този начин ще се помогне на всички. „Защото всеки път като има мач, хиляди хора псуват. Снощи на националния стадион имаше 200 човека, а 2 млн. не можеше да минат покрай стадиона. А правилно ли е? Не. Вие вдигнете темата и ще ни помогнете. Ще я обсъдим, парите са на държавата, общи са“, обърна се към журналистите Бойко Борисов.  Агенция „Фокус“ припомня:  Идеята на министър-председателя за нов национален стадион се зароди на 11 септември във Варна, където обяви, че догодина правителството може да отпусне стотина милиона лева за изграждането му и на него да играе българският национален отбор по футбол. „Ако продължат така и се класират, мисля, че догодина може едно кокетно ново стадионче да им направим. Ама да е така - като при волейболистите. Първо да зарадват народа, да има желаещи да ходят. Мисля, че стотина милиона могат да се отделят за един нов стадион да им направим, но да има защо“, заяви тогава Борисов и добави, че на националния стадион „Васил Левски“ са правени два ремонта. \r\n„На „Васил Левски“ нали му правиха ремонт. Вие много забравяте. Нали го избушиха, откраднаха парите, не му направиха ни козирка, ни зали, нищо, протече. Правихме му наново ремонт“, коментира още той. \r\nЛюба АЛЕКСИЕВА", "date": "2018.10.02", "title": "Премиерът Бойко Борисов с идея за нов национален стадион, но след допитване на спортната общественост (ОБЗОР)"}
{"url": "http://www.focus-news.net/news/2018/10/02/2573847/varna-esennata-seitba-v-oblastta-prodalzhava.html", "text": "Есенната сеитба в областта продължава. Това съобщиха за  Радио „Фокус” – Варна  от  Областна дирекция „Земеделие”  във Варна. Според оперативните данни към 26 септември засетите площи със зимна маслодайна рапица във Варненска област са 36 852 дка. 10 400 дка са площите, засети с пшеница, а площите с ечемик към момента са 2 900 дка. Все още не е започнала сеитбата на тритикале, сочи справката за хода на есенната сеитба в областта. Предсеитбена подготовка е извършена на над 273 000 дка, като предсеитбено торене с фосфор е осъществено върху 161 100 дка, с азот са наторени 107 700 дка, а с калий – 85 000 дка. Дълбока оран е извършена върху 151 050 дка. \r\nМарияна ВАЛЕНТИНОВА", "date": "2018.10.02", "title": "Варна: Есенната сеитба в областта продължава"}
{"url": "http://www.focus-news.net/news/2018/10/02/2573849/nevzriven-boepripas-be-otkrit-i-unishtozhen-kray-patya-ruse-silistra-obzor.html", "text": "Невзривен боеприпас бе открит край пътя Русе-Силистра късно вечерта в понеделник. Взривното устройство е било намерено на една от отбивките между граничния пункт „Дунав мост” и индустриалната зона „Тегра” в близост до контейнер след подаден сигнал. От МВР уточниха, че става въпрос за учебна мина. Мястото се охраняваше от полицейски патрул. \r\nЕкип на Министерството на отбраната извърши проверка и обезвреждане на мината. В 11.45 часа във вторник формирования отпътуваха към мястото. Там бе извършено разузнаване на място с цел запознаване с обстановката. В следобедните часове стана ясно, че модулно формирование в състав от 7 военнослужещи с три броя техника и ръководител на групата полковник Йордан Терзиев от Националния военен университет са унищожили невзривения боеприпас. Военнослужещи са разузнали и извлекли стара противотанкова мина, която е транспортирана на 10 км от Русе, в район определен от служители на МВР, където боеприпасът е бил унищожен.  \r\nТемата бе коментирана по-рано от министъра на вътрешните работи Младен Маринов, който обясни че почти всеки ден се откриват такива боеприпаси. Той отбеляза, че когато става въпрос за боеприпас, компетентно е Министерство на отбраната, а когато има самоделни устройства, компетентни са служители на СОБТ. Министърът поясни, че за случая е уведомено Министерство на отбраната.", "date": "2018.10.02", "title": "Невзривен боеприпас бе открит и унищожен край пътя Русе-Силистра (ОБЗОР)"}
{"url": "http://www.focus-news.net/news/2018/10/02/2573848/futbol-zavarshiha-parvite-dva-macha-ot-shampionskata-liga.html", "text": "Футбол: Завършиха първите два мача от днешния кръг на Шампионската лига. Ювентус победи швейцарският Йънг Бойс с класическия резултат 3:0 след хеттрик на аржентинската звезда Пауло Дибала. Това е втора победа на италианския шампион и го поставя начело в класирането на групата. Мачестър Сити победи като гост германския Хофенхайм с резултат 2:1, като Белфодил откри в 1-ата минута за домакините , но голове на Серхио Агуеро в 8-ата и на Давид Силва в 87-ата минута решиха изхода на двубоя. Това е първа победа на Манчестър Сити в тазгодишното издание на Шампионската Лига.", "date": "2018.10.02", "title": "Футбол: Завършиха първите два мача от Шампионската лига"}
{"url": "http://www.focus-news.net/news/2018/10/02/2573850/veliko-tarnovo-masovi-trenirovki-na-otkrito-organizira-grupata-za-zdravosloven-nachin-na-zhivot-turnovoruns.html", "text": "Масови тренировки на открито организира групата за здравословен начин на живот „TurnovoRuns“ във Велико Търново. Събитието ще се състои в събота от 10.00 часа в парк „Дружба“, съобщиха за  Радио „Фокус“ – Велико Търново  организаторите. Мероприятието е напълно безплатно за всички, които искат да влязат във форма и да потренират навън. В сряда, на 3 октомври започват и груповите тренировки на стадион „Ивайло“, които също са част от поредицата събития, в които „TurnovoRuns” увлича стотици жители на старата столица.„Ние не правим олимпийски шампиони. Ние връщаме здравето в нас. Тренировката е уместна за абсолютно всеки желаещ“, посочват организаторите. Над 400 безплатни тренировки са проведени до момента, чиято основна идея е да се привлече вниманието на хората към един по-здравословен начин на живот. \r\nМария НЕДЕВА", "date": "2018.10.02", "title": "Велико Търново: Масови тренировки на открито организира групата за здравословен начин на живот „TurnovoRuns“"}
{"url": "http://www.focus-news.net/news/2018/10/02/2573822/sitel-makedoniya-obmislya-se-predlozhenieto-za-taen-vot-kato-optsiya-za-sabirane-na-mnozinstvo-za-konstitutsionnite-promeni.html", "text": "Открит дебат за предложенията за промени в Конституцията за името на Македония, но тайно гласуване в парламента – това е още една от опциите, които управляващата в Скопие коалиция на СДСМ и ДСИ обмисля с цел да си осигури необходимата подкрепа от депутатите на опозиционната ВМРО-ДПМНЕ, предава телевизионният канал  „Сител“ . \r\nТелевизията подчертава, че по този начин членовете на политическата сила, водена от Християн Мицковски, ще могат да избегнат критиката на съпартийците си.  \r\nОпцията е трудна за изпълнение. В съответствие с Правилника за дейността на Събранието, тайното гласуване е възможно само в случай на избори, назначения или уволнения на титуляри на обществени и други функции. Процесът би бил още по-сложен, като се има предвид, че процедурата по конституционни промени включва гласуване на депутатите на различни етапи. \r\nСпоред ВМРО-ДПМНЕ предложенията за конституционните промени не може да бъдат внесени за гласуване в парламентът, тъй като референдумът за името се провали.  \r\nЗа разлика от опозицията, управляващата партия настоява Мицковски да призове своите депутати да гласуват в парламента. В случай на провал на преговорите между СДСМ и ВМРО-ДПМНЯ, Заев вече обяви, че ще се премине към организирането на предсрочни парламентарни избори.  Тереза Герова", "date": "2018.10.02", "title": "„Сител“ (Македония): Обмисля се предложението за таен вот като опция за събиране на мнозинство за конституционните промени"}
{"url": "http://www.focus-news.net/news/2018/10/02/2573852/global-times-kitay-novata-strategiya-na-es-ne-e-neblagopriyatna-za-kitay.html", "text": "Новата стратегия на ЕС, не е неблагоприятна за Китай, пише китайското англоезично издание  Global Times . Агенция „Фокус“ представя публикацията без редакторка намеса. \r\nЕС е глобален играч. С ролята си до голяма степен икономическа, той се стреми да разшири присъствието си в няколко региона на света. Азия е сред тях. Докато глобалната стратегия на ЕС прави 19 препратки към Азия, като обсъжда перспективата за пряка връзка между европейския просперитет и азиатската сигурност, съдържанието му е доста неясно. За да предостави повече подробности и ясни цели относно европейския подход към Азия, Европейската комисия и върховният представител по въпросите на външните работи и сигурността работят по подготовката на съответния документ. \r\nВ резултат на това в Брюксел бе представена наскоро съвместна комуникационна стратегия, насочена към свързването на Европа и Азия. От ЕС очакват задълбочаване на връзките през следващите години и виждат Съюза като двигател за свързване. По-специално той посочва желаната свързаност с екологичните стандарти, няколко вида мрежи, вариращи от инфраструктура до енергийни и цифрови проекти, както и международни правила и разпоредби. Наред с други неща, ЕС се надява да придобие равнопоставени условия за своите компании за бизнес в Азия. В тази връзка се обсъжда железопътната връзка ЕС-Китай, защото \"трябва да се обърне внимание на неутралитета на конкуренцията\". \r\nКитай не се споменава широко в съвместното съобщение. Отвъд железопътната връзка се прави позоваване на Платформата за свързване на ЕС-Китай. Според документа Брюксел също иска да продължи преговорите за споразумение за въздушен транспорт с Пекин. \r\nНе е тайна обаче, че ЕС е решил да увеличи усилията си и да разработи стратегия за връзка по отношение на Азия, тъй като е загрижен за намеренията на Китай. Инициативата „Пояс и Път“ предизвиква тревога в някои европейски столици, че китайските компании могат да имат по-голяма роля в ключови инфраструктурни проекти. Ето защо ЕС търси начини за защита на своите икономически интереси. \r\nПрез 2016 г. например ЕС не призна статуса на китайската пазарна икономика. През септември 2017 г. председателят на Европейската комисия Жан Клод Юнкер стартира нова европейска политика за механизми за скрининг на китайски държавни предприятия. Три месеца по-късно ЕС въведе нови правила за търговска защита, насочени първоначално към Китай \", тъй като по-голямата част от неговата антидъмпингова дейност засяга вноса от тази страна\". \r\nСега Брюксел се стреми да разшири собствените си мрежи - като Транс-европейските транспортни мрежи - към Азия чрез двустранни и многостранни партньорства. Като засилва стратегията си за свързване на Европа и Азия, се надява да създаде допълнителен инструмент за инициативата \"Пояс и Път\", за да не бъде изпреварен. В този контекст Европейската комисия предложи бюджетът на ЕС за външна дейност да се увеличи до 123 млрд. Евро за периода 2021-2027 г. \r\nВъпреки очевидните различия между Китай и ЕС, новата стратегия за свързване на ЕС в момента не е лоша новина за Китай. Като начало, Китай запазва основното си предимство - способността си да използва огромните си ресурси и да инвестира, докато пуска на пазара инициативата „Пояс и Път“. Освен това Китай гледа благоприятно на условията, водещи до сътрудничество. Има няколко примера на китайски банки или компании, които си сътрудничат с европейските. На уебсайта на Европейската комисия ясно се посочва, че ЕС ще продължи да се ангажира с Китай, тъй като двете страни споделят интереса си да осигурят функционирането на съответните им инициативи. Това е в интерес на китайското правителство, което силно разчита на мултилатерализма и споделя визията за изграждане на общност за споделено бъдеще за човечеството. \r\nОсновната разлика между инициативата \"Пояс и Път\" и новата стратегия за свързване на ЕС е, че първата вече трупа успехи и непрекъснато се развива, докато втората остава до голяма степен теоретична. Европейският парламент и Европейският съвет ще обсъдят това съвместно общуване и ще допринесат за обсъждане на връзките на предстоящата среща на върха Азия-Европа, която ще се проведе в Брюксел на 18 и 19 октомври. Разбира се, ЕС има тенденция да развива грандиозни теории, на не успява да ги приложи на международно ниво.  Юлиян Марков", "date": "2018.10.02", "title": "Global Times (Китай): Новата стратегия на ЕС не е неблагоприятна за Китай"}
{"url": "http://www.focus-news.net/news/2018/10/02/2573854/futbol-rezultati-ot-parvite-poluvremena-na-machovete-ot-shampionska-liga-koito-se-igrayat-tazi-vecher.html", "text": "Футбол: Резултати от първите полувремена на мачовете от Шампионска лига, които се играят тази вечер \r\nАЕК Атина- Бенфика  0:2 \r\nРома – Виктория Пилзен  2:0 \r\nБайерн Мюнхен – Аякс  1:1 \r\nЦСКА Москва – Реал Мадрид  1:0 \r\nОлимпик Лион – Шахтьор Донецк 0:1 \r\nМанчестър Юнайтед – Валенсия  0:0 \r\nПо-рано се изиграха два мача, които приключиха при следните резултати: \r\nХофенхайм- Манчестър Сити  1:2 \r\nЮвентус - Йънг Бойс  3:0", "date": "2018.10.02", "title": "Футбол: Резултати от първите полувремена на мачовете от Шампионска лига, които се играят тази вечер"}
{"url": "http://www.focus-news.net/news/2018/10/02/2573853/tass-sasht-sa-gotovi-da-unishtozhavat-ruski-yadreni-raketi-v-narushenie-na-dogovora-za-raketi-sas-sreden-i-po-malak-obseg.html", "text": "САЩ са готови да унищожават руски ядрени ракети в нарушение на Договора за ракети със среден и по-малък обсег, предава  TACC . \r\nТова беше заявено във вторник от Постоянния представител на САЩ в НАТО Кей Бейли Хатчисън на пресконференция в навечерието на срещата на министрите на отбраната на страните членки на НАТО в Брюксел на 3-4 октомври.  Запис от срещата на Хатчисън с журналисти е на разположение на уебсайта на Постоянната мисия на САЩ в НАТО. \r\n\"Ответните мерки ще бъдат да се свалят ракети, които са разработени от Русия в нарушение на договора\", каза тя. \r\nВ отговор на въпрос от журналистите дали целта е да бъде убедена руската страна да не разполага такива ракети, Хътчисън заяви, че \"това е американският избор\". \"Но мисля, че въпросът е какво ще направим, ако ситуацията стигне до точката, в която ще разберем на какво са способни - отбеляза постоянният представител. В този случай ще проучим възможностите да свалим  ракета, която може да достигне до някоя от страните ни в Европа или Аляска, т.е. в интерес на всички нас и на Канада. \" \r\n\"Документирахме, че Русия нарушава договора\", добави тя. \"Ние представихме тези доказателства на Руската федерация, всички  наши съюзници видяха някои от тези доказателства, мисля, че е важно да продължим да правим всичко възможно, за да окажем натиск върху Русия така че тя, първо, да признае, че е нарушила договора и, второ, да престане да нарушава. \" \r\nСпоред Съединените щати, Русия нарушава договора за ракетите със среден и по-малък обсег, като използва ракети \"Новатор 9М729\". Говорителят на руското външно министерство Мария Захарова по-рано каза, че Съединените щати обвиняват Русия в нарушение, цитирайки факта, че обхватът на ракетата \"9M729\" надхвърля параметрите, договорени в този документ, но не дава никакви доказателства за обвиненията.  Юлиян Марков", "date": "2018.10.02", "title": "ТАСС: САЩ са готови да унищожават руски ядрени ракети в нарушение на Договора за ракети със среден и по-малък обсег"}
{"url": "http://www.focus-news.net/news/2018/10/02/2573855/21-tv-makedoniya-moskva-kritikuva-partiite-koito-poddarzhat-referenduma.html", "text": "Москва критикува партиите, които поддържат референдума, пише на своята интернет страница македонският телевизионен канал  ”21 TB” . \r\nЕдин ден след референдума, на който не е постигната необходимата активност руското Министерство на външните работи реагира. Резултатът от референдума е показател, че избирателите бойкотират наложеното чуждо решение, пишат Министерството на външните работи на Русия, като също разкритикува директното смесване на международния фактор в кампанията за референдума, наричайки го намеса във вътрешните работи на Македония. По този начин Русия също се намесва във вътрешните работи на Македония, наричайки споразумението противоречиво. \r\n\"Споразумението е в противоречие с международното право и конституцията на Македония, което постоянно подчертава президента Георги Иванов, включително и  в  речта му пред Генералната асамблея на ООН\", съобщиха от Министерството на външните работи на Русия. \r\nДнес председателят на проруската партия Единна Македония, Янко Бачев, заплаши депутатите на ВМРО-ДПМНЕ, ако гласуват за конституционни промени. \r\n\"Всеки от депутатите на ВМРО-ДПМНЕ , който се съгласи с конституционни промени и заличаване на вековното македонско име, няма да успее да стигне  до държавната граница в опит за бягство от Република Македония\", подчерта Янко Бачев, председател на \"Единна Македония\". \r\n Руските позиции изобщо не изненадаха председателят на Евроатлантическия съвет на Македония, Исмет Рамадани, който каза, че чрез една малка страна като Македония, Русия се опитва да води битка с ЕС, НАТО и САЩ. \r\n\"Те постоянно в последно време правят изявления, които за съжаление са сходни с някои групировки, но и част от опозиционните политически партии, а най-приличат на  изявленията на президента Иванов, което представлява явно намеса във вътрешните работи на Македония\", заяви Исмет Рамадани, председател на Евроатлантическия съвет на Македония. \r\nВ своя коментар руското Министерство на външните работи призова също така преговорите между Скопие и Атина да бъдат преразгледани от ООН. \r\n\"Русия, като постоянен член на Съвета за сигурност на ООН, следи отблизо ситуацията. Смятаме, че в съответствие с параграф 3 от Резолюция 845 от Съвета за сигурност на ООН, резултатите от преговорите между Скопие и Атина трябва да се разгледат в Съвета за сигурност \", съобщиха от Министерството на външните работи в Русия. \r\nТова руско искане е  считано за тенденциозно от председателя на Евроатлантическия съвет . \r\n\"Да кажеш или да даваш сигнали, че Русия ще попречи в Съвета за сигурност на  Договора,  това е против принципите на ООН и е напълно безпринципна политика и дипломация\", добави Исмет Рамадани, председател на Евроатлантическия съвет на Македония .  Юлиян Марков", "date": "2018.10.02", "title": "„21 ТВ“ (Македония): Москва критикува партиите, които поддържат референдума"}
{"url": "http://www.focus-news.net/news/2018/10/02/2573856/mvr-dvama-mazhe-sa-prostrelyani-pred-zavedenie-v-zhk-strelbishte.html", "text": "Двама мъже са простреляни в жк. „Стрелбище“. Сигналът за стрелба пред заведение в жк. „Стрелбище“ е подаден около 22.00 часа, съобщиха от  пресцентъра на МВР . Полицейски екипи веднага са реагирали на сигнала. Двама мъже с наранявания са транспортирани в болница. Пo първоначални данни, пострадалите са криминално проявени. На мястото на инцидента се извършва оглед. Полицията издирва извършителите.", "date": "2018.10.02", "title": "МВР: Двама мъже са простреляни пред заведение в жк. „Стрелбище“"}
{"url": "http://www.focus-news.net/news/2018/10/02/2573857/kathimerini-dogovorat-za-imeto-e-pod-vapros-sled-kato-rusiya-namekva-za-veto-v-saveta-za-sigurnost-na-oon.html", "text": "Договорът за името е под въпрос, след като Русия намеква за вето в Съвета за сигурност на ООН, пише електронното издание на гръцкият вестник  Kathimerini . \r\nДокато Зоран Заев, министър-председател на Бивша югославска република Македония, се опитва да търси политическа подкрепа за Споразумението за името с Гърция, след като референдумът не  успя заради ниската избирателна активност в неделя, западните лидери изразиха подкрепата си за споразумението, докато Москва намекна, че може да да наложи вето на Договора в Съвета за сигурност на ООН. \r\nГенералният секретар на НАТО Йенс Столтенберг посочи \"историческа възможност\", но подчерта, че единственият начин за присъединяване на Бившата югославска република Македония към алианса е чрез прилагане на името. \r\nВ същото време руското външно министерство отбеляза, че избирателната активност направи резултата недействителен, като добави, че заключенията от преговорите между Атина и Скопие могат в крайна сметка да бъдат обсъдени в Съвета за сигурност на ООН. \r\nЗоран Заев трябва да привлече още 11 гласа, за да събере 80, за да промени конституцията и да подготви пътя за присъединяването на страната му към НАТО и Европейския съюз. Но политическата опозиция срещу сделката остава силна. \r\nСделката продължава да създава спорове и в Гърция, пише изданието. Коалиционният партньор на министър-председателя Алексис Ципрас, министърът на отбраната Панос Каменос, който многократно е изразявал възражение срещу споразумението, заяви във вторник, че очаква то да бъде представено в парламента \"след март\", когато той и Ципрас се съгласиха да „преразгледат въпроса“и вероятно дори след предсрочни избори, които според него ще се проведат по-късно от май. \r\nКонсервативната опозиция \"Нова демокрация\" обаче обвини лявото правителство, че е прекалено податливо в преговорите по спора за името на Македония, и описва подхода на Ципрас и външния министър Никос Коциас като \"аматьорски\" и \"опортюнистичен\". \r\nКоментирайки протоколите, които вестникът видя за срещите между лидерите на политическите партии в Македония в преговорите с Гърция, преди да бъде подписано споразумението за името в района на езерото Преспа през юни, НД заяви, че е ясно \"без сянка на съмнение\", че правителството е било готово да се съгласи с името \"Илинденска Македония\", което според Нова Демокрация би било \"неприемливо\". \r\nПравителството промени позицията си, твърди консервативната партия, когато Нова Демокрация подчерта, че въпросното име е \"олицетворение на иредентизма от съседната страна\". \r\nНД се позовава и на \"ясното и абсолютно съучастие\" от Панос Каменос, въпреки изказаното от него възражение срещу компромиса с БЮРМ. \"Той им даде писалката да подпишат споразумението от Преспа, преструвайки се, че не е съгласен, докато продължава да подкрепя абсолютно правителството\", казаха от Нова Демокрация.  Юлиян Марков", "date": "2018.10.02", "title": "Kathimerini: Договорът за името е под въпрос, след като Русия намеква за вето в Съвета за сигурност на ООН"}
{"url": "http://www.focus-news.net/news/2018/10/02/2573828/pazardzhik-mnogo-dobro-e-sastoyanieto-na-detskite-ploshtadki-i-sportnite-saorazheniya-v-obshtina-peshtera.html", "text": "Много добро е състоянието на детските площадки и спортните съоръжения в община Пещера, каза за  Радио „Фокус“ – Пазарджик  Иван Спиров, управител на ОП „Чистота и поддържане на пътната инфраструктура“ в родопската община. По думите му, три са детските площадки в града, разположени в зелените площи, има и едно футболно игрище в един от парковете. „Наше задължение е да проверяваме системно състоянието на детските и спортни съоръжения.  Най-често проблеми има с детските люлки, тъй като на тях се люлеят не само деца, но и възрастни и се откачат и чупят лесно. Пързалките също се обследват редовно, особено стълбите, улеите  и парапетите към тях. Подменяме редовно счупените или недобре укрепените от тях, особено след случая с пострадалото 11-годишно дете в Пазарджик, върху което падна футболна врата“, уточни Спиров. Той допълни, че  всички детски площадки в Пещера са с огради, като са изградени изцяло по европейски проекти. Поставени са и пейки в непосредствена близост до спортните съоръжения. \r\nАлбена ЖИЛЕКОВА", "date": "2018.10.02", "title": "Пазарджик: Много добро е състоянието на детските площадки и спортните съоръжения в община Пещера"}
{"url": "http://www.focus-news.net/news/2018/10/02/2573826/pazardzhik-polzotvorno-arheologichesko-lyato-otchetoha-spetsialistite-pri-prouchvaneto-na-emporion-pistiros.html", "text": "Ползотворно беше археологическо лято за специалистите, работили на емпорион Пистирос, каза за  Радио „Фокус“ – Пазарджик   Вяра Петрова, изпълняващ длъжността директор на Археологическия музей „Проф. Мечислав Домарадски“ в град Септември. Тя обясни, че усилията са били насочени в югоизточната част на обекта. „Проучваше се пространството между крепостната стена и зоната с повишена концентрация на култови практики. Там още през предходните години бяха локализирани четири негативни структури. Те вероятно ще се окажат първите жилищни структури на обекта. Тяхното проучване още продължава, но вече имаме данни за най-ранната фаза на съществуването на селището и това е края на 5 и началото на 4 век преди Христа. Имаме различни находки като може би едни от най-интересните са малки глинени антропоморфни фигурки, на които все още не можем да намерим паралел в България“, каза също Петрова. Тя допълни, че фигурките могат да се разделят на три отделни групи. \r\nВаня НИКОЛОВА", "date": "2018.10.02", "title": "Пазарджик: Ползотворно археологическо лято отчетоха специалистите при проучването на емпорион Пистирос"}
{"url": "http://www.focus-news.net/news/2018/10/02/2573851/voa-makedoniya-optsiite-za-makedoniya-sa-predsrochni-izbori-ili-dogovor-s-opozitsiyata.html", "text": "Опциите за Македония са предсрочни избори или договор с опозицията, пише македонската редакция на радио  The Voice of America . \r\nСпоразумение с опозицията за гласуване на конституционни промени или предсрочни избори. Това са двата варианта от резултата от референдума, в който гражданите гласуваха за Договора с Гърция. Премиерът Заев вече обяви датата, на която ще се проведат изборите - 25 ноември, но остави място за евентуално споразумение с опозицията. Той смята, че няма правни или конституционни пречки и че бързите избори могат да бъдат осъществени чрез формиране на техническо правителство по така нареченият „Пържински модел“. \r\nЗа да се спази обявеният срок, е необходимо да се насрочат изборите не по-късно от 10 октомври или следващата сряда. \r\nСпоред радиото съгласието на опозицията ще бъде изчаквано най-много до края на тази седмица. \r\nЛидерът на опозицията Християн Мицковски обяви, че неговата партия, ВМРО - ДПМНЕ, е готова за предсрочни избори. Въпреки това той подчерта, че е необходимо изпълнението на няколко условия, нов главен прокурор от редиците на опозицията и анкетна комисия за разследване на нередностите по време на гласуването на референдума. Той има различно отношение по въпроса за сроковете за техническото правителство, тъй като се стреми към същите условия, както за предсрочните избори през 2016 г . \r\nОт Демократичния съюз  за интеграция (ДСИ) пък твърдят, че само след като са изчерпани всички възможности за квалифицирано мнозинство, което би подкрепило промените в Конституцията в парламента трябва да се отиде на предсрочни избори. \r\nУправляващата СДСМ настоява за бързи предсрочни избори, за да се навакса загубеното време, тъй като е повече от ясно, че до края на годината няма да бъдат гласувани промени в конституцията, както предвижда споразумението. Това трябва да приключи до средата на април, защото тогава започва кампанията за европейските избори, очакват се и предсрочни парламентарни избори в Гърция, а и Македония влиза в изборен процес за президентски избори.  Юлиян Марков", "date": "2018.10.02", "title": "VOA (Македония): Опциите за Македония са предсрочни избори или договор с опозицията"}
{"url": "http://www.focus-news.net/news/2018/10/02/2573845/plyus-info-makedoniya-sreshta-mezhdu-zoran-zaev-i-hristiyan-mitskovski-veroyatno-nyama-da-ima-i-shte-se-otide-na-predsrochni-izbori.html", "text": "Премиерът Зоран Заев най-вероятно няма да се срещне с опозиционния лидер Християн Мицковски във връзка с конституционните промени за Договорът от Преспа. От което най-вероятно следва, че изходът от кризата след референдума ще бъдат предсрочни парламентарни избори, съобщи   „Плюс Инфо” , като се позовава на  високопоставен правителствен служител. \r\nСпоред него, Заев и СДСМ нямат намерение да убеждават Мицковски и депутатите на ВМРО-ДПМНЕ да гласуват за конституционните промени, особено след нагласата на опозиционния лидер и депутатите, че няма да дадат подкрепа за измененията, както и по предоставените условия от опозицията за нов опозиционен главен прокурор и анкетна комисия за нередности в референдума, както и формиране на техническо правителство. \r\n„Нямаме намерение за споразумение между  Заев и Мицковски. Подготвяме се за избори, защото няма изгледи нищо да се случи в парламента“ - каза за изданието високопоставен служител от правителството. \r\nМицковски и ВМРО-ДПМНЕ след референдума заявиха, че Договорът от  Преспа е мъртъв. \r\nАко Заев твърдо настоява за предсрочни парламентарни избори, ще трябва за това първо да убеди правителственият партньор Али Ахмети, който засега е на позицията, че трябва да се направи опит за получаване на подкрепа от ВМРО-ДПМНЕ за конституционните промени. Все пак и от партията на Ахмети обаче казват, че изборите са по-надежден вариант от резолюцията в парламента, според изданието. \r\nПремиерът Заев вечерта след оповестяването на резултатите от активността на референдума обяви, че ако днес не успеят с ВМРО-ДПМНЕ да се споразумеят за подкрепа на конституционните промени, ще се отива на избори на 25 ноември.  Юлиян Марков", "date": "2018.10.02", "title": "„Плюс Инфо“ (Македония): Среща между Зоран Заев и Християн Мицковски вероятно няма да има и ще се отиде на предсрочни избори"}
