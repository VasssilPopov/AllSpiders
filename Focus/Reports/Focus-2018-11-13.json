{"url": "http://www.focus-news.net/news/2018/11/13/2589971/varna-nova-priemna-na-tsentara-za-mediatsiya-otvarya-vrati-v-rayonniya-sad.html", "text": "Нова приемна към Центъра за медиация отваря врати на 4 етаж в Районния съд във Варна. Това съобщи за  Радио „Фокус“ – Варна  председателят на Окръжния съд в града Марин Маринов. Идеята на звеното е да помогне за насърчаване на този по-благоприятен за страните способ за уреждане на спорове. В него гражданите могат да получават информация във всеки работен ден от 9.00 до 17.00 часа. Центърът по медиация функционира от три години към Окръжния и Районния съд в града. В него се предоставя безвъзмездно възможност на страните по неприключили граждански, частни наказателни и търговски дела, разглеждани в съдилищата от съдебния район, да разрешат правния спор доброволно, посредством медиация и със съдействието на медиатор. Според Марин Маринов медиацията е алтернативен и доброволен способ за разрешаване на спорове, който дава възможност на страните в една неформална и поверителна процедура, в удобно за тях време, подпомогнати от специално обучен и неутрален медиатор, да постигнат сами разрешение на спора си, като спестят време и разходи и постигнат резултат, който е изгоден и за двете страни, без да им бъде налагана чужда воля. През тази седмица във Варна се провеждат дни на медиацията. По този повод Окръжен съд-Варна и Институтът „Итера“, събират под един покрив представители на държавната и местната власт, на съдебните институции, Варненската адвокатска колегия, университетската общност, представители от основното и средното образование, неправителствените организации и бизнес организации, медиатори, експерти по преговори и управление на конфликти и други. \r\nДиана СТОЕВА", "date": "2018.11.13", "title": "Варна: Нова приемна на Центъра за медиация отваря врати в Районния съд"}
{"url": "http://www.focus-news.net/news/2018/11/13/2589972/shumen-nad-449-000-dka-sa-zaseti-s-pshenitsa-v-oblastta.html", "text": "Над 449 000 дка са засети с пшеница в област Шумен. Това съобщиха за  Радио „Фокус“ - Шумен  от Областната дирекция „Земеделие“. Площите с ечемик са 64 093 дка, с ръж - 270 дка, с тритикале - 3 460 дка, а със зимна маслодайна рапица - 75 878 дка. Данните за есенната сеитба все още не са окончателни, уточниха от ОД „Земеделие“. Засега площите с пшеница са с около 60 000 дка по-малко спрямо засетите през предходната година, когато са били 477 800 дка. Предсеитбена подготовка е извършена на 587 400 дка, а дълбока оран - 231 082 дка. Жътвата на царевица в региона е завършила на 99%. Остава да бъдат прибрани 1000 дка в землището на община Каолиново. Средният добив от царевица в региона е 627 кг/дка. \r\nИвелина ИВАНОВА", "date": "2018.11.13", "title": "Шумен: Над 449 000 дка са засети с пшеница в областта"}
{"url": "http://www.focus-news.net/news/2018/11/13/2589975/reuters-spored-ministar-predsedatelya-na-irak-boytsi-na-islyamska-darzhava-se-opitvat-da-prekosyat-granitsata-sas-siriya.html", "text": "Иракският премиер Адел Абдул Махди е съобщил, че стотици бойци от групировката „ Ислямска държава“ се опитват да преминат в Ирак при Деир ел-Зор в източна Сирия, информира агенция  Reuters . \r\nВ последните седмици те са започнали да обстрелват поддържани от САЩ кюрдски части по сирийската страна на границата. Така подтикват иракските милиции, които действат заедно с армията, да засилят присъствието си в района.  Ивелина Ватова", "date": "2018.11.13", "title": "Reuters: Според министър-председателя на Ирак бойци на Ислямска държава се опитват да прекосят границата със Сирия"}
{"url": "http://www.focus-news.net/news/2018/11/13/2589976/ikonomicheskata-migratsiya-osnovna-prichina-za-demografskata-kriza-v-balgariya-obzor.html", "text": "Екип от Департамент „Демография“ от Института за изследване на населението и човека при БАН (ИИНЧ-БАН)  представиха  проект \"Мерки за преодоляване на демографската криза в Република България“ . Учените от шестте работни групи по проекта обобщиха резултатите от проучванията и предложиха конкретни мерки за промяна на негативните тенденции в демографското развитие на страната. По време на пресконференцията те обясниха ключовите процеси, засягащи възпроизводството на населението и формирането на съвременната демографска картина. Бяха разгледани процесите на раждаемост, смъртност, вътрешна и външна миграция и уязвими етнически и религиозни групи, като особен акцент беше поставен върху   икономическата миграция, като основен фактор за обезлюдяване на отделни райони и намаляване числеността на населението . Екипът от БАН представи  възможните сценарии за развитие на населението в средносрочна перспектива , с акцент върху измененията в числеността и качеството на работната сила, както и мерки за оптимизиране на демографското възпроизводство. Бяха предложени конкретни промени в законодателството и провежданите политики в областта на развитието на работната сила, с които да се повиши икономическата активност и заетост, както и за подобряване качеството на работните места и за насърчаване на участието в образование и обучение. \r\nСпоред директора на Института за изследването на населението и човека (ИИНЧ) при Българската академия на науките (БАН),  проф. д-р Антоанета Христова  независимо от политиките, които ще се водят през следващите години, броят на населението в България ще намалява. Тя обясни, че проектът за демографската криза в България е сериозен и е възложен от Министерски съвет през декември. „В този проект имахме задачата да разработим политики за разрешаване на демографските проблеми в България. Политики на истини, а не на хрумвания. Проектът беше изработен от няколко групи, като целта беше да се прегледат подходи, които държавата е прилагала и да се обърне поглед към тези, които са били ефективни във времето“, посочи тя.  Проф. д-р Татаня Коцева  от департамент „Демография“ в Института изтъкна, че раждаемостта в България е на средноевропейско равнище, опасността за демографския срив е в следствие на завишени нива на смъртността. Тя посочи, че стимули за превъзмогването на демографската криза в страната биха могли да бъдат стратегии за семейните политики, насочени към подобряване на услугите за деца в сфери като здравеопазване, образование, конфликти и трудности в семейството. Проф. Коцева обясни, че при анкетиране на млади двойки със запитване за това, какво би ги подтикнало да предприемат решение за раждане и отглеждане на деца, най-често даваните отговори са били: достъп до безплатни учебници, лекарства, храна в училище и безплатни извън класни занимания. Тя обясни, че за подобряване на условията в България за отглеждане на деца биха били възможни чрез увеличаване на размера на надбавките, намиране на работа с намалено или гъвкаво работно време, достъп  на децата в яслите и детските градини. \r\nПо време на срещата  проф. д-р Кремена Борисова  заяви, че средното качество на работните места в България е с над 4 пъти по-лошо от средното за Европейския съюз. Според нея недостатъчната привлекателност на пазара на труда, кара младите хора да напускат страната ни.  Тя изтъкна, че всички предложени мерки в проекта за справяне с демографската криза могат да бъдат реализирани, ако бъде спазена висока приемственост, последователност, прозрачност на законодателните и управленски структури на всички нива в страната.  \r\nПо думите на  проф. д-р Илона Томова  доцент в Института за изследването на населението и човека при БАН, социалните неравенства в страната непрекъснато нарастват и те засилват неблагоприятните демографски тенденции. „Множество международни изследвания показват, че намаляването на социалните неравенства води до устойчиво развитие на страната, намаляване на смъртността, по-продължителен живот с по-добро здравословно състояние на хората, до намаляване на ранната раждаемост, до увеличаване на раждаемостта в групите с високо образование, до намаляване на насилието, миграцията и насилствената смърт“, обясни проф. Томова.  \r\nСпоред  Доц. д-р Атанас Ташев  държавата трябва да направи редица реформи, за да успее да запази и върне заминалите млади българи в чужди страни. Той каза, че голям недостатък на държавната политиката е липсата на приемственост на дипломи, придобити в чуждестранни университети, които не се признават на територията на страната ни. Доц. Ташев коментира, че това е пречка за много млади и образовани хора, които биха искали да се върнат. Според него те няма да го направят, ако знаят, че тяхното образование и квалификация няма да бъде призната тук.  \r\nПроектът „Мерки за преодоляване на демографската криза в Република България“ е представян пред Министерството на образованието, Министерството на здравеопазването и Министерството на труда и социалната политика. \r\nДаяна ДЮЛГЕРОВА", "date": "2018.11.13", "title": "Икономическата миграция – основна причина за демографската криза в България  (ОБЗОР)"}
{"url": "http://www.focus-news.net/news/2018/11/13/2590000/reuters-preduprezhdeniya-za-efekt-na-dominoto-zaradi-politikata-na-protektsionizam.html", "text": "Азиатските лидери във вторник се събраха за редовната си годишна среща на АСЕАН, на която предупредиха, че международният ред е в риск и че търговските напрежения между Вашингтон и Пекин водят до „ефект на доминото“, тъй като и други страни предприемат протекционистки мерки. Затова информира световната телеграфна агенция  Reuters  в коментар от Сингапур. \r\nМалайският премиер Махатхир Мохамад заяви на бизнес форум, предшестващ азиатската среща на върха, че други развити държави биха предприели съответни мерки, ако митническата война между САЩ и Китай приеме формата на спирала, в момента тя се развива по правилото „око за око, зъб за зъб“, според видния азиатски политик. \r\nКитайският премиер Ли Къцян отново призова за примирие в търговската „кавга“, като изрази надежда, че двете страни ще намерят начин да предотвратят бъдеща ескалация на напрежението помежду си: „Все още се надявам, че ние можем да проведем разговори, основани на взаимно уважение, баланс и обща изгода, за да разрешим спора. В една търговска война няма победители“, е заявил Ли преди срещата си с лидерите от АСЕАН.  \r\nНа срещата в Сингапур присъства вицепрезидентът на САЩ Майк Пенс вместо президента Доналд Тръмп, който нееднократно е  критикувал съществуващите многостранни търговски договорености като нечестни и се е оплаквал от Китай за кражба на интелектуална собственост, за създаване на бариери пред влизане на американския бизнес в страната. \r\nНе е ясно дали Ли и Пенс ще се срещнат насаме в Сингапур. Подобни разговори ще са като прелюдия към планираната вече среща между двамата президенти Си Дзинпин и Доналд Тръмп в края на месеца в Буенос Айрес.   Ивелина Ватова", "date": "2018.11.13", "title": "Reuters: Предупреждения за „ефект на доминото“ заради политиката на протекционизъм"}
{"url": "http://www.focus-news.net/news/2018/11/13/2589978/veliko-tarnovo-54-doklada-shte-badat-predstaveni-v-ramkite-na-xvii-natsionalna-nauchna-konferentsiya-biblioteki-chetene-komunikatsii.html", "text": "54 доклада ще бъдат представени в рамките на XVII Национална научна конференция с международно участие „Библиотеки, четене, комуникации“ във Велико Търново. Форумът се организира от ВТУ „Св. Св. Кирил и Методий” и Регионална народна библиотека „Петко Р. Славейков” и се провежда под патронажа на кмета на Велико Търново инж. Даниел Панов. Той ще се състои в дните 15 и 16 ноември. Това съобщи за  Радио „Фокус“ – Велико Търново  зам.-директорът на великотърновската библиотека Калина Иванова. Тази година конференцията е посветена на 190-годишнина от рождението на Отец Матей Преображенски, както и на темата за детската книга и четенето в ранна възраст. Общо участниците във форума са 63-ма, 10 от които са от САЩ, Русия, Сърбия, Гърция и Франция. 22 са докладите, посветени на живота и делото на Отец Матей Преображенски. Толкова са и тези, посветени на  приобщаването на децата към четенето и ролята на родителите и на обществените библиотеки за привличане на интереса на децата към четенето. Всички доклади ще бъдат събрани в сборник, който предстои да излезе от печат в началото на следващата година. \r\nОткриването на XVII-та Национална научна конференция с международно участие „Библиотеки, четене, комуникации“ ще се състои на 15 ноември, от 13.00 часа, в читалнята на РБ „П. Р. Славейков“. Очаква се да присъстват доц. д-р Венцислав Велев – съветник на министъра на културата, представители на Община Велико Търново и на Фондация „Глобални библиотеки“ – България, с чиято подкрепа се реализира форумът. „Програмата на конференцията е доста разнообразна, доста натоварена и смятам, че ще бъде полезна на библиотечната гилдия. Използвам възможността да поканя колегите от област Велико Търново“, посочи Калина Иванова.", "date": "2018.11.13", "title": "Велико Търново: 54 доклада ще бъдат представени в рамките на XVII Национална научна конференция „Библиотеки, четене, комуникации“"}
{"url": "http://www.focus-news.net/news/2018/11/13/2589979/sonya-koycheva-hidrometeorologichna-observatoriya-shumen-ot-septemvri-dosega-valezhite-v-regiona-sa-pod-mesechnata-norma.html", "text": "От септември досега валежите в региона са под месечната норма. Това каза пред Радио „Фокус“-Шумен Соня Койчева, ръководител на Хидрометеорологичната обсерватория в Шумен. Най- валежен от трите месеца се оказва септември- с валежи около 88% от месечната норма. Падналият  дъжд обаче е бил без стопанско значение. От около 6-7 дни с валежи, само на 9 септември са отчетени около 14 л/кв.м., а през останалите- от 0,2 до 0,8 л/кв.м.  Падналите през октомври дъждове са едва 33% от нормата за месеца. Месечната сума на валежите за октомври в Шумен е 11,4 л/кв.м,  докато нормата е 36 л/кв.м. От началото на ноември не е валяло. „Почти всяка нощ регистрираме роса, имаше и мокра мъгла, но няма такава влага,  която да е от стопанско значение“, заяви Соня Койчева. Тя посочи, че досега освен суха, есента е и топла. Отклонението  от месечната норма на температурата за септември е с над 0,8 градуса, за октомври със 2 градуса над месечната норма, по-високи от обичайните за сезона са и температурите през първото десетдневие  на ноември. Много близо до температурен рекорд в Шумен са били стойностите в края на октомври- само с 0,5 градуса по-ниски от абсолютния максимум за съответния ден. Соня Койчева посочи, че предстои чувствително захлаждане на времето. Утре облачността ще е значителна, но ще остане почти без валежи. През следващите две денонощия с усилване на вятъра ща нахлува още по- студен въздух, ще преобладава облачно време, на места ще превали слаб дъжд, като в петък са възможни и първите снежинки и над Североизточна България. Температурите ще продължат да се понижават и в петък преобладаващите минимални стойности ще са между минус 1 и плюс 4 градуса, а максималните с 2-3 градуса по- високи. \r\nИвелина ИВАНОВА", "date": "2018.11.13", "title": "Соня Койчева, Хидрометеорологична обсерватория-Шумен: От септември досега валежите в региона са под месечната норма"}
{"url": "http://www.focus-news.net/news/2018/11/13/2589974/kyustendil-otchita-se-uvelichenie-v-broya-na-izdadenite-razreshitelni-za-stroezh-v-oblastta.html", "text": "Отчита се увеличение в броя на издадените разрешителни за строеж в област Кюстендил. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. През третото тримесечие на 2018 година общинските администрации на територията на област Кюстендил са издали разрешителни за строеж на 22 жилищни сгради с 38 жилища в тях и 4 302 кв. м разгъната застроена площ (РЗП) и на 27 други сгради с 6 511 кв. м разгъната застроена площ. „Спрямо предходното тримесечие издадените разрешителни за строеж на жилищни сгради се увеличават със 100 %, жилищата в тях – с 245.5 %, а общата им застроена площ – със 132.3%. При издадените разрешителни за строеж на други сгради е регистрирано нарастване с 92.9%, докато общата им застроена площ бележи спад с 34.3%”, каза Даниела Димитрова. В сравнение с третото тримесечие на 2017 година броят на издадените разрешителни за строеж на нови жилищни сгради в област Кюстендил се увеличава със 120 %, жилищата в тях – с 245.5%, а разгънатата им застроена площ – със 78.5%. Издадените разрешителни за строеж на други видове сгради намалява с 30.8%, а разгънатата им застроена площ – с 33.6%. \r\nВенцеслав ИЛЧЕВ", "date": "2018.11.13", "title": "Кюстендил: Отчита се увеличение в броя на издадените разрешителни за строеж в областта"}
{"url": "http://www.focus-news.net/news/2018/11/13/2589982/veliko-tarnovo-obshtina-svishtov-predvizhda-remont-na-veloaleyata-v-mestnostta-pametnitsite.html", "text": "Община Свищов предвижда ремонт на велоалеята в местността „Паметниците“. Това съобщи в предаването  „Добре дошли в Свищов“  на  Радио „Фокус“ – Велико Търново  зам.-кметът Бедри Алиев. Той припомни, че отговорна за стопанисването на отсечката е Агенция „Пътна инфраструктура“, но вече са водени преговори и има разрешение за преасфалтиране със средства от общинския бюджет. Вече приключи и ремонта на моста, който се намира в местността. Изградени са отводнителни шахти и водата няма да се затлачва.  \r\n„Радваме се, че това, което правим не остава незабелязано от гражданите на община Свищов. Горди сме, че в петък, събота и неделя при добро време, тук няма място за паркиране. Щастливи сме и, че малчуганите от града идват тук, играят и се забавляват със семействата си“, каза още Бедри Алиев. Предвижда се и възстановяване на емблематичната за Свищов воденица, но това вероятно ще се случи през следващата година. \r\nЛуиза ТРАНЧЕВА", "date": "2018.11.13", "title": "Велико Търново: Община Свищов предвижда ремонт на велоалеята в местността „Паметниците“"}
{"url": "http://www.focus-news.net/news/2018/11/13/2589980/afp-avstriya-zayavi-che-nyama-da-poeme-organizatsiyata-na-sistemata-za-plashtaniya-po-iranskite-sanktsii.html", "text": "Австрия е отказала във вторник да стане домакин на специалната система за разплащания, която се предвижда да помогне на страните от ЕС да търгуват с Иран въпреки американските санкции. Това обяви във вторник австрийският външен министър, съобщава френската агенция  AFP .   \r\n\"Бяхме попитани дали Австрия по принцип е готова да поеме организацията и мениджмънта на този специален инструмент,\" заяви Петер Гушелбауер, говорител на външния министър. След като правителството е проучило идеята „ съвсем отблизо и задълбочено“, се е стигнало до извода, че в момента то не е в състояние да поеме тази отговорност, е обяснил говорителят на австрийското външно ведомство на представители на австрийската агенция  АРА .   \r\nОт Блумбърг съобщават, че се е предвиждало Австрия да поеме тази роля, след като Белгия и Люксембург отказаха.“Има множество технически въпроси, свързани с „ефективността на тази схема“, уточнява Гушелбауер. По принцип Австрия подкрепя идеята на механизма, но според австрийското правителство е нужно той да се задвижи така, че да отговаря на целта, за която се създава.  \r\nМиналата седмица, за първи път след мерките, предприети през май, САЩ обявиха нова серия от санкции. През пролетта президентът Доналд Тръмп неочаквано се оттегли от ядрената сделка, постигната между Иран и световните сили през 2015 година, известна като  Съвместен всеобщ план за действие. \r\nЦелта на американските санкции е да се откаже достъп на иранските банки до международните финансови инструменти и институции и значително да се намали петролният износ на страната. От май месец насам останалите пет страни по сделката – Великобритания, Китай, Франция, Германия и Русия, се опитват да търсят пътища, за да поддържат диалога с Техеран. Като част от тези усилия ЕС лансира идеята за специален за целта механизъм, който на теория би позволил на Иран да продължи да продава петрол, а европейските държави да продължат да правят бизнес в страната въпреки американските санкции.   \r\nВ австрийската столица Виена се намират централите на няколко международни организации, включително и на поделения на ООН и ОПЕК, тя е била домакин на преговорите, чийто карен резултат е именно постигнатия Съвместен всеобщ план за действие. В понеделник Международната Агенция за атомна енергия обяви в последния си доклад, че Иран все пак отговаря на рамките, зададени от сделката.  Ивелина Ватова", "date": "2018.11.13", "title": "AFP: Австрия заяви, че няма да поеме организацията на системата за плащания по иранските санкции"}
{"url": "http://www.focus-news.net/news/2018/11/13/2589984/dots-d-r-stoyan-vezenkov-yuzu-neofit-rilski-na-zaplahite-opasnostite-i-prednamerenite-deystviya-v-internet-tryabva-da-se-protivopostavi-edna-masova-prosveta.html", "text": "На заплахите, опасностите и преднамерените действия в интернет трябва да се противопостави една масова просвета. Това каза за  Радио „Фокус“ - Пирин  доц. д-р Стоян Везенков, декан на Факултета по обществено здраве, здравни грижи и спорт в Югозападен университет (ЮЗУ) „Неофит Рилски”. Темата за заплахите в интернет бяха дискутирани по време на лекция-дискусия на тема „Децата онлайн – рискове и опасности“ в университета. „Колкото и полезен интернет да е днес, толкова крие страшно много заплахи. Първо, този проблем трябва да се постави на масата, за да се осъзнае, че има такъв проблем и обществото да бъде информирано, а след това трябва да бъдат предприети мерки, като най-важната е да бъдат образовани хората“, каза още доц. д-р Везенков. Той подчерта, че много политики могат да се водят в тази посока. „Интернет освен за заплахи, може да бъде използван за много дейности, тъй като чрез него много бързо една информация може да стигне до всеки. В каква посока ще използваме интернет е свързано с нивото на съзнание на всеки един от нас“, каза още доц. д-р Везенков. \r\nНа лекцията са присъствали Георги Апостолов – координатор на Националния център за безопасен интернет, Деян Благоев – специалист по онлайн защита на деца и Радиона Никова – представител на Държавната агенция за закрила на детето, които запознаха присъстващите с последните тенденции в онлайн опасностите и как могат да се предпазят децата. \r\nЛора КАЛЧЕВА", "date": "2018.11.13", "title": "Доц. д-р Стоян Везенков, ЮЗУ „Неофит Рилски”: На заплахите, опасностите и преднамерените действия в интернет трябва да се противопостави една масова просвета"}
{"url": "http://www.focus-news.net/news/2018/11/13/2589973/prof-nikolay-radulov-v-doklada-na-ek-po-mehanizma-za-satrudnichestvo-i-proverka-lipsvat-obichaynite-shabloni-no-sa-zameneni-s-drugi-takiva.html", "text": "В Доклада на ЕК по Механизма за сътрудничество и проверка липсват обичайните шаблони, но са заменени с други такива. Това каза за обзорното предаване „Това е България“ на Радио „Фокус“ експертът по национална сигурност проф. Николай Радулов. Според него докладът е написан със скрита ирония. \"Как да оценим заявлението за политическа стабилност? Какво значи тя и дали е добра за българите? Много е важно не как се чувстват европейците спрямо българите, а как се чувстват българите в тази обстановка. Започвам да си мисля, че докладът е резултат на задължение на определен набор чиновници, които са длъжни да напишат нещо, защото така си отчитат работата. Трябва да си особено дебелокож, за да даваш добра оценка, ограничавайки се с това, че има политическа стабилност. Може да има прекрасна политическа стабилност, но няма стабилност на живота, на съществуването на гражданите\", обясни експертът по национална сигурност. Проф. Николай Радулов обясни, че след европейските избори ще дойдат на власт хора, които няма да са с толкова благоприятно отношение към управляващите у нас и прогнозира, че поради тази причина процесът на прекратяване на Мониторинга върху България може да бъде блокиран.", "date": "2018.11.13", "title": "Проф. Николай Радулов: В Доклада на ЕК по Механизма за сътрудничество и проверка липсват обичайните шаблони, но са заменени с други такива"}
{"url": "http://www.focus-news.net/news/2018/11/13/2589981/nikolay-tsonkov-bsp-promenite-v-aktualiziraniya-variant-na-strategiyata-za-natsionalna-sigurnost-sa-kozmetichni.html", "text": "Промените в актуализирания вариант на стратегията за национална сигурност са козметични и не отговарят на нуждите в сферата. Това каза в интервю за предаването „Това е България“ на  Радио „Фокус“  народният представител от ПГ на „БСП за България“ Николай Цонков, който е и член на Комисията по отбрана към Народното събрание. „Някои от българските национални интересни са загатнати в документа, но, наред с това, редица други остават пренебрегнати“, обясни Цонков. „Сред тях са независимост и суверенитет на държавата, както и гарантиране на гражданските свободи“, каза още народният представител. „На практика националните интереси са комплекс от ценности и от политически мотиви, които изразяват поведението на държавата във всеки един момент. Но за да се изработят тези национални ценности и национални интереси би трябвало да има съгласие на всички – на гражданите, на отделните политически сили, на гражданските неправителствени организации, защото националните цели трябва да бъдат надпартийни“, коментира Николай Цонков. Toй добави, че ясната национална стратегия трябва да показва пътя напред за следващите 10-15 години. Според него това се отнася за поведението на държавата както на международното поле, така и по отношение на вътрешните процеси. По думите на Цонков първото и най-важно условие за създаването на доктрина за национална сигурност е изготвянето на детайлен анализ на външната и вътрешната среда за сигурност.", "date": "2018.11.13", "title": "Николай Цонков, БСП: Промените в актуализирания вариант на стратегията за национална сигурност са козметични"}
{"url": "http://www.focus-news.net/news/2018/11/13/2589985/abv-predstavi-predlozheniyata-si-za-reformi-v-sotsialnata-i-zdravna-sistema-pred-ministrite-na-truda-i-sotsialnata-politika-i-zdraveopazvaneto-obzor.html", "text": "Ръководството на АБВ е представило предложенията си за реформи в социалната и здравна система  пред министрите на труда и социалната политика и здравеопазването. Това съобщиха на пресконференция от партията.  Социална политика: \r\nС министъра на труда и социалната политика от партията са обсъдили въпросите около пенсионната система, политиката на доходите и въпросите свързани с хората с увреждания. „Доволни сме, че в някой отношения, особено що се касае за разрешаването на проблемите за хората с увреждания, той прие нашите идеи и заяви, че те щя влязат в трудовото законодателство“, заяви членът на ИБ на АБВ доц. д-р Георги Кючуков.  Той уточни, че идеята на АБВ е хората с увреждания да не бъдат поставени в изолация, а да им се даде възможност да бъдат полезни за обществото и себе си, нещо  което също би позволило и на техните близки, ангажирани с грижата за тях,  да излязат от своите домове и да се реализират на пазара на труда. „За това ние предложихме на ресорния министър, който прие нашето становище, че са необходими  спешни промени е ТЕЛК. В тези комисии трудовата компонента отсъства. Никой не се грижи за това, как човека с проблеми може да бъде интегриран в обществото и да му бъда дадена възможност за трудова реализация“, коментира доц. Кючуков. Според АБВ осигурените 150 милиона допълнително няма да решат проблема, защото те на практика са „повече от същото.  \r\n„Другата нашата идея която бе приета, но със уговорката, че може да стартира от 2020 година е, промяна в системата за отпускане на помощни средства“, посочи още доц. Кючуков.  Той уточни, че социалното министерство няма никакъв капацитет да следи до колко правомерно и според необходимостта са изписани тези средства. По думите му има наредби, които трябва да се променят защото  третират гражданите по двоен стандарт, като отпускат средства за едно и също нещо, но в различен размер. По-голям за работещ и по-малък пенсионер, какъвто е случая със слуховите апарати например, където за закупуването на устройството се отпускат 175 лева на пенсионер и 405 за работещ.  „Нашето предложение, което смятам, че беше също прието е, изцяло отпускането на помощни средства да бъде прехвърлено към Здравната каса. НЗОК има достатъчно добър капацитет за проследяване и контрол. Второ в здравното министерство не могат да бъдат допуснати мерки, които са обусловени от това дали даден човек има или не  възможността да работи“, добави той.  \r\nПо отношение на пенсионната реформа доц. Георги Кючуков посочи, че за сега предложението на АБВ, поне от средата на следващата година тавана на пенсиите да отпадне, не е срещнало разбиране. По думите му обаче  Алтернатива за българско възраждане е настояла за това, да не се спира с реформата в пенсионната система, защото това може да демотивира хората да бъдат коректни към държавата.  \r\nПо време на пресконференцията стана ясно, че разговори са водени и по отношения на подоходната политика и по-точно във връзка с предложението на партията за отпадане на плоския данък. От АБВ са акцентирали и върху въвеждането на необлагаем минимум до размера на минималната работна заплата за всички трудещи се, независимо от това колко е тяхното възнаграждение.  \r\nМнение по темата изрази и председателя на АБВ Румен Петков, който постави акцент върху вредите от непоследователната пенсионна реформа. „С промените, които бяха направени, бяха излъгани десетки хиляди пенсионери. Хора, които например планираха пенсионирането си за следващата година, чрез решението да не падне тавана на пенсиите, всъщност бяха излъгани с много пари“, коментира Петков.  Здравеопазване: \r\nСлед разговор на ръководството на АБВ със здравния министър е било получено уверение, че ще  отпадне планираната пререгистрация на всички лечебни заведения в страната. Прието е било и да бъде преразгледано решението университетските болници да станат собственост на съответните висши учебни заведения, като се обмисля възможността те само да бъдат управлявани от съответните ВУЗ-ве. „Продължава за съжаление схващането, че здравните заведения трябва да бъдат търговски дружества“, коментира доц. Кючуков. По думите му здравето едва ли не се възприема като стока, с която може да се търгува. „В целия ЕС това не е уредено по този начин. Не е логично по търговския закон да бъдат регистрирани болници, които обаче нямат право да определят сами своя обект на дейност, нямат право да формират печалба, от което се получава казус, който е напълно лишен от смисъл и е в ущърб на пациентите“, посочи доц. Георги Кючуков.  \r\nВ заключение от АБВ посочиха, че  по Закона за достъп до обществена информация ще поискат сведения за това, какви са разходите и ефекта от въвеждането на пръстовия отпечатък в системата на здравеопазването ни. От партията заявиха, че настояват държавата да предприеме мерки по отношение на здравно неосигурените пациенти, които редовно преминават през спешните областни центрове. Става дума за хората, които без конкретна уважителна причина са останали извън осигурителната система, от които 80% са от ромски произход. Според политическата сила има варианти държавата да създаде програми за обществена заетост, чрез които те да изплатят задълженията си към държавата и здравната система, след като лечението им е завършило.", "date": "2018.11.13", "title": "АБВ представи предложенията си за реформи в социалната и здравна система пред министрите на труда и социалната политика и здравеопазването (ОБЗОР)"}
{"url": "http://www.focus-news.net/news/2018/11/13/2589557/predstoyashti-sabitiya-v-stranata-za-13-noemvri-agentsiya-fokus.html", "text": "*** \r\nОт 11.00 часа в залата за открити заседания на Конституционния съд (бул. Дондуков 1, служебен вход, ет. 5) ще се състои церемонията по полагане на клетва от новоизбраните и новоназначените конституционни съдии. Президентът Румен Радев също ще присъства на церемонията.  \r\n***   \r\nОт 09.00 часа в IX състав на Специализирания наказателен съд ще се гледа делото срещу Галина Ц., Красимир Н., Мирослав Ч. и др., обвинени в организиране и ръководене на организирана престъпна група.  \r\n***   \r\nОт 09.00 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З. и др., обвинени в организиране и ръководене на организирана престъпна група.  \r\n***   \r\nОт 09.00 часа в IV състав на Специализирания наказателен съд ще се гледа делото срещу Васил В., Велизар В., Иван А. и др., обвинени в организиране и ръководене на организирана престъпна група.  \r\n*** \r\nОт 09.30 часа ще се проведе заседание на Съдийската колегия на Висшия съдебен съвет. \r\n*** \r\nОт 09.30 часа в Зала №2 на хотел „Рила“, Международна социална служба – България“ в партньорство с Оперативна програма „Развитие на човешките ресурси“ организира Семинар за представяне на различни модели/педагогически концепции на резидентна грижа, които се прилагат в ЦНСТ за деца със и без увреждания, управлявани от неправителствени организации. \r\n*** \r\nОт 10.00 часа във Френски институт ще се проведе Международна конференция „Да отворим нова страница в разбирането за телесното наказание. \r\n*** \r\nОт 10.00 часа в Университетска библиотека „Св. Климент Охридски“  ще бъде представена изложба на архивни материали на Христо Смирненски, притежание на Институт за литература – БАН.   \r\n*** \r\nОт 10.00 часа в Нова конферентна зала в СУ „СВ. Климент Охридски“  ще се състои научна конференция „Светове и утопии“, посветена на 120 години от рождението на Христо Смирненски. \r\n*** \r\nОт 10.00 часа във Френския институт ще се проведе заключителната Международна конференция „Да отворим нова страница в разбирането за телесното наказание“.  \r\n*** \r\nОт 10.00 часа в сградата на КЕВР ще се проведе открито заседание за обсъждане пет доклада относно заявления от „Щаткрафт Маркетс“, „Джи Ви Ай“, „Електроснабдяване България“ ЕООД, „Неас Енерджи“ АС, „Еско Сървисис“ ООД.  \r\n***   \r\nОт 10.00 часа в XII състав на Специализирания наказателен съд ще се гледа делото срещу Младен М., Мария Т., Полина Т. и др., обвинени в образуване и ръководене на организирана престъпна група.  \r\n***   \r\nОт 10.00 часа в III състав на Специализирания наказателен съд ще се гледа делото срещу Абдула И., Мустафа Н., Исмаил М., обвинени в организиране и ръководене на организирана престъпна група.  \r\n*** \r\nОт 10.30 часа в заседателната зала на Академичния съвет на Технически университет-София, ще бъде подписано Рамково споразумение за стратегическо сътрудничество между КРИБ, представлявана от нейния председател Кирил Домусчиев, и Технически университет - София, представляван от неговия ректор, чл.-кор. проф. дтн инж. Георги Михов. \r\n*** \r\nВ 10.30 часа в Аулата на „Майчин дом“  ще се проведе разговор за недоносените бебета.  \r\n***   \r\nВ 11.00 часа кметът на София Йорданка Фандъкова ще провери изпълнението на строително-ремонтните дейности в Северния парк при входа в кв. „Свобода“ при ул. „Народни будители“, последната спирка на автобус 86.  \r\n*** \r\nОт 11.00 часа 17 състав на СГС ще гледа делото срещу Тунджай Х., обвинен в убийството на жена в столичния кв. „Люлин“ през 2017 г.  \r\n*** \r\nОт 11.00 часа в пресклуба на БТА Институтът за изследване на населението и човека при БАН ще представи предложенията си по проект \"Мерки за преодоляване на демографската криза в Република България\", възложен от Министерски съвет.   \r\n***   \r\nВ 11.00 часа на ул. „Витоша“ 18 ще се проведе пресконференция на „Демократична България“, на която ще представят своята оценка за задълбочаващата се политическа криза на страната. В нея ще участват съпредседателите Атанас Атанасов и Христо Иванов, както и съпредседателят на ПП „Зелените“ Владислав Панев.  \r\n*** \r\nОт 13.00 часа в централата на ПП АБВ ръководството на партията ще даде пресконференция, на която ще представи предложенията си за социална, демографска, здравна политика и данъчни реформи.  \r\n*** \r\nОт 13.00 часа в Националната финансово-стопанска гимназия ще се проведе ученически дебат – старт за България на глобалната кампания на УНИЦЕФ. В събитието ще участва зам.-министърът на образованието Деница Сачева.  \r\n***   \r\nОт 13.30 часа в I състав на Специализирания наказателен съд ще се гледа делото срещу Пламен Г., Ердинч Х. и Костадин К., обвинени в организиране и ръководене на организирана престъпна група.  \r\n***   \r\nОт 14.00 часа в зала 821 в Министерството на енергетиката ще се проведе работна среща, на която ще бъде представено предложението за актуализирана на Енергийната стратегия на Р България. В дискусията ще участват министърът на енергетиката Теменужка Петкова, работодателски организации, синдикати, енергийни експерти и други заинтересовани страни.  \r\n***   \r\nОт 14.00 часа в XVII състав на Специализирания наказателен съд ще се гледа делото срещу Виктор В., Росен А., Кристиян Р., Соня И. и др., обвинени в организиране и ръководене на организирана престъпна група.  \r\n*** \r\nОт 14.00 часа в Конферентна зала А, ет. 1 в сградата БТПП, ще се проведе кръгла маса на тема „Иновативни подходи в енергийната ефективност и в екологосъобразния и здравословен начин на живот”. \r\n***   \r\nОт 15.00 часа в зала 6 на НДК министърът на земеделието, храните и горите Румен Порожанов ще връчи наградата „Агробизнесмен на България - 2018 г.“.  \r\n***   \r\nОт 15.00 часа в зала 3 „Инж. Стоимен Сарафов“ на втория етаж на Федерацията на научно-техническите съюзи (ул. „Георги С. Раковски“ 108) ще се проведе дискусия „Има ли нужда от нова концепция за националната сигурност на България?“. Организатори на събитието са Дискусионен клуб \"Политика 21\" и Градският съвет на БСП - София. \r\n***   \r\nОт 15.00 часа в XI състав на Специализирания наказателен съд ще се гледа делото срещу Данаил П. \r\n*** \r\nОт 15.00 до 17.00 часа в постоянната приемна на БСП - София на ул. „Леге“ 10, етаж 1, приемен ден ще имат народният представител от „БСП за България“ Румен Георгиев и общинският съветник Борис Цветков.  \r\n*** \r\nОт 15.30 часа в зала „Запад“ в Народното събрание ще се проведе заседание на Комисията по културата и медиите, на което ще бъдат разгледани на второ четене промените в Закона за филмовата индустрия и на първо четене – Законът за културното наследство.  \r\n***   \r\nВ 16.00 часа в зала 305 на Руския културно-информационен център ще бъде представена книгата „Откраднатата победа“  с автор Иван Вълов.  \r\n*** \r\nОт 18.00 часа в Национална библиотека „Св. св. Кирил и Методий“ ще бъде представена поетичната книга на Валентина Радинска „Защото е студено“.  \r\n*** \r\nОт 18.00 часа в СГХГ ще бъде открита изложба „Нашата живопис в нови насоки”.  \r\n*** \r\nОт 18.30 часа в Литературния клуб на Столична библиотека ще бъде представена първата книга на Елена Ташева „Нито един гълъб до утре“.  \r\n*** \r\nВ 18.30 часа в литературен клуб „Перото“ ще бъде представена книгата „Автобиография за четири ръце“ от Йежи Гедройч. За книгата и автора ще говори проф. Боян Биолчев, модератор ще бъде Марин Бодаков.  \r\n*** \r\nОт 19.00 часа в Галерия „Квадрат 500“лекция Роджър Балън ще открие ретроспективната си изложба „Архетипи”.  \r\n*** \r\nОт 14.00 часа в ЮЗУ „Неофит Рилски“ ще се проведе лекция-дискусия на тема „Децата онлайн – рискове и опасности“.  \r\n*** \r\nОт 18.00 часа в Градската художествена галерия ще бъде представен историческия роман „Иваил цар“.  \r\n*** \r\nОт 15.00 часа в Младежки дом ще се състои юбилеен концерт по случай 20-годишнината от създаването на вокална група „Еделвайс“.  \r\n*** \r\nОт 11.00 часа в Регионалния пресклуб на БТА ще бъде представена позицията н обединение „Демократична България\" за високите цени на горивата и предлагане на мерки за тяхното понижаване. \r\n***  \r\nОт 19.00 часа в МДТ „Константин Кисимов“  ще бъде представена „Музикантът“ – пиеса от Любен Босилков.  \r\n***  \r\nОт 19.00 часа в Клуб 7 ще се проведе Поетически фрагменти – представяне на младата поетеса Нели Кирилова.   \r\n*** \r\nОт 13.00 часа в Регионалния пресклуб на БТА ще се състои брифинг на Инициативен комитет на пациентите провеждащи хемодиализа във Видин и Федерация „Български пациентски форум\". \r\n*** \r\nОт 10.30 часа в заседателната зала на Областна администрация-Враца ще се проведе заседание на Областната комисия по безопасност на движението по пътищата.  \r\n*** \r\nОт 14.00 часа на покритата атлетическа писка ще се състои общинския етап на ученически игри по лека атлетика.  \r\n*** \r\nОт 19.00 часа в Камерна зала на ДКТ  ще се играе постановката „Летене“ от Оля Мухина.  \r\n*** \r\nОт 11.30 часа в НЧ „Йордан Йовков“ ще се състои презентация „Добрите маниери. Как да се държим възпитано“ за IIа клас от ОУ „Христо Смирненски“.  \r\n*** \r\nВ Младежки център ще бъде представена изложба „Истории в багри“ на Детска школа по изобразително изкуство при Младежки център – Добрич с ръководител Олга Иванова.  \r\n*** \r\nОт 17.00 часа в село Крайници  ще се състои „Юнашки епос” с песни за Крали Марко. \r\n*** \r\nОт 14.00 часа в Регионалния пресклуб на БТА ще се проведе пресконференция и информационна среща на Регионален бизнес център – Плевен.  \r\n*** \r\nОт 09.00 часа в Зала 10 на Окръжен съд ще се гледа делото на подсъдимите Милена К., Димитър Р. и Славка П.. за даване и приемане на подкуп в размер на  63 400 лв. \r\n*** \r\nОт 09.30 часа в Зала 1 на Окръжен съд ще се гледа делото на подсъдимите Костадин И., Иван С., Тихомир М., Борислав Т. и Сергей Д. Иван С. e обвинен за нарушаване на правилата за движение при управление на моторно превозно средство, при което е настъпила смърт и деецът е избягал от местопроизшествието. Срещу останалите е повдигнато обвинение за помагачество с цел избягване на правосъдието.  \r\n*** \r\nОт 13.30 часа в Апелативен съд ще се гледа делото на подсъдимия с инициали К.М. за укриване на данъци в размер на 374 800 лева. \r\n*** \r\nОт 14.00 часа в Зала 10 на Окръжен съд ще се гледа делото на подсъдимия Лъчезар Л.Срещу него е повдигнато обвинение за укриване на данъци в размер на 442 508 лв. \r\n*** \r\nОт 10.00 часа в зала 1 на Областна администрация Русе ще се проведе информационна среща, на която ще бъде представена и обсъдена концепцията за използване на средствата от Оперативна програма „Наука и образование за интелигентен растеж“ за процедура по Оперативна програма „Иновации и конкурентоспособност“ с цел подкрепа на Регионалните иновационни центрове. \r\n*** \r\nОт 10.00 часа в Областната администрация в Сливен ще се проведе работна среща на министъра на вътрешните работи Младен Маринов с кметовете на населените места. Около 12.00 часа е предвиден брифинг за медиите.  \r\n*** \r\nОт 11.00 часа в Драматичен театър ще бъде представена постановката „Пинокио“.  \r\nОт 19.00 часа в театъра ще се играе постановката „Преспанските камбани“.  \r\n*** \r\nОт 10.30 часа в заседателна зала на Общинат Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 10.00 и от 15.00 часа в Танцувалната зала на Младежкия дом Регионална здравна инспекция (Шумен организира тренировка Пилатес за ученици с цел запознаване и популяризиране и на други форми за повишаване на двигателната активност и настроение.  \r\n*** \r\nОт 17.00 часа в концертната зала на Общинския младежки дом ще се проведе Празник на етносите под мотото „Заедно живеем, танцуваме и пеем“.  \r\n*** \r\nВ 15.00 часа в Областната администрация в Ямбол ще се проведе работна среща на министъра на вътрешните работи Младен Маринов с кметовете на населените места. Около 17.00 часа ще започне брифинг за медиите.  \r\n***   \r\nВ централна градска част деца от доброволческия клуб „Приятел на МКБППМН“ ще раздават информационни материали, част от информационната кампания, организирана от Местната комисия за борба срещу противообществените прояви на малолетните и непълнолетните при община Ямбол по повод Световния денят на добротата.", "date": "2018.11.13", "title": "Предстоящи събития в страната за 13 ноември (Агенция „Фокус“)"}
{"url": "http://www.focus-news.net/news/2018/11/13/2589558/pregled-na-osnovnite-temi-v-svetovniya-pechat-agentsiya-fokus.html", "text": "Продължават коментарите в световните медии за казаните и премълчаните истини по време на тържествата, посветени на 100-годишнината от края на Първата световна война в Париж. Появиха се спекулации за нов опит на Хилари Клинтън да се състезава за президентския пост на предстоящите избори през 2020 година в САЩ. Израелските медии пишат за поредното обостряне на израело-палестинския конфликт . \r\n***  Церемониите в Париж за отбелязване на 100-годишнината от края на Първата световна война се превърнаха в поредно европейско неудобство за президента на САЩ Тръмп, който пристигна във френската столица още в петък. Посещението му можеше да бъде добра възможност за изграждане на мостове с традиционните съюзници на Вашингтон, но вместо това Тръмп подчерта, че различията между САЩ и европейските партньори се задълбочават, коментират в редакцията на водещото американско издание  The Washington Post .  \r\nТръмп успя да предизвика скандал още преди кацането си на летището в Париж, като нападна френския президент Еманюел Макрон заради коментарите му по въпросите на международната сигурност. \r\nВ събота Тръмп отказва да посети американското гробище в департамента Ен, където са погребани войници, загинали в битката при Бело Ууд в периода 1-26 юни 1918 г. Причината за отсъствието му е... дъжд. Това решение предизвиква възмущение сред и от двете страни на океана, които заявиха единодушно, че лошото време не е основателна причина лидерът на Белия дом да пренебрегва своите задължения. Множество други лидери, включително канадският премиер Джъстин Трюдо, не се изплашиха от природните условия и отдадоха почит на падналите. \r\n„На Западния фронт е валяло непрекъснато. Слава богу, това не е отказало смелите ни герои да изпълняват задълженията си“, написа британският депутат Тобиъс Елууед в социалната мрежа „Туитър“.  \r\nВ неделя Тръмп, както и руският президент Владимир Путин, пропуснаха марша през Шанз-Елизе до Триумфалната арка, на която присъстваха десетки държавни глави. Наблюдателната преса не пропусна този символичен момент и го отбеляза в коментарите си. И тогава Макрон, който стоеше на знаменития паметник, изобличи лозунга на Тръмп „Америка на първо място“.  \r\n«Старите демони отново надигат глава. Новите идеологии манипулират религиите и историята заплашва да повтори трагедиите от миналото. Нека отново обещаем да запазим мира като първи и най-важен приоритет, защото знаем на каква е цената му. \r\nНационализмът е предателство на патриотизма. Като поставим нашите собствени интереси на първо място и пренебрегваме другите, унищожаваме това, което е най-скъпо за хората, което ги държи живи: техните морални ценности\", бяха думите, които Макрон отправи към присъстващите. \r\nПриятелството, което преди това съществуваше между Тръмп и неговия френски колега, отдавна е угаснало, въпреки размяната на няколко учтиви туйтове този уикенд. Тръмп се оттегли от Парижкото споразумение за климата и от сделката за ядрената програма на Иран, като пренебрегна опитите на Макрон да го убеди да не го прави. Той приветства укрепването на десните популисти в европейските страни, включително Франция, където те се конкурират с Макрон. Междувременно френският президент съзнателно действа като противник на Тръмп. \r\n„Струва ми се, че Макрон е изгубил всички илюзии по отношение на Тръмп и че с ласкателство ще успее да получи отстъпки от него. Но той не се решава да му даде рязък отказ, защото не е сигурен в реакцията на американския президент. Това е предпазлив реализъм“, коментира Томас Райт от Института „Брукингс“.  \r\nВ интервю за CNN Макрон заяви, че в никакъв случай не може да се определи като глобалист от карикатура, водещ луксозен начин на живот, както го представят Тръмп и неговите крайнодесни колеги от Европа. Макрон се нарече прагматичен интернационалист, осъзнаващ общите предизвикателства, пред които са изправени световните лидери. \r\n„Бих нарекъл себе си патриот. Наистина вярвам, че нашият народ е много важен и че французите са различни от германците ... Но аз не съм националист \", увери френският президент. „Аз твърдо вярвам в сътрудничеството между различните нации, смятам, че такова сътрудничество е полезно за всички, докато националистите понякога действат въз основа на принципа на едностранчивост и закона за най-силния, който не одобрявам. Очевидно това е разликата\", обясни лидерът на Париж. \r\nТези вярвания се споделят от германския канцлер Ангела Меркел, която според мнозина е най-важната фигура сред европейските лидери, въпреки че нейната водеща роля в края на кариерата й явно е отслабена. „Лесно е да унищожиш институциите, но да ги построиш е изключително трудно\", каза Меркел в речта си в неделя, като отново говори за защита на световния ред, създаден след края на Втората световна война и който гарантира десетилетия на мир и просперитет в Европа. \r\nВ събота Макрон и Меркел посетиха Компиен, където е подписано примирието за края на Първата световна война. На същото място през 1940 г. Хитлер принуждава Франция да се предаде. В Компиен, символ на победа и поражение за двете страни, Макрон и Меркел призоваха за единство. \r\nНо тази емоционална сцена не отразява настоящата ситуация. Подобно на Макрон, Меркел предупреждава Европа за необходимостта от укрепване на колективната защита в контекста на ненадеждността на САЩ. И двамата лидери обаче ще бъдат изправени пред сериозни политически препятствия на вътрешния фронт. \r\n*** Може ли пречупеният Западен алианс да се поучи от Първата световна война, пише китайското англоезично издание  Global Times . \r\nНеделята в която се отбелязва 100-годишнината от края на Първата световна война бе белязана от репортажи за речта на американския президент в дъжда на американско военно гробище край Париж. Малко медии писаха за това, че войната произтича от конкуренцията за хегемония и колонии. Много от продължаващите регионални конфликти и сблъсъци днес все още могат да бъдат проследени до този период на колониализъм. \r\nНо поне медиите по целия свят отбелязаха едно нещо - нарастващите различия в западния свят на фона на показното единство по време  на церемониите в неделя в Париж. \r\n\"Патриотизмът е точно противоположен на национализма\", каза френският президент Еманюел Макрон в своето изказване: \"Национализмът е предателство на патриотизма.\" Като казваме \"Нашите интереси са на първо място, кой се интересува от другите\", изтриваме това, което дава живот на нацията, което я прави велика и е  от съществено значение: нейните морални ценности \". Това очевидно е намек към американския президент Доналд Тръмп. \r\nМакрон е прав за повдигането на въпроса за национализма, защото както Първата световна война, така и Втората световна война бяха възпламеними от екстремни национализъм, расизъм и популизъм. Именно поради единството, отговорността и сътрудничеството на останалия свят, които също се интересуват от интересите на развиващите се страни и приветстваха участието на развиващите се страни, човечеството  успява да сложи край на двете войни. \r\nПо ирония на съдбата, когато Западът отбелязва Първата световна война, единството, отговорността и сътрудничеството са трудни за намиране. САЩ, които навремето предвождаха Запада и помогнаха за решаването на изхода на две световни войни, сега изоставят ценностите на това  единство . \r\nВъпреки че Макрон говори за това,  как да се действа с унилатерализма на САЩ и как да се преодолеят различията в западния свят, все още остава без отговор. \r\nРазочарован от време на време от Вашингтон, ЕС започна да търси нови стратегически инициативи. Блокът съобщи, че е учреден инструмент със специална цел да заобиколи американските санкции срещу Иран, за да защити търговията на Европа с Техеран и очаква да изгради своя армия, за да намали зависимостта си от САЩ за отбрана, което  Тръмп нарече\"много обидно\". \r\nУчастието и консултациите с развиващите се страни за опазване на световния мир изглежда не са от полза за Запада. Дали западните страни черпят поуки от преди 100 години, се питат от изданието. \r\n***  Хилари Клинтън ще се състезава за номинацията на Демократическата партия за президентските избори в САЩ през 2020 г., съобщава американското издание  Washington Examiner . \r\nМарк Пен, изследовател и старши съветник на бившия президент Бил Клинтън и на бившия държавен секретар Хилари Клинтън от 1995-2008 г., и Андрю Щайн, бивша фигура на Демократическата партия в Манхатън и председател на Съвета на Ню Йорк, написаха съавторска статия, в която увериха, че „две зашеметяващи поражения няма да попречат на претенциите на Хилари Клинтън към Белия дом“.  \r\n„Клинтън няма да допусне тази унизителна загуба от аматьор да сложи край на историята на кариерата й\", пишат Пен и Щайн, визирайки поражението на Хилари Клинтън от кандидата на републиканците за президентския пост в САЩ – Доналд Тръмп. „Можете да очаквате тя отново да се кандидатира за президент. Може би не в началото, когато легионите на демократите в Сената ще направят своите изявление, но определено до момента, в който изборите са в разгара си\", уверени са двамата автори.  \r\n„Клинтън има 75% одобрение сред демократите, една недовършена мисия да бъде първата жена президент и лично недоволство срещу Тръмп. Това трябва да бъде отмъстено“, категорични са Пен и Щайн. \r\n***   Повече от 80 ракети са изстреляни от Ивицата Газа към територията на Израел, съобщава вестник  The Jerusalem Post . \r\nСирените за предупреждение от въздушна атака са задействани в редица градове, разположени по границата с буферната зона. Към настоящия момент се съобщава за най-малко един пострадал в резултат на обстрела. Става въпрос за 19-годишен мъж, чието състояние медиците определиха като критично.  \r\nВ отговор на атаката израелските ВВС са започнали удари срещу „терористични цели“ по Ивицата Газа, поясниха военните в специално изявление след ракетния обстрел.  \r\nВ град Ашкелон в южната част на страната са отворени публични подслони. Засега обаче не са разпространени специални инструкции за жителите на района.  \r\nПояснява се, че при ракетния обстрел от страна на Ивицата Газа са поразени газопровод и автобус, който за щастие е бил празен в момента на поразяването.  \r\n***", "date": "2018.11.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/11/13/2589977/varna-politsai-izpolzvaha-lyutiv-sprey-sreshtu-protestirashti-grazhdani.html", "text": "Напрежението между протестиращи и полиция ескалира, предаде репортер на  Радио \"Фокус\" - Варна . Полицаи използваха лютив спрей, за да спрат нахлуването на протестиращи във вход на блок на ул. \"Отец Паисий\". Според присъстващи домът, в който хората се опитаха да влязат, е на общински съветник. Шествието продължава отново към Катедралата. Полицейското присъствие е засилено. \r\nХристиян ТИЛКИЯН", "date": "2018.11.13", "title": "Варна: Полицаи използваха лютив спрей срещу протестиращи граждани"}
{"url": "http://www.focus-news.net/news/2018/11/13/2589564/sport-uefa-zayaviche-mozhe-da-prerazgleda-veche-priklyucheni-proverki-za-finansov-fearpley.html", "text": "Футбол: УЕФА заяви,че може да преразгледа вече приключени проверки за финансов феърплей. УЕФА предупреди в понеделник, че клубовете, чиито финанси вече са разгледани от комисията за финансова честна игра, може да не са приключили още. По-малко от седмица след последното разкритие  в поредицата \"Football Leaks\", УЕФА предложи да се отворят отново приключените случаи, ако се появи нова информация. \r\nВсеки клуб, членуващ в УЕФА, е изправен пред годишна оценка срещу изискванията за равновесие и много от тях са били разследвани и санкционирани или оправдани. Но сега изглежда, че УЕФА може да се върне към някои затворени случаи.", "date": "2018.11.13", "title": "Спорт: УЕФА заяви,че може да преразгледа вече приключени проверки за финансов феърплей"}
{"url": "http://www.focus-news.net/news/2018/11/13/2589562/vsyako-kmetstvo-shte-ima-svoya-finansova-ramka-obzor.html", "text": "Всяко кметство ще има своя финансова рамка, която ще се одобрява от Общинския съвет и за чието изпълнение ще се предвижда засилен контрол. За това се договориха кметовете на малките населени места на среща при премиера Бойко Борисов, в която участваха и финансовият министър Владислав Горанов и председателят на бюджетната комисия към парламента Менда Стоянова. Разговорът бе по покана на министър-председателя в отговор на исканията на кметовете на кметства за по-голяма независимост от големите общини. Те изразиха готовност да излязат на протест в столицата, но след като премиерът ги покани на среща протестните действия бяха отменени. Недоволството на кметовете бе предизвикано от начина на финансиране на малките населени места, до които според тях не достигат нужните средства, защото остават в по-големите общини. Именно затова те настояват за законови промени, които да гарантират, че ще получават парите, предвидени за техните кметства.  \r\nСлед срещата Менда Стоянова обобщи постигнати договорености – да се завишат контролът и санкциите за неизпълнение на Закона за местното самоуправление и местната администрация; да се гарантира приемането на финансова сметка за всяко отделно кметство в бюджета на общината; да се въведат законови промени, според които кметовете на кметства да участват в контрола по изпълнението на обществени поръчки, възложени от общината, засягащи тяхното населено място. По думите й срещата е преминала в конструктивен диалог, а кметовете на кметства са дали конкретни примери за нарушения, които спъват тяхната работа. „Но искам да подчертая, че не би могло да се изисква от изпълнителната власт, респективно правителството, да се намесва във вземането на решения какви политики да се осъществяват. Може да се осъществява само контрол по изпълнението им“, заяви още Менда Стоянова. \r\nМинистър Горанов уточни от своя страна, че през 2019 г. ангажиментите на кметовете на общини ще бъдат разписани заедно със санкционен механизъм за тяхното неизпълнение. По думите му, ако кмет на община е от една политическа партия, а кметът на населеното място от друга, често между тях има противопоставяне на чисто политическа основа, което до голяма степен блокира възможността на кметовете на малки населени места да изпълнят ангажиментите, които са поемали в своята кампания. Според финансовия министър това не може да се елиминира напълно, но може да се въведе по-голям ангажимент на общинските кметове към кметовете на кметства. „Това е една от точките, която предвижда всеки общински кмет да предлага на Общинския съвет за одобрение финансова сметка на всяко кметство. Тя ще бъде определена от Общинския съвет. Местната власт продължава да има възможност да взима тези решения, но веднъж одобрено от Общинския съвет, кметът да е длъжен да го изпълни в конкретните параметри“, обясни Горанов. По думите му това са въпроси не на закон, а на контрол върху изпълнение на действащите закони. „Проблемите не са възникнали от вчера и няма да се решат за един ден. Темите около които се обединихме могат да намерят решение до края на годината“, коментира финансовият министър, като уточни, че санкциите вероятно ще бъдат свързани с материална и административна отговорност на кмета, а в някои изключителни случаи и с политическа. На въпрос дали се отпускат допълнителни средства на определени общини, за да няма повече протести, той отговори, че парите за общините остават същите и са с половин милиард лева повече, както е предварително предвидено. „В следващата година бюджетните отношения на държавния бюджет с общините нарастват с половин милиард, като една не малка част – около 120 милиона, са в частта, която зависи от местните общности. Това не са увеличения на трансфери, свързани с делегираните от държавата дейности. В този смисъл финансовата рамка между първо и второ гласуване на държавния бюджет не е поставена като тема за преразглеждане. Колегите поставиха проблеми, които не биха съществували, ако местите власти са в хармония и синхрон“, обясни министър Горанов. \r\nКметът на град Калофер и председател на Национално сдружение на кметовете на малките населени места Румен Стоянов обяви от своя страна, че  с колегите му са останали доволни от проведената среща и за момента спирта с протестните действия. „Постигнахме добър резултат в първата част от исканията си. Всяко населено място ще си има бюджетна рамка. Кметът на общината, както искахме, ще бъде длъжен да я изпълнява, според закона, който до седмица трябва да бъде изработен. Кметът ще взима участие и при контрола върху обществените поръчки. Това са най-важните неща, за които дойдохме“, обясни Стоянов. По отношение на втората част от искания за прага за създаване на кметство, той уточни, че ще има нова среща, на която ще присъства и Сдружението на общините. Според него трябва да има „размахване на пръст“, защото докато не бъдат уреди промените в законодателството, малките общини не могат да задължат големите да си вършат работата. „Никакви политически цели не сме имали или сме подбудени от подобни искания. Не сме си позволи да питаме никой от колеги кой от коя партия е. Аз съм независим, подкрепен от БСП“, коментира Стояно и заяви, че не трябва сдружението да бъде политическо обвързано. \r\nВесела АЛЕКСАНДРОВА", "date": "2018.11.13", "title": "Всяко кметство ще има своя финансова рамка (ОБЗОР)"}
{"url": "http://www.focus-news.net/news/2018/11/13/2589565/afp-nay-malko-150-dushi-sa-zaginali-po-vreme-na-poslednite-boeve-v-yemenskiya-pristanishten-grad-hodeyda.html", "text": "Най-малко 150 души са били убити през последното денонощие при  сблъсъци в йеменското пристанище Ходейда, съобщиха медиците в понеделник, цитирани от  AFP . \r\nПравителствените лоялисти, подкрепяни от коалициятa, ръководена от Саудитска Арабия, се стремят да отстранят бунтовниците хути от стратегическия град на Червено море, чиито докове са спасителна линия за 14 милиона йеменци, изложени на риск от глад. \r\nЗапитан за възможността за прекратяване на огъня, говорител на коалицията заяви пред репортери в Рияд, че \"операцията все още продължава\", като добави, че целта е да принудят бунтовниците да седнат на  масата за преговори. \r\nГенералният секретар на ООН Антонио Гутериш предупреди за възможна \"катастрофална ситуация\", ако пристанището бъде разрушено. \r\n\"Боевете трябва да спрат, трябва да започне политически дебат и трябва да подготвим мащабен хуманитарен отговор, за да избегнем най-лошото следващата година\", каза той.  Юлиян Марков", "date": "2018.11.13", "title": "AFP: Най-малко 150 души са загинали по време на последните боеве в йеменския пристанищен град Ходейда"}
{"url": "http://www.focus-news.net/news/2018/11/13/2589983/pernik-vazstanoveno-e-dvizhenieto-na-paten-vazel-daskalovo-i-avtomagistrala-lyulin.html", "text": "Приключил е протестът на пътен възел \"Даскалово\" и автомагистрала \"Люлин\" срещу високите цени на горивата, повишаването на цената на „Гражданска отговорност“ и увеличението на данъка за старите автомобили. Това съобщиха за  Агенция \"Фокус\"  от ОДМВР - Перник. Движението е възстановено. В протеста се включиха над 250 души. Демонстрацията е преминала мирно.", "date": "2018.11.13", "title": "Перник: Възстановено е движението на пътен възел \"Даскалово\" и автомагистрала \"Люлин\""}
{"url": "http://www.focus-news.net/news/2018/11/13/2589566/kommersanta-ukrayna-obsadi-sas-sasht-ponatatashnoto-protivodeystvie-na-severen-potok-2.html", "text": "Украйна обсъди със САЩ  понататъшното противодействие на „Северен поток-2“, пише руският ежедневник  “Коммерсантъ“ . \r\nПрезидентът на Украйна Петро Порошенко се срещна с американския министър на енергетиката Рик Пери. Порошенко заяви, че сътрудничеството със САЩ в енергийния сектор е изключително важно за укрепването на енергийната сигурност на Украйна. \r\n\"Отбелязана е необходимостта от по-нататъшно противодействие на проекта\" Северен поток-2 \", както и диверсификация на енергийните източници, по-специално чрез разширяване на възможностите за доставка на втечнен газ от САЩ\", се казва в доклада на уеб сайта на президента на Украйна. \r\nПо-рано бе съобщено, че \"Нафтогаз\" от Украйна изхожда от факта, че газопроводът \"Северен поток-2\" ще бъде изграден и Украйна ще загуби транзита си с газ. \"Шансовете да бъде построен са много големи. Има вероятност да го спрат и ние работим върху това, но това е малко вероятно \", каза Юрий Витренко, изпълнителен директор на „Нафтогаз“. \r\nИзданието припомня, че САЩ са загрижени за по-нататъшното развитие на проекта \"Северен поток 2\", защото засяга \"проблемите на сигурността\" в страната. Шарже д‘афер на САЩ в ЕС Едам Шуб призова страните от ЕС да предотвратят построяването на \"Северен поток-2\".  Юлиян Марков", "date": "2018.11.13", "title": "„Коммерсантъ“: Украйна обсъди със САЩ  понататъшното противодействие на „Северен поток-2“"}
{"url": "http://www.focus-news.net/news/2018/11/13/2589567/mezhdunarodna-konferentsiya-za-sigurnostta-i-sblizhavaneto-na-es-i-zapadnite-balkani-se-provede-v-sofiya-obzor.html", "text": "Международна конференция на тема „Търсене на сближаване на сигурността за растеж и просперитет - стълб за стабилността на Европа\", организирана от британското списание „Икономист\",  се проведе в София. В събитието участваха европейският комисар по вътрешен пазар, промишленост, предприемачество и МСП Елжбиета Биенковска, вицепремиерът и министър на външните работи Екатерина Захариева, ръководителят на Председателството на ЕК в България Огнян Златев, заместник-министри на отбраната, представители на европейската отбранителна индустрия, анализатори и политици. \r\nФорумът бе открит от  Огнян Златев , който посочи, че за първи път след кризата през 2008 г. европейската икономика расте стабилно и за продължителен период от време. „Само преди няколко дни – на 8 ноември, Европейската комисия представи своята обновена икономическа прогноза с данни до 2020 г., която е озаглавена: „Устойчив растеж на фона на голяма несигурност“. Според мен това заглавие много добре илюстрира ситуацията, в която се намира Европа в края на 2018 г. Глобалните икономически и геополитически рискове продължават да се увеличават. В тази връзка ЕК ясно осъзнава своята отговорност и роля в осигуряването на устойчиво развитие и благоденствие на европейските граждани“, каза още Златев. Той посочи, че научните изследвания и иновациите са едни от най-важните източници на икономически растеж. „Затова ЕК предложи програмата „InvestEU“, която през новата многогодишна финансова рамка до 2020 г. цели да мобилизира инвестиции в размер от 650 млрд. евро“, каза Златев и посочи, че тези инвестиции ще бъдат в четири направления – устойчива инфраструктура; научни изследвания, иновации и цифровизация; малки и средни предприятия; социални инвестиции и умения.  \r\nВицепремиерът  Екатерина Захариева  обясни, че основните трендове в Западните Балкани са намаляване на населението, висока безработица, слаби институции, етноцентризъм, остаряло образование и висока младежка безработица. „Основата на всички натрупани проблеми в страните от Западните Балкани е образованието. Образованието не само за поуките от историята, които да ни помогнат наистина да се примирим в сърцата си на Балканите, но и образованието като фактор за преодоляване на безработицата, за икономически ръст и за задържане на младото население“, каза още тя. Вицепремиерът посочи, че много важна предпоставка за решаването на проблемите на Балканите е и свързаността – не само чисто физическа, но и между бизнеса и хората. „Трябва да работим и за това, да подобрим сътрудничеството си в областта на отбраната, радикалния ислям, организираната престъпност“, коментира още Захариева. „Защото ако бизнесът и хората са свързани, ние, политиците, нямаме друг избор – трябва да бъдем заедно и ще бъдем длъжни да преодолеем всички различния, натрупани от миналото“, заяви тя. \r\nЕврокомисар  Елжбета Биенковска  коментира, че общият разход на ЕС за отбрана е под 1% от БВП. „През последните няколко години се вижда, че има много голяма промяна във всички държави-членки в областта на отбраната. Това, което правим, в никакъв случай не противоречи на това, което държавите-членки правят заедно с НАТО. Напротив, когато държавите от ЕС работим заедно с областта на отбраната, ние допълваме това, което се прави в рамките на НАТО и дори го правим по-силна организация“, посочи Биенковска. Еврокомисарят обясни, че досега сътрудничеството в областта на отбраната не е било устойчиво. „Трябва да се укрепи европейската промишленост в областта на отбраната и да се намали пилеенето на средства. В някои държави разходите за отбрана са намалени значително, а в други – значително увеличени. Просто финансирането в тази област трябва да бъде променено“, каза тя.  \r\nПо време на посещението си в София Елжбета Биенковска проведе работни срещи с министър-председателя Бойко Борисов, с вицепремиера Екатерина Захариева и със заместник-министъра на отбраната Атанас Запрянов, на които бяха обсъдени европейско финансиране в отбранителната индустрия и транспортната и дигиталната свързаност в Европа и Западните Балкани. \r\nЦветилена СИМЕОНОВА", "date": "2018.11.13", "title": "Международна конференция за сигурността и сближаването на ЕС и Западните Балкани се проведе в София (ОБЗОР)"}
{"url": "http://www.focus-news.net/news/2018/11/13/2589570/poredna-vecher-na-protesti-v-nyakolko-grada-na-stranata-sreshtu-tsenite-na-gorivata-obzor.html", "text": "Протестите срещу цените на горивата и с искане за оставката на вицепремиера Валери Симеонов продължиха за поредна вечер в няколко града на страната.  \r\nВъв  Варна  за трети пореден ден жители на града изразиха недоволството си. Първоначално над 100 души се събраха в района на Общината, въпреки хладното време и ръмежа. Те блокираха кръстовището на бул. \"Мария Луиза\" и скандираха \"Оставка\", протестирайки още срещу ниските доходи, високите цени на горивата, \"Гражданската отговорност\" и данъка на автомобила. Много от попадналите в задръстването автомобили подкрепиха протеста с надуване на клаксони. В колоните имаше и автобуси на градския транспорт. Полицейското присъствие в района бе засилено, но автомобилното движение остана спряно и в посока Катедралата, и в посока кв. \"Виница\". Малко по-късно се стигна и до сблъсък между протестиращите. Младежи си нанесоха удари пред Община Варна по неизяснени обстоятелства. Сблъсъкът не попречи на над 300 души да продължат шествието си към Катедралата на града и да блокират движението за Аспаруховия мост. През цялото време протестиращите скандираха \"Оставка\" и \"Мафия\". Движението на площад \"Св. Св Кирил и Методий\" към Полиграфията също бе затворено, но на места се осъществяваше с регулировчик. \r\nВ  Перник  стотици перничани се събраха с автомобилите си на пътен възел \"Даскалово\". Протестиращите настояваха за понижаване на цените на дизеловото гориво и на бензина, както и за отмяна на повишението в данъка за старите автомобили. Те скандираха „Мафия“. Движението по автомагистралите „Люлин“ и „Струма“ в района на пътен възел „Даскалово“ бе блокирано. Това доведе до огромни колони от автомобили, които изчакваха, за да преминат. На мястото имаше засилено полицейско присъствие и „Жандармерия“.  \r\nВ  София  протестът за горивата се сля с този на майките на деца с увреждания. Недоволството на Национално движение „Възраждане“ започна в 16.30 часа, като около час по-късно започна и това на майските на деца с увреждания, които настояваха за оставката на вицепремиера Валери Симеонов. Двата протеста се сляха и шествието им се отправи към централата на НФСБ. Това наложи временно тролейбусите, движещи се по линия 9 да бъдат отклонени – вместо да преминават през ул. „Георги С. Раковски“ те се движеха по бул. „Васил Левски“. Полицейското присъствие бе засилено и не се стигна до сблъсъци.  \r\nВ  Добрич  също се проведе протест срещи цените на горивата. Протестиращите се събраха в центъра на града, като по-късно направиха и протестно автошествие по булевардите. Изходът на града в посока Варна бе блокиран. Очаква се във вторник протестите да продължат. \r\nВ  Стара Загора  премина колона от автомобили през бул. „Патриарх Евтимий“.", "date": "2018.11.13", "title": "Поредна вечер на протести в няколко града на страната срещу цените на горивата (ОБЗОР)"}
{"url": "http://www.focus-news.net/news/2018/11/13/2589571/izvestiya-predstavitelstvo-na-krim-v-es-shte-zapochne-rabota-prez-2019-godina.html", "text": "Представителство на Крим в ЕС ще започне работа през 2019 година, пише руският ежедневник  “Известия“ . \r\nАндрей Назаров, съпредседател на петия Международен икономически форум в Ялта (ЯМИФ), заяви пред изданието, че представителство в Крим ще се появи в Европейския съюз през 2019 г., което ще има официален лобистки статут. Работна група за стартиране на тази структура вече е създадена в Брюксел, европейските политици и обществените личности работят по организационни въпроси. \r\nКакто отбеляза съпредседателят на ЯМИФ Андрей Назаров, стартирането на мисията е насрочено за началото на следващата година. Според него откриването на представителство е важно не само за полуострова, но и за Русия като цяло. С официален статут на лобист, организацията ще може законно да популяризира интересите на Крим в страните от ЕС. \r\nТой подчерта, че тази инициатива е била одобрена от редица европейски политици, което показва постепенна промяна на вижданията за ситуацията с Крим. Например белгийският парламентарист Филип Девинтер заяви, че представителството ще допринесе за развитието не само на икономическите отношения, но и на културните и хуманитарните. \"Полуостровът има голям икономически потенциал. Искаме службата да подпомага европейските предприемачи в изпълнението на проекти в Крим \", каза Девинтер. \r\nСпоред Герхард Дорфлер, почетен сенатор на австрийския парламент, представителният офис ще бъде включен в единния \"Регистър на прозрачността на ЕС\", за да работи възможно най-открито. \"Бизнес отношенията с Крим скоро ще се превърнат в ключова тема, тъй като санкциите не могат да продължат вечно\", смята политикът.  Юлиян Марков", "date": "2018.11.13", "title": "„Известия“: Представителство на Крим в ЕС ще започне работа през 2019 година"}
{"url": "http://www.focus-news.net/news/2018/11/13/2589573/ria-novosti-palestintsite-sa-izstrelyali-kam-izrael-okolo-300-raketi-34-izraelski-grazhdani-sa-raneni.html", "text": "Палестинците са изстреляли към Израел около 300 ракети, 34 израелски граждани са ранени, предава  РИА Новости . \r\nНай-малко 34 израелци бяха приети в болници с наранявания и стрес след палестинските ракетни атаки, съобщи службата за бърза помощ. \r\nПалестинските екстремисти в отговор на смъртта на седем свои другари в операцията на специални сили на Израел изстреляха около 300 ракети от ивицата Газа, като бяха поразени автобус и жилищни домове в градовете Сдерот и Ашкелон. \r\n\"От 16.30 до 23.30 (съвпада с българското време) нашите екипи оказаха помощ на 34 лица в Шаар ха-Негев, Ашкелон и Сдерот\", се казва в съобщението на медицинските служби. \r\nОтбелязва се, че 16 души са били хоспитализирани с наранявания и различни травми, включително от стъклени фрагменти и такива паднали по време на бягство към бомбоубежищата. Останалите се нуждаеха от медицинска помощ заради паник-атаки. \r\nСъстоянието на един от пострадалите, 19-годишен войник, се оценява от лекарите като критично. Той беше в автобуса, който беше ударен от противотанкова ракета. \r\nВ ивицата Газа, по време на ответните удари на израелската авиация, бяха убити най-малко трима палестинци, заяви говорител на местното министерство на здравеопазването.  Юлиян Марков", "date": "2018.11.13", "title": "РИА Новости: Палестинците са изстреляли към Израел около 300 ракети, 34 израелски граждани са ранени"}
{"url": "http://www.focus-news.net/news/2018/11/13/2589561/igor-yanushev-ot-vmro-dpmne-ako-politsiyata-ima-zapoved-neka-svobodno-vleze-v-sgradata-nikola-gruevski-ne-e-tuk.html", "text": "„Ако полицията има заповед, нека свободно влезе в сградата, Никола Груевски не е тук“ , заяви генералният секретар  на ВМРО-ДПМНЕ, цитиран от македонското електронно издание  “Фокус“ . \r\nГенералният секретар на ВМРО-ДПМНЕ, Игор Янушев вечерта  пред партийната  централа обвини властта, че извършва преследване на  всички, които мислят различно и че полицията обискирали членове около щаба, което според него е прилагане на сила. \r\n„Това, което се случва е дъното. ВМРО-ДПМНЕ е под полицейска обсада, членовете се претърсват от полицията. Никога не е използвана  такава сила срещу опозицията. Това е хайка и линч за всички, които мислят различно. Заев също използва медиите в това преследване. Този натиск няма да бъде мине току-така. ВМРО-ДПМНЕ ще използва всички средства. Ако мислите, че ще ни уплашите, се лъжете. Ще дойде ден, когато ще отговаряте за това. Ако полицията има заповед и ако се съмнява, че Груевски е тук, тя може свободно да влезе и да провери. Лично аз бях проверен и не знам къде е, не съм имал контакт с него в продължение на осем месеца, каза Янушев.  Юлиян Марков", "date": "2018.11.13", "title": "Игор Янушев от ВМРО-ДПМНЕ: Ако полицията има заповед, нека свободно влезе в сградата, Никола Груевски не е тук"}
{"url": "http://www.focus-news.net/news/2018/11/13/2589569/nezavisimaya-gazeta-london-obyavi-usloviyata-pri-koito-shte-podobri-otnosheniyata-si-s-moskva.html", "text": "Лондон обяви условията, при които ще подобри отношенията си с Москва, пише руският ежедневник  “Независимая газета“ . \r\nБританският премиер Тереза Мей в реч пред традиционната вечеря с участието на бизнес-елита на страната, заяви готовността на Лондон, за да установи диалог с Москва при условие, че тя промени поведението си и \" избере друг път\", изоставяйки военните действия подкопаващи международната политическа стабилност. Мей увери, че самата Великобритания не е заинтересована от факта отношенията й с Русия да  продължават да се развиват в настоящата посока. Експерти смятат, че на думите на британския премиер не трябва да се отдава значение. Тяхното послание, всъщност, означава, Русия трябва да \"си признае вината за случая Скрипал\". \r\nТози път, както в предишния, речта на Мей не мина без критики към Москва, пише изданието. \r\nВъпреки това в речта си Мей не спря да критикува Москва. \"Както казах преди една година, ние не искаме такива отношения с Русия. Ние сме отворени за други отношения: такива, в които  Русия прекратява враждебните си действия, които подкопават международните споразумения и международната сигурност. И се надяваме, че руската държава ще избере този курс \", каза британският министър-председател.  Юлиян Марков", "date": "2018.11.13", "title": "„Независимая газета“: Лондон обяви условията, при които ще подобри отношенията си с Москва"}
{"url": "http://www.focus-news.net/news/2018/11/13/2589572/the-times-mishel-barnie-se-opitva-da-pritisne-tereza-mey-za-sporazumenie-s-es.html", "text": "Мишел Барние се опитва да притисне Тереза Мей за споразумение с ЕС, пише британският ежедневник  The Times \r\nТереза Мей порица  Брюксел снощи, затова, че налага ускорено темпо на преговорите, след като преговарящите работиха трескаво, за да сключат споразумение до сряда. \r\nМишел Барние, главният преговарящ на ЕС, разгневи британския премиер, като заяви, че на заседанието на кабинета на Мей във вторник ще бъдат предложени параметрите на споразумение. \r\nВсъщност разговорите все още са свързани с искането на Великобритания за механизъм за излизане от т.нар. Временен митнически съюз – предпазен механизъм, под който ще остане в съответствие с правилата на ЕС, за да се предотврати твърда граница в Ирландия. Премиерът не се осмелява все още да споделя предложените компромиси с високопоставените членове на кабинета. \r\nПреговорите се очакваше да продължат и в понеделник вечерта, но офисът на премиера настоя, че кабинетът няма да бъде помолен да подпише споразумение във вторник, дори ако има пробив. Заклетите евроскептици се втвърдили опозицията си за предпазния механизъма, а привържениците на оставането в ЕС се готвят да провалят споразумението  в парламента. \r\nКакто в Лондон, така и в Брюксел се казва, че сряда е последният ден, на който може да бъде задействана среща на върха през ноември. Без него разговорите ще се отложат до средата на декември, което значително ще увеличи шансовете за Брекзит без споразумение.  Юлиян Марков", "date": "2018.11.13", "title": "Тhe Times: Мишел Барние се опитва да притисне Тереза Мей за споразумение с ЕС"}
{"url": "http://www.focus-news.net/news/2018/11/13/2589574/ministerstvoto-na-turizma-i-sotsialnoto-ministerstvo-predstaviha-plan-za-deystvie-po-sporazumenieto-za-kvalifikatsiya-i-prekvalifikatsiya-na-kadrite-v-turizma-obzor.html", "text": "Министерството на туризма и Министерството на труда и социалната политика представиха план за действие по споразумението за квалификация и преквалификация на кадрите в туризма, което беше подписано в края на септември. Представянето на новото споразумение беше първа точка на заседанието на Междуведомствения съвет за кадрите в туризма. Министър Николина Ангелкова и министър Бисер Петков стартираха популяризирането на новата идея пред представители на Агенцията по заетостта, Националната агенция за професионално образование и обучение, Центъра за развитие на човешките ресурси, туристически сдружения, работодателски организации и висши учебни заведения. Министърът на туризма Николина Ангелкова  обясни, че чрез споразумението за квалификация и преквалификация на кадрите в туризма ще се гарантира устойчивост в сектора. „Предизвикателството в туризма, свързано с кадрите, е огромно. Това е може би един от секторите, където няма безработица, а има огромна нужда от кадри особено по време на основните ни летен и зимен сезон“, каза още министър Ангелкова. Тя посочи, че популяризирането на споразумението започва с обсъждане по места с работодателите и всички заинтересовани страни, които биха се възползвали от това да квалифицират и преквалифицират кадри в туризма по две направления. „Едното направление е свързано с такива лица, които са регистрирани в бюрата по труда. А другото е значително ново – то е на базата на дуалното обучение, но за такива лица, които вече са реализирани и в момента работят. Така, ако работодателят реши, ще може да инвестира в тях и след това те задължително да може да работят определен брой години в предприятието, което ги изпраща на обучение. Така ще можем да гарантираме устойчивост и да минимизираме риска, който съществува при такъв тип обучения, че лицето, което се е обучило, може след това да реши да работи в чужбина или на друго място. Защото искаме да задържим кадрите в страната“, каза още Ангелкова. Министърът на труда и социалната политика Бисер Петков  обясни, че споразумението е подписано с Държавно предприятие „Българо-Германски център за професионално обучение“, като възможностите на предприятието са свързани на първо време с изпълнение на заложени мерки в Националния план за действие по заетостта. Това е свързано с предоставяне на възможност да се използва времето между края на един активен летен сезон до началото на следващия да се извърши обучение по професии по двете професионални направления, свързани с туризма. Нещата са регламентирани“, обясни министър Петков. Той посочи, че става дума за обучение на безработни лица, като разходите, свързани с тяхното пребиваване в центровете, се финансират за сметка на Националния план за действие по заетостта. „Разчитаме, че с това, което днес представихме, и с последващата комуникационна кампания, ще предизвикаме интереса на работодателите в туризма да заявяват обучение и на заети при тях лица, което ще финансират със собствени средства“, обясни социалният министър. Петков посочи, че в резултат и на тези мерки, и на по-голямото търсене на сезонна работна ръка в туризма тази година е имало ръст над 2 пъти на регистрираните сезонни работници от трети държави. „Данните показват, че са регистрирани над 7800 сезонни работници от трети държави. Продължаваме да работим в тази посока“, коментира още той. \r\nЦветилена СИМЕОНОВА", "date": "2018.11.13", "title": "Министерството на туризма и социалното министерство представиха план за действие по споразумението за квалификация и преквалификация на кадрите в туризма (ОБЗОР)"}
{"url": "http://www.focus-news.net/news/2018/11/13/2589560/telma-makedoniya-vmro-dpmne-e-pod-obsada-obvinyavat-ot-partiyata.html", "text": "ВМРО-ДПМНЕ обвини, че централата на партията е под обсада и нейните членове са били проверявани  от полицията, съобщава македонският телевизионен канал  “Телма“ \r\n„Ако  полицията притежава заповед да ни я покаже, ако не, нека дойде с нас и нека провери дали Груевски е в партийното седалище, заяви генералният секретар Игор Янушев. \r\nПо-рано от партията в изявление обвиниха  властта за клеветническа кампания срещу Никола Груевски, след като беше обявен за издирване със заповед. \r\nПолицейски части бяха разположени пред централата на партията и претърсиха автомобилите, които излязоха от подземния гараж. \r\nВ седалището на ВМРО-ДПМНЕ, според непотвърдена информация, е бил и президентът Георги Иванов. Автомобилите, които няколко медии съобщават, че \"са излетели\" от гаража, вероятно са били ескорта на президента.  Юлиян Марков", "date": "2018.11.13", "title": "„Телма“ (Македония); ВМРО-ДПМНЕ е под обсада, обвиняват от партията"}
{"url": "http://www.focus-news.net/news/2018/11/13/2589563/vzglyad-kakav-e-smisalat-v-obshtuvaneto-mezhdu-liderite-na-kosovo-i-rusiya.html", "text": "Какъв е смисълът в общуването между лидерите на Косово и Русия, пише руският вестник  \"Взгляд\" .  \r\nЛидерът на косовските албанци Хашим Тачи обяви среща с Владимир Путин \"в кулоарите\" на юбилейните тържества в Париж. Най-вероятно се е провел кратък разговор. Ползата от това за бившия полеви командир Тачи е разбираема.  Чрез \"колекционирането на ръкостискания\" със световните лидери, той печели политическа тежест и решава вътрешни проблеми. Но защо Москва се нуждае от този разговор? \r\n\"В Париж се срещнах с руския президент Владимир Путин\", пише в понеделник лидерът на Косово Хашим Тачи. В подкрепа на думите си той публикува снимки с руския лидер. \r\nКремъл не съобщи за среща с ръководителя на тази държавна единица, чиято независимост Русия не признава. Програмата за пребиваване в Париж на 11 ноември на тържествата в чест на стогодишнината от края на Първата световна война не предвижда отделни преговори с други лидери. В същото време Кремъл не изключи контактите \"мимоходом\" с участниците в събитията. Такива срещи очевидно са включвали кратък разговор между Путин и Тачи. \r\n\"Ние се фокусирахме върху диалог, насочен към нормализиране на отношенията между Косово и Сърбия за всеобхватно обвързващо споразумение. По този въпрос позицията на президента Путин беше ясна: \"Ако вие (Косово и Сърбия) постигнете мирно споразумение, Русия ще го подкрепи\", пише Тачи. \r\n\"Съдейки по коментара на Хашим Тачи в социалната мрежа „Туитър“, французите са му оказали огромно внимание на годишнината\", каза пред вестника експертът на Института за славянски изследвания на Руската академия на науките Георги Енгелхард. - Те поставят Тачи в почетните редици сред лидерите на страните - основните участници в Първата световна война. Въпреки че, първо, Косово тогава не е била държава и Албания, която току-що беше създадена, много косвено участва в Първата световна война. \" \r\nВ Белград  реагираха остро на самия факт на появата на косовски лидер в Париж. Сръбският телевизионен канал РТС заяви: президентът Александър Вучич изрази недоумение, че организаторите на Парижките празници \"поставят Тачи до Путин\", така че лидерът на косовските въстаници е бил във фокуса на камерите по време на празненствата. \r\nЩо се отнася до Хашим Тачи, известен също като „Змията“ (от времето, когато е бил командир на косовската освободителна армия), той успешно използва присъствието си на Парижкия форум, включително да потвърди собствената си тежест в световната политика. \r\n\"Тачи ходи и комуникира с лидерите и след това пише за това в „Туитър“. Заради факта, че той например общува с Тръмп, и Тръмп твърдо подкрепи тези преговори \", каза Енгелхард. \"Трябва да разберем, че в самата Прищина ситуацията не е най-благоприятна - конфликти с премиера Рамуш Харадинай, с други местни политици и партии. Следователно е много важно за него да демонстрира както своята дейност, така и успехите си в международната политика, да покаже на всички, че той е значима фигура, че той има реално международно значение и че е грешно да се изтласка такъв човек от политическата сцена в Косово \". \r\nПредимствата на бившия полеви командир, който е станал почти истински президент, са разбираеми. Но дали е полезно за Русия фактът, че разговорът с руския лидер чрез усилията на Тачи попадна в центъра на вниманието? Според Енгелхард има опасност \"сега тази история да се развива (включително в Сърбия) преди всичко от враговете на Москва - за да прехвърли отговорността за възможно най-тежки отстъпки в преговорите на Белград  с Прищина на Русия и руския президент\" - предполага Енгелхард. \r\nРазговорите, които , както напомня експерта се  провеждат по въпроса за фактическото признаване на Косово, се водят под надзора на Брюксел. През септември ръководителят на европейската дипломация Федерика Могерини заяви: ЕС очаква преговорите между Белград и Прищина да приключат до май 2019 г. Тези, които биха се възползвали от \"прехвърлянето на отговорността\" за принудителните отстъпки на сърбите към косоварите \"очевидно ще се опитат да избелят своя имидж и ще се опитат да подкопаят престижа и влиянието на Русия в региона\", каза Енгелхард. \r\nНо тази възможност за \"отрицателно насърчаване\", отбелязваме, е само една версия. И е възможно положителният ефект да бъде по-значим. Въпросът има нужда от Москва в каквито и да е контакти между Белград и Прищина. \r\nИстинският процес на преговори между Косово и Сърбия затихна преди около шест месеца и постепенно се премести в областта на \"дрънкане на оръжия\", заяви военният анализатор Евгений Крутиков пред вестника \r\nКосоварите, противно на инструкциите на европейските структури и дори НАТО, създават собствена професионална армия от бивши бандити и терористи, за които възнамеряват да купят въоръжение за 300 милиона евро. През август косовско-албанските власти не позволиха създаването на автономни общини от сръбските общности в северната част на самопровъзгласилата се република. Това, припомняме, беше единственото договорено условие за продължаване на преговорите между Белград и Прищина, пише изданието. \r\nВ същото време се чуват слухове за евентуално ескалиране на насилието в Северно Косово. В края на септември сръбските войски бяха поставени в бойна готовност. В този контекст през последните месеци Белград и Прищина обсъждат определено компромисно решение, свързано с преначертаването на границите и обмен на територии. Съединените щати подкрепят тази идея, настоявайки за окончателно споразумение, включващо корекция  на границите на Сърбия и непризнатата република, отбелязва ТАСС. \r\n\"Добре е, ако реалният процес на преговори може да бъде възобновен, защото въпреки различните възгледи по тази тема никой не се нуждае от нова война на Балканите\". \r\nВъпреки това, да се възобновят преговорите в рамките  на случайна среща на празнична вечеря в Париж, според събеседника, е почти нереално. \r\nНо като цяло Русия ръководи  или най-малкото все още води  много рационална политика спрямо Сърбия, отбелязва Енгелхард. Москва постоянно настоява за спазване на Резолюция 1244 на ООН за признаване на суверенитета на Сърбия над Косово. \"Тази политика позволява на Белград по някакъв начин да защити суверенитета си над Косово\", посочва експертът. От друга страна, Москва не позволява на настоящите сръбски власти да се поддават на натиска на Запада. \"Например преди месец Вучич пътува до Москва и представи идеята си за фактическо признаване на независимостта на Косово и получи отрицателен отговор. А основната част от електората на Вучич е русофилският електорат. \" - припомня Енгелхард. Следователно, Вучич не можа да пренебрегне това \"не\", каза Москва. \r\nРусия не се интересува от признаването на Косово от Белград, главно защото това признание е свързано с приемането на Косово в НАТО, смята Енгелгард. Албания, припомняме, е вече в алианса от 2009 г. насам, Черна гора - от 2017 г. насам. Липсата на териториални спорове (и признаването на Косово от Белград означава, че няма спорове) отваря пътя за приемането и на Сърбия в НАТО. \r\n\"Новите регионални проблеми вече възникват в южната част на Сърбия, където живеят албанци, в Санджак, където има мюсюлмани бошняци. И \"за да се гарантира сигурността\", страната ще трябва да се присъедини към НАТО, прогнозира Енгелхард. - След това влизането на Босна и Херцеговина е неизбежно. Република Сръбска ще позволи това. Цялата територия на Балканите може да е в НАТО. За Русия, от гледна точка на нейните държавни интереси, това става проблематично. \" \r\nСледователно присъствието на Русия в \"косовския въпрос\" (например като посредник в мирните преговори за съдбата на Северно Косово) означава, че Москва не се елиминира от проблемите на региона - и това дава на \"русофилската партия\" шанс да влияе на ръководството на страната и да не позволява реализацията на  гореспоменатия сценарий. Следователно, ръкостискане с Хашим Тачи може да послужи за добро. \r\nОсобено след като, както припомни Крутиков, това не е първият път, когато косовският лидер комуникира с представители на руските власти. - Разбира се, не с президента. Но той дойде в Москва, проведе разговори в Държавната Дума. Никой не казва, че те са толкова \"прокажени\", че няма нужда да говорят с тях \", казва източникът.  Юлиян Марков", "date": "2018.11.13", "title": "„Взгляд“: Какъв е смисълът в общуването между лидерите на Косово и Русия"}
{"url": "http://www.focus-news.net/news/2018/11/13/2589577/the-independent-dzheremi-hant-iska-barzi-rezultati-ot-razsledvaneto-na-smartta-na-dzhamal-hashogi-ot-sauditska-arabiya.html", "text": "Външният министър на Великобритания Джереми Хънт иска бързи резултати от разследването на смъртта на Джамал Хашоги от Саудитска Арабия, пише британският вестник  The Independent . \r\nСлед среща със саудитския крал в Рияд Джереми Хънт заяви, че очаква да разбере за хода на съдебното производство по делото \"съвсем скоро\". \r\nВъншният министър използва пътуването, за да заяви на саудитските официални представители, че техните съюзници имат нужда от  уверение, че подобен инцидент \"не може и няма да се случи отново\", каза той. \r\nКралството призна, че екип от агенти е убил Хашоги и арестува 18 души, за които се твърди, че са замесени. \r\nВъншният министър също използва посещението си в Саудитска Арабия, за да окаже натиск за прекратяване на кървавата гражданска война в Йемен, където тригодишният конфликт доведе до опустошителна хуманитарна криза. \r\nСаудитска Арабия потвърди готовността си да евакуира 50 ранени бойци хути в Оман за медицинско лечение, правейки перспективите за преговори \"по-реални\", каза външният министър. \r\n\"Това е отчайваща хуманитарна ситуация и затова подчертах необходимостта от бързи мерки\", каза той.  Юлиян Марков", "date": "2018.11.13", "title": "The Independent: Джереми Хънт иска бързи резултати от разследването на смъртта на Джамал Хашоги от Саудитска Арабия"}
{"url": "http://www.focus-news.net/news/2018/11/13/2589578/ministerstvoto-na-obrazovanieto-i-naukata-shte-predostavi-kanal-za-novini-na-hora-s-uvreden-sluh-obzor.html", "text": "Министерството на образованието и науката ще бъде първата българска институция, която ще предостави канал с новини за хора с увреден слух. Това съобщи зам.-министърът на образованието и науката Деница Сачева по време на първата Международна конференция на тема „Допълваща и алтернативна комуникация“. По време на срещата бяха представени световни опити в съвременните подходи и технологии за деца и възрастни със затруднения в комуникацията при аутизъм, множество увреждания, интелектуални затруднения, амиотрофична латерална склероза и други. „Новините за новия канал ще се правят съвместно с учениците от Националната професионална гимназия по прецизна техника и оптика „М. В. Ломоносов“, които ще подготвят новините и репортажите. В началото на всеки две седмици ще има нова емисия, която ще разказва за развитието и новостите в образованието. Първата емисия новини ще се появи още тази седмица“, посочи тя.  \r\nПо време на срещата зам.-образователният министър Деница Сачева обясни, че през следващите две години Министерството на образованието и науката ще финансира въвеждането на асистиращи технологии за приобщаващо образование, с които да се улесни комуникацията и обучението на децата със специални образователни потребности. Инвестициите ще са част от проект за дигитализацията на българското образование. „Технологиите сами по себе си не са решение. Приобщаването в обществото, образованието и трудовия пазар зависи от личната възможност на човек да се интегрира и от обществените нагласи. Очакванията на децата със затруднения, родителите им и обществото са свързани със социална промяна в мисленето, отношението и приемането на различията“, посочи Сачева. По думите й, ако не можем да общуваме с децата и учениците със специални потребности, не би била възможна тяхната интеграция. По време на конференцията зам.-министърът акцентира върху усилията на образователното министерство за подобряване на приобщаващото образование. „Проведоха се обучения на 1 739 учители в детските градини за провеждането на скрининг за ранно оценяване на потребностите на деца от 3 г. до 3,6 г. за установяване на риск от обучителни трудности. Обученията ще продължат и през настоящата учебна година, като разкриваме 300 нови работни места за психолози и педагогически съветници в цялата страна“,  коментира тя. \r\nСачева обясни, че технологиите се използват в специализираните центрове за деца със специални образователни потребности. „В общообразователната система те са около 22 000 - 18 000 са ученици, а 4000 са децата в детските градини и целта на министерството е всички те да имат достъп до такива технологии“, посочи зам.-министърът.  \r\nПо време на срещата стана ясно още, че учениците с трайни увреждания и учениците без родители или с един родител, които досега са получавали стипендия поради тези обстоятелства, вече имат право да бъдат стимулирани и при постигнати образователни резултати. На тях вече няма да им се налага да избират между двете стипендии, както до сега.  \r\nВ рамките на конференцията бяха изнесени доклади за съвременни подходи, методи и технологии за допълваща и алтернативна комуникация, представени от водещи експерти в тази област. \r\nДаяна ДЮЛГЕРОВА", "date": "2018.11.13", "title": "Министерството на образованието и науката ще предостави канал за новини на хора с увреден слух (ОБЗОР)"}
{"url": "http://www.focus-news.net/news/2018/11/13/2589559/hristiyan-mitskovski-iskate-da-kazhete-che-ne-znaete-kade-se-namira-pred-kogo-pravite-evtin-teatari.html", "text": "Искате да кажете, че не знаете къде се намира (Никола Груевски – бел.ред.), пред кого правите евтин театър, пита на своята страница в социалната мрежа „Фейсбук“ Християн Мицковски, цитиран от македонското електронно издание  “Фокус“ \r\n„Господа от властта , кого заблуждавате и на когото показвате евтин театър сега, когато с пръст посочвате ВМРО-ДПМНЕ, че крие някого без да имате аргументи?... \r\nТова не е само атака срещу ВМРО-ДПМНЕ, а това е атака срещу свободата, главната опозиционна сила, критичната мисъл, каквато съвременна Европа и светът не познават. Нима лицето срещу което в продължение на години извършвате политическа хайка, хвърляте дървета и камъни и го третирате като държавен враг, искате да кажете, че не знаете къде  е той?... \r\nПодобно на него,  Вие ни следите всички, заплашвате ни… \r\nВМРО-ДПМНЕ е и ще остане последният бастион на свободата и критичната мисъл. Крепост на хората, които обичат тази страна. Можете да ни забранявате да говорим, да ни забранявате да действаме, но не можете да забраните ВМРО, защото служим на хората и аз първо съм призован да служа и да пазя тези 4 святи букви. Македония ще победи!...  Юлиян Марков", "date": "2018.11.13", "title": "Християн Мицковски: Искате да кажете, че не знаете къде се намира, пред кого правите евтин театър?"}
{"url": "http://www.focus-news.net/news/2018/11/13/2589575/afp-edin-izraelski-grazhdanin-e-zaginal-v-rezultat-na-raketniya-obstrel-ot-ivitsata-gaza.html", "text": "Един човек бе изваден от руините на сграда в южната част на Израел, ударена от една от десетките ракети, изстреляни от Ивицата Газа, заяви във вторник Службата за спешна помощ, цитирана от  AFP . \r\nТова беше първата потвърдена жертва в резултат на ракетните удари от Газа в понеделник следобед след операция на специалните сили на Израел в анклава. \r\nЖена, също извадена от сградата в Ашкелон, е в критично състояние, заявиха медицинските служби.Загиналият е на около 40 години, според съобщения в медиите.  Юлиян Марков", "date": "2018.11.13", "title": "AFP: Един израелски гражданин е загинал в резултат на ракетния обстрел от Ивицата Газа"}
{"url": "http://www.focus-news.net/news/2018/11/13/2589580/pregled-na-osnovnite-temi-v-ruskiya-pechat-agentsiya-fokus.html", "text": "Ролята на Русия в сложните отношения между Сърбия и Косово, противопоставянето на Украйна на \"Северен поток-2\",  сложните руско-британски отношения и намерението на Крим да разкрие свое представителство в ЕС, въпреки санкциите на Брюксел срещу Русия и специално срещу субекти на полуострова са сред основните теми на руския печат днес. . \r\n*** Какъв е смисълът в общуването между лидерите на Косово и Русия, пише руският вестник  \"Взгляд\" .  \r\nЛидерът на косовските албанци Хашим Тачи обяви среща с Владимир Путин \"в кулоарите\" на юбилейните тържества в Париж. Най-вероятно се е провел кратък разговор. Ползата от това за бившия полеви командир Тачи е разбираема.  Чрез \"колекционирането на ръкостискания\" със световните лидери, той печели политическа тежест и решава вътрешни проблеми. Но защо Москва се нуждае от този разговор? \r\n\"В Париж се срещнах с руския президент Владимир Путин\", пише в понеделник лидерът на Косово Хашим Тачи. В подкрепа на думите си той публикува снимки с руския лидер. \r\nКремъл не съобщи за среща с ръководителя на тази държавна единица, чиято независимост Русия не признава. Програмата за пребиваване в Париж на 11 ноември на тържествата в чест на стогодишнината от края на Първата световна война не предвижда отделни преговори с други лидери. В същото време Кремъл не изключи контактите \"мимоходом\" с участниците в събитията. Такива срещи очевидно са включвали кратък разговор между Путин и Тачи. \r\n\"Ние се фокусирахме върху диалог, насочен към нормализиране на отношенията между Косово и Сърбия за всеобхватно обвързващо споразумение. По този въпрос позицията на президента Путин беше ясна: \"Ако вие (Косово и Сърбия) постигнете мирно споразумение, Русия ще го подкрепи\", пише Тачи. \r\n\"Съдейки по коментара на Хашим Тачи в социалната мрежа „Туитър“, французите са му оказали огромно внимание на годишнината\", каза пред вестника експертът на Института за славянски изследвания на Руската академия на науките Георги Енгелхард. - Те поставят Тачи в почетните редици сред лидерите на страните - основните участници в Първата световна война. Въпреки че, първо, Косово тогава не е била държава и Албания, която току-що беше създадена, много косвено участва в Първата световна война. \" \r\nВ Белград  реагираха остро на самия факт на появата на косовски лидер в Париж. Сръбският телевизионен канал РТС заяви: президентът Александър Вучич изрази недоумение, че организаторите на Парижките празници \"поставят Тачи до Путин\", така че лидерът на косовските въстаници е бил във фокуса на камерите по време на празненствата. \r\nЩо се отнася до Хашим Тачи, известен също като „Змията“ (от времето, когато е бил командир на косовската освободителна армия), той успешно използва присъствието си на Парижкия форум, включително да потвърди собствената си тежест в световната политика. \r\n\"Тачи ходи и комуникира с лидерите и след това пише за това в „Туитър“. Заради факта, че той например общува с Тръмп, и Тръмп твърдо подкрепи тези преговори \", каза Енгелхард. \"Трябва да разберем, че в самата Прищина ситуацията не е най-благоприятна - конфликти с премиера Рамуш Харадинай, с други местни политици и партии. Следователно е много важно за него да демонстрира както своята дейност, така и успехите си в международната политика, да покаже на всички, че той е значима фигура, че той има реално международно значение и че е грешно да се изтласка такъв човек от политическата сцена в Косово \". \r\nПредимствата на бившия полеви командир, който е станал почти истински президент, са разбираеми. Но дали е полезно за Русия фактът, че разговорът с руския лидер чрез усилията на Тачи попадна в центъра на вниманието? Според Енгелхард има опасност \"сега тази история да се развива (включително в Сърбия) преди всичко от враговете на Москва - за да прехвърли отговорността за възможно най-тежки отстъпки в преговорите на Белград  с Прищина на Русия и руския президент\" - предполага Енгелхард. \r\nРазговорите, които , както напомня експерта се  провеждат по въпроса за фактическото признаване на Косово, се водят под надзора на Брюксел. През септември ръководителят на европейската дипломация Федерика Могерини заяви: ЕС очаква преговорите между Белград и Прищина да приключат до май 2019 г. Тези, които биха се възползвали от \"прехвърлянето на отговорността\" за принудителните отстъпки на сърбите към косоварите \"очевидно ще се опитат да избелят своя имидж и ще се опитат да подкопаят престижа и влиянието на Русия в региона\", каза Енгелхард. \r\nНо тази възможност за \"отрицателно насърчаване\", отбелязваме, е само една версия. И е възможно положителният ефект да бъде по-значим. Въпросът има нужда от Москва в каквито и да е контакти между Белград и Прищина. \r\nИстинският процес на преговори между Косово и Сърбия затихна преди около шест месеца и постепенно се премести в областта на \"дрънкане на оръжия\", заяви военният анализатор Евгений Крутиков пред вестника \r\nКосоварите, противно на инструкциите на европейските структури и дори НАТО, създават собствена професионална армия от бивши бандити и терористи, за които възнамеряват да купят въоръжение за 300 милиона евро. През август косовско-албанските власти не позволиха създаването на автономни общини от сръбските общности в северната част на самопровъзгласилата се република. Това, припомняме, беше единственото договорено условие за продължаване на преговорите между Белград и Прищина, пише изданието. \r\nВ същото време се чуват слухове за евентуално ескалиране на насилието в Северно Косово. В края на септември сръбските войски бяха поставени в бойна готовност. В този контекст през последните месеци Белград и Прищина обсъждат определено компромисно решение, свързано с преначертаването на границите и обмен на територии. Съединените щати подкрепят тази идея, настоявайки за окончателно споразумение, включващо корекция  на границите на Сърбия и непризнатата република, отбелязва ТАСС. \r\n\"Добре е, ако реалният процес на преговори може да бъде възобновен, защото въпреки различните възгледи по тази тема никой не се нуждае от нова война на Балканите\". \r\nВъпреки това, да се възобновят преговорите в рамките  на случайна среща на празнична вечеря в Париж, според събеседника, е почти нереално. \r\nНо като цяло Русия ръководи  или най-малкото все още води  много рационална политика спрямо Сърбия, отбелязва Енгелхард. Москва постоянно настоява за спазване на Резолюция 1244 на ООН за признаване на суверенитета на Сърбия над Косово. \"Тази политика позволява на Белград по някакъв начин да защити суверенитета си над Косово\", посочва експертът. От друга страна, Москва не позволява на настоящите сръбски власти да се поддават на натиска на Запада. \"Например преди месец Вучич пътува до Москва и представи идеята си за фактическо признаване на независимостта на Косово и получи отрицателен отговор. А основната част от електората на Вучич е русофилският електорат. \" - припомня Енгелхард. Следователно, Вучич не можа да пренебрегне това \"не\", каза Москва. \r\nРусия не се интересува от признаването на Косово от Белград, главно защото това признание е свързано с приемането на Косово в НАТО, смята Енгелгард. Албания, припомняме, е вече в алианса от 2009 г. насам, Черна гора - от 2017 г. насам. Липсата на териториални спорове (и признаването на Косово от Белград означава, че няма спорове) отваря пътя за приемането и на Сърбия в НАТО. \r\n\"Новите регионални проблеми вече възникват в южната част на Сърбия, където живеят албанци, в Санджак, където има мюсюлмани бошняци. И \"за да се гарантира сигурността\", страната ще трябва да се присъедини към НАТО, прогнозира Енгелхард. - След това влизането на Босна и Херцеговина е неизбежно. Република Сръбска ще позволи това. Цялата територия на Балканите може да е в НАТО. За Русия, от гледна точка на нейните държавни интереси, това става проблематично. \" \r\nСледователно присъствието на Русия в \"косовския въпрос\" (например като посредник в мирните преговори за съдбата на Северно Косово) означава, че Москва не се елиминира от проблемите на региона - и това дава на \"русофилската партия\" шанс да влияе на ръководството на страната и да не позволява реализацията на  гореспоменатия сценарий. Следователно, ръкостискане с Хашим Тачи може да послужи за добро. \r\nОсобено след като, както припомни Крутиков, това не е първият път, когато косовският лидер комуникира с представители на руските власти. - Разбира се, не с президента. Но той дойде в Москва, проведе разговори в Държавната Дума. Никой не казва, че те са толкова \"прокажени\", че няма нужда да говорят с тях \", казва източникът. \r\n***  Украйна обсъди със САЩ  понататъшното противодействие на „Северен поток-2“, пише руският ежедневник  “Коммерсантъ“ . \r\nПрезидентът на Украйна Петро Порошенко се срещна с американския министър на енергетиката Рик Пери. Порошенко заяви, че сътрудничеството със САЩ в енергийния сектор е изключително важно за укрепването на енергийната сигурност на Украйна. \r\n\"Отбелязана е необходимостта от по-нататъшно противодействие на проекта\" Северен поток-2 \", както и диверсификация на енергийните източници, по-специално чрез разширяване на възможностите за доставка на втечнен газ от САЩ\", се казва в доклада на уеб сайта на президента на Украйна. \r\nПо-рано бе съобщено, че \"Нафтогаз\" от Украйна изхожда от факта, че газопроводът \"Северен поток-2\" ще бъде изграден и Украйна ще загуби транзита си с газ. \"Шансовете да бъде построен са много големи. Има вероятност да го спрат и ние работим върху това, но това е малко вероятно \", каза Юрий Витренко, изпълнителен директор на „Нафтогаз“. \r\nИзданието припомня, че САЩ са загрижени за по-нататъшното развитие на проекта \"Северен поток 2\", защото засяга \"проблемите на сигурността\" в страната. Шарже д‘афер на САЩ в ЕС Едам Шуб призова страните от ЕС да предотвратят построяването на \"Северен поток-2\". \r\n*** Лондон обяви условията, при които ще подобри отношенията си с Москва, пише руският ежедневник  “Независимая газета“ . \r\nБританският премиер Тереза Мей в реч пред традиционната вечеря с участието на бизнес-елита на страната, заяви готовността на Лондон, за да установи диалог с Москва при условие, че тя промени поведението си и \" избере друг път\", изоставяйки военните действия подкопаващи международната политическа стабилност. Мей увери, че самата Великобритания не е заинтересована от факта отношенията й с Русия да  продължават да се развиват в настоящата посока. Експерти смятат, че на думите на британския премиер не трябва да се отдава значение. Тяхното послание, всъщност, означава, Русия трябва да \"си признае вината за случая Скрипал\". \r\nТози път, както в предишния, речта на Мей не мина без критики към Москва, пише изданието. \r\nВъпреки това в речта си Мей не спря да критикува Москва. \"Както казах преди една година, ние не искаме такива отношения с Русия. Ние сме отворени за други отношения: такива, в които  Русия прекратява враждебните си действия, които подкопават международните споразумения и международната сигурност. И се надяваме, че руската държава ще избере този курс \", каза британският министър-председател. \r\n*** Представителство на Крим в ЕС ще започне работа през 2019 година, пише руският ежедневник  “Известия“ . \r\nАндрей Назаров, съпредседател на петия Международен икономически форум в Ялта (ЯМИФ), заяви пред изданието, че представителство в Крим ще се появи в Европейския съюз през 2019 г., което ще има официален лобистки статут. Работна група за стартиране на тази структура вече е създадена в Брюксел, европейските политици и обществените личности работят по организационни въпроси. \r\nКакто отбеляза съпредседателят на ЯМИФ Андрей Назаров, стартирането на мисията е насрочено за началото на следващата година. Според него откриването на представителство е важно не само за полуострова, но и за Русия като цяло. С официален статут на лобист, организацията ще може законно да популяризира интересите на Крим в страните от ЕС. \r\nТой подчерта, че тази инициатива е била одобрена от редица европейски политици, което показва постепенна промяна на вижданията за ситуацията с Крим. Например белгийският парламентарист Филип Девинтер заяви, че представителството ще допринесе за развитието не само на икономическите отношения, но и на културните и хуманитарните. \"Полуостровът има голям икономически потенциал. Искаме службата да подпомага европейските предприемачи в изпълнението на проекти в Крим \", каза Девинтер. \r\nСпоред Герхард Дорфлер, почетен сенатор на австрийския парламент, представителният офис ще бъде включен в единния \"Регистър на прозрачността на ЕС\", за да работи възможно най-открито. \"Бизнес отношенията с Крим скоро ще се превърнат в ключова тема, тъй като санкциите не могат да продължат вечно\", смята политикът.", "date": "2018.11.13", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/11/13/2589583/upravlyavashtite-sazryaha-politicheska-provokatsiya-v-protestite-obzor.html", "text": "Управляващите съзряха провокация във вчерашните протести срещу скъпите горива, повишаването на цената на „Гражданска отговорност“ и увеличението на данъка за старите автомобили. След коалиционен съвет министърът на финансите Владислав Горанов и председателя на ПГ на ГЕРБ и зам.-председател на партията Цветан Цветанов коментираха обсъдените теми.  \r\nЦветанов заяви, че са водени всеобхватни разговори за всичко случващо се в държавата „и за доста от тенденциозните подходи, които някои организират, за да дестабилизират страната“. По думите му във вчерашните протести е имало провокация, с която се е целяло сблъсък между тези, които пътуват и тези, които са блокирали пътната инфраструктура. Цветанов поясни, че всеки е в правото си да изразява своето мнение, стига да не нарушава законовите разпоредби и правата на всички граждани. Той уточни, че българските граждани са достатъчно интелигентни, за да разберат и кой би искал да има политическо сътресение и политическа криза. „Убеден съм, че с информираност всеки български гражданин е в правото си да избира какво желае – да имаме политическа криза и хаос или стабилност и прогноза за това, което се случва“, подчерта Цветанов. \r\nГоранов обърна внимание на темата, касаеща цената на „Гражданска отговорност”. Той уточни, че цена от 1000 лева не стои на дневен ред. По думите му подобна тема е спекулация, която цели създаването на обществено напрежение. Горанов коментира, че има смесване на темите с цената на „Гражданска отговорност” и системата „бонус-малус”. „Всички обаче се обединиха около това, че по-рисковите шофьори трябва да плащат повече“, заяви Владислав Горанов като поясни, че е друг въпросът, че наредбата на КФН, която се обсъжда, е на много ранен етап и дали ще остане в този вид тепърва ще се анализира.  \r\nОтносно данъците за старите автомобили, Горанов поясни, че увеличението ще е с 6 до 10 лв. „Макар да не е пренебрежима сума, по наши оценки е малко на фона на целите, които сме си поставили за чистотата на атмосферния въздух“, обясни той. По думите му България се е превърнала в гробницата на старите автомобили на Европа. „Тежестта върху по-старите автомобили не е такава, че да се превръща в непосилно бреме за българските граждани. Що се касае до размера на данъка – 0.60 или 0.80 ст. на месец, или две кутии с цигари, не са това, което може да промени драстично склонността към покупка на по-стари автомобили от страна на българските граждани“, каза още той. \r\nФинансовият министър коментира и цените на горивата. Горанов поясни, че не правителството решава какви да са цените на горивата. „Ние не произвеждаме суров петрол. Цените на горивата в България следват тенденциите в света“, заяви той. По думите му не е изключена среща и с Българска петролна и газова асоциация, за да се обсъди веригата на доставки и да се докаже на българските граждани, че това са ценовите равнища, които могат да се прилагат в една пазарна икономика.", "date": "2018.11.13", "title": "Управляващите съзряха политическа провокация в протестите (ОБЗОР)"}
{"url": "http://www.focus-news.net/news/2018/11/13/2589582/pregled-na-mezhdunarodnite-novini-do-6-chasa-agentsiya-fokus.html", "text": "Споразумението за обединение на митниците на Косово и Албания се очаква да бъде подписано на 26 ноември, по време на съвместната среща на двете правителства, която ще се проведе в Печ, съобщава електронното издание на прищинския ежедневник  Gazeta Express , като отбелязва, че на тази дата се чества Денят на албанското знаме.  \r\nДвете страни ще започнат да прилагат единен митнически режим от 1 януари 2019 г., потвърждават служителите от правителството на Косово. \r\nЛулзим Рафуна, съветник в Министерството на финансите в Прищина, както и съветникът на албанския министър-председател по въпросите за митниците и финансите, заяви, че двете страни са на път да финализират документите за обединяване на митниците. Той заяви, че целта на споразумението е „да се хармонизират всички процедури... Работим и с митническата служба в пристанището на Драч, за да постигнем пълна хармонизация с този протокол с новите процедури, които ще се прилагат на Морине-Вермица“, поясни Рафуна.  \r\nЗа да се улесни транспортирането на стоки между двете страни през юли Косово и Албания откриха общ граничен пункт - Морине-Вермица, припомнят от редакцията.  \r\n*** Наказателният съд запорира имотите на заподозрени по делото \"Империя\", сред които и на бизнесменът Йордан (Орце) Камчев и  бившия директор на Управлението за сигурност и разузнаване Сашо Миялков, пише македонското електронно издание  \"Фокус\" . \r\n\"Съдията по предварителната процедура действа по искане на прокуратурата за преследване престъпления, свързани и произтичащи от незаконното следене на комуникациите, за временно отнемане на имущество с цел обезпечение,  свързано с конкретния предмет, съдията определи временни мерки и забрани прехвърляне и разпореждане с дяловете на юридически лица, за които има основателно съмнение, че са се облагодетелствали незаконно с престъпните деяния, за които се провежда процедурата. В същото време съдията по предварителната процедура, въз основа на  предложения на прокуратурата за временно спиране на изпълнението на финансовите транзакции на юридическите лица, за които има основателни съмнения, че са получили имуществена облага, прие предложенията и разпореди  банките  да спрат изтичането на средства от сметките на въпросните юридически лица“ - се казва в изявление от Наказателния съд. \r\n*** Лидерът на Демократичния съюз на Косово (ДЛК) Иса Мустафа, след днешното заседание на партийното председателство заяви, че ДЛК не изключва възможността да използва  гласовете на депутатите на Сръбската листа за събаряне на правителството на Рамуш Харадинай, предаде кореспондентът на Македонската информационна агенция  от Прищина, цитиран от македонското електронно издание  “Плюс Инфо“ . \r\nМустафа заяви пред репортери, че правителството, което водеше ДЛК миналата година бе свалена  по същия начин, чрез  използването на гласовете на депутатите сърби, от лидера на сега управляващата Демократическа партия на Косово (ДПК) Кадри Весели. \r\nСръбска листа  предложи гласовете си на опозицията в парламента за свалянето на правителството на Харадинай поради решението да се наложат допълнителни такси за вноса на сръбски продукти в Косово. \r\nЛидерът на основната опозиционна партия в Косово подчерта, че намерението му е да свали правителството и да се отиде на предсрочни избори с политическо споразумение и за тази цел не изключва сътрудничество с всички политически сили. \r\n*** И България няма да подпише Глобалния пакт за миграция на ООН, пише македонското електронно издание  “МКД“ . \r\nГлобалния пакт за миграцията на ООН е одобрен през юли от всички държави-членки на ООН, с изключение на САЩ, които се оттеглиха миналата година. Той е подготвен на фона на най-големия приток на мигранти в Европа след Втората световна война. \r\nВъпреки това, десните правителства в Унгария и Австрия обявиха, че няма да потвърдят финалния документ на церемонията в мароканския град Маракеш през декември, поради опасения, че той ще изтрие разлика между легалната и нелегалната миграция. Полша, Чешката република, а  сега и България също нямат намерение да потвърдят декларацията от Маракеш. \r\n\"Позицията на българското правителство е да не се присъедини към Глобалния пакт за миграция на ООН\", заяви заместник-председателят  на управляващата дясноцентристка партия ГЕРБ Цветан Цветанов след среща на ръководителите на коалицията, предаде Reuters, цитиран от \"МКД\". \r\nАнтиимигрантските коалиционни партньори на ГЕРБ, Обединени патриоти са силно против Маракешката декларация и твърдят, че тя застрашава националните интереси. \r\nБългарският парламент ще обсъди документа в сряда. \r\n*** Полицията проверява автомобилите в гаража на сградата на ВМРО-ДПМНЕ, съобщава скопският телевизионен канал  “24 Вести“ . \r\nПолицията следобед не откри Никола Груевски в дома му, после полицаите се отправиха към централния щаб на ВМРО-ДПМНЕ, където издирваха бившия премиер. Полицията все още не е влязла в централата, само гаражите са били претърсени. \r\nПолицията проверява автомобили, паркирани в гараж под щаба на партията. Засега се очаква полицията да получи заповед за обиск в централата. \r\nПо-рано полицията на два пъти потърси Груевски в апартамента, чийто адрес е посочен в съдебните документи. \r\n*** Сръбският министър-председател Ана Бърнабич обясни какво значи за нея компромис за Косово, пише македонското електронно издание  “МКД“ . \r\nТя подчерта, че за нея компромис има между това, че Косово е част от Сърбия и това Сърбия да го признае. \r\n\"Компромисът е между тези две страни. Но ако някой настоява, че Косово е независимо и че Сърбия ще признае, това няма да се случи, Белград ще продължи да настоява, че Косово е Сърбия \", каза Бърнабич на форума\" Сърбия в ЕС \", организирана от Фондация Конрад Аденауер. \r\nТя отбеляза, че \"Кутията на Пандора\" е отворена преди 10 години, когато Косово обяви независимост \"извън всички демократични принципи\". \r\n\"Опитваме се да я затворим и ще бъде трудно. Не знам дали това ще бъде възможно, бих искал да намеря компромис и всички заедно да се придвижим напред \", каза тя. \r\nСръбският премиер каза, че Косово не е същия случай като Хърватия, БиХ, Словения и Македония, защото това бяха признати републики в рамките на СФРЮ, а Косово и Метохия винаги е било неразделна част от Сърбия. \r\nТя също така посочи, че решението за Косово е труден и преди всичко емоционален въпрос. \r\nБърнибич също така посочи, че замразеният конфликт в никакъв случай не е добро решение и това винаги ще дърпа района назад. \r\nТя заяви, че понякога се чувства като затворена в \"шизофренната\" политика, когато на една среща говори колко Сърбия може да напредва благодарение на четвъртата индустриална революция, а след това отива на среща, на която се говори за инциденти и нападения срещу сърбите в Косово. \r\n\"Това е политика на 19-ти век и докато не решим този въпрос, ще останем между политиката на 19 и 21 век. Затова мисля, че решението е в компромиса \", заключи Бърнбич. \r\n*** Палестинците са изстреляли към Израел около 300 ракети, 34 израелски граждани са ранени, предава  РИА Новости . \r\nНай-малко 34 израелци бяха приети в болници с наранявания и стрес след палестинските ракетни атаки, съобщи службата за бърза помощ. \r\nПалестинските екстремисти в отговор на смъртта на седем свои другари в операцията на специални сили на Израел изстреляха около 300 ракети от ивицата Газа, като бяха поразени автобус и жилищни домове в градовете Сдерот и Ашкелон. \r\n\"От 16.30 до 23.30 (съвпада с българското време) нашите екипи оказаха помощ на 34 лица в Шаар ха-Негев, Ашкелон и Сдерот\", се казва в съобщението на медицинските служби. \r\nОтбелязва се, че 16 души са били хоспитализирани с наранявания и различни травми, включително от стъклени фрагменти и такива паднали по време на бягство към бомбоубежищата. Останалите се нуждаеха от медицинска помощ заради паник-атаки. \r\nСъстоянието на един от пострадалите, 19-годишен войник, се оценява от лекарите като критично. Той беше в автобуса, който беше ударен от противотанкова ракета. \r\nВ ивицата Газа, по време на ответните удари на израелската авиация, бяха убити най-малко трима палестинци, заяви говорител на местното министерство на здравеопазването. \r\n*** Тереза Мей предупреди ЕС, че няма да прави компромиси, пише британският вестник  Daily Express . \r\nВ кратка реакция на твърденията на ЕС, че двете страни се доближават до споразумение, министър-председателят настоя, че няма да говори излишно, докато преговорите стигнат до последната си фаза. Тя също така сигнализира за готовността си да се откаже от преговорите, освен ако сделката не върне контрол над законите, границите и парите на Обединеното кралство. \"Няма да компрометирам това, което хората гласуваха на референдума. Това няма да бъде споразумение на всяка цена\", каза тя. Нейното изказване дойде след размяна на обвинения между страните заради застоя на преговорите в понеделник, пише изданието. \r\nГлавният преговарящ на ЕС Брюксел Мишел Барние раздразни премиера, като предложи сделка да бъде представена на министрите още на тази сутрин. Тереза Мей обаче предупреди, че думите му не трябва да бъдат взимани много на сериозно. \r\nСлед кръг от преговори между двата преговарящи екипи в Брюксел, които продължиха до почти 3 сутринта в понеделник, надеждите за специална среща на върха този месец, за да се подпише  споразумение за Брекзит почти угаснаха. \r\nПреговарящите трябва да постигнат по-нататъшен напредък в разрешаването на спора за бъдещето на границата в Северна Ирландия до сряда в полунощ, за да не се проточи проблема до декемврийското събиране на лидери на ЕС. \r\nБез знак за раздвижване на  замразените разговори вчера министър-председателят използва годишната си реч пред банкета даван за бизнеселита  в кметството  в Лондон, за да направи  ново предупреждение за готовността й да излезе от разговорите за  Брекзит. \r\n\"С мнозинство британците искат да осигурим напускането на ЕС и аз съм решена да им го осигуря\", подчерта премиерът. \r\n*** Външният министър на Великобритания Джереми Хънт иска бързи резултати от разследването на смъртта на Джамал Хашоги от Саудитска Арабия, пише британският вестник  The Independent . \r\nСлед среща със саудитския крал в Рияд Джереми Хънт заяви, че очаква да разбере за хода на съдебното производство по делото \"съвсем скоро\". \r\nВъншният министър използва пътуването, за да заяви на саудитските официални представители, че техните съюзници имат нужда от  уверение, че подобен инцидент \"не може и няма да се случи отново\", каза той. \r\nКралството призна, че екип от агенти е убил Хашоги и арестува 18 души, за които се твърди, че са замесени. \r\nВъншният министър също използва посещението си в Саудитска Арабия, за да окаже натиск за прекратяване на кървавата гражданска война в Йемен, където тригодишният конфликт доведе до опустошителна хуманитарна криза. \r\nСаудитска Арабия потвърди готовността си да евакуира 50 ранени бойци хути в Оман за медицинско лечение, правейки перспективите за преговори \"по-реални\", каза външният министър. \r\n\"Това е отчайваща хуманитарна ситуация и затова подчертах необходимостта от бързи мерки\", каза той.", "date": "2018.11.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/11/13/2589576/the-guardian-vremeto-izticha-tereza-mey-tvardi-che-pregovorite-sa-kam-kraya-si.html", "text": "Времето изтича, британският премиер Тереза Мей твърди, че преговорите са към края си, пише британският вестник  The Guardian . \r\nУсилията на Тереза Май да сключи споразумение за Брекзит до края на март попаднаха на сериозно забавяне, след като се оказа, че преговарящите от Обединеното кралство и Европейския съюз полагат усилия да преодолеят пропастта относно ирландската граница навреме за среща на върха през ноември. \r\nПремиерът бе принуден да признае, че \"значителни\" проблеми остават въпреки разговорите, които продължиха до ранните часове на понеделник сутринта. Ако в сряда няма осезателен напредък, графикът на преговорите ще се окаже още по-труден. \r\nЧленовете на кабинета, които очакват да подпишат заключителната позиция за споразумението за Брекзит във вторник, завиха, че въпросът едва ли ще бъде обсъден на срещата, очаква се само  актуализиране на подготвеността на Великобритания за липса на споразумение. \r\nПреговарящите останаха до 2.45 часа в понеделник в търсене на пробив, който не се получи, тъй като ЕС направи поредица от искания в последния момент, като придаде нови условия на предпазната клауза, която е предназначена да влезе в сила, ако няма дългосрочна сделка за свободна търговия до края на 2020 г. \r\nТова закъснение на преговорите почти със сигурност забавя постигането на споразумение на равнище ЕС до срещата на върха, насрочена за 13 и 14 декември и прави все по-трудно критичното \"определящо окончателно гласуване\" на депутатите  от британския парламент за споразумението да се проведе преди Коледа. \r\nВ понеделник вечерта банкет, даден за бизнес-елита на страната в кметството на  Лондон Мей заяви: \"Преговорите за напускането ни вече са в крайна сметка\". Но в забележки, насочени към преговарящите в Брюксел, тя добави, че не може да се очакват отстъпки тази седмица, само за да се запази жива идеята за срещата на върха за Брекзит през ноември. \r\n\"Работихме много усилено, включително през нощта, за да постигнем напредък по останалите въпроси в споразумението за оттегляне, които са значителни\", каза премиерът. \"Двете страни искат да постигнат споразумение, но това, за което преговаряме, е изключително трудно\".  Юлиян Марков", "date": "2018.11.13", "title": "The Guardian: Времето изтича, Тереза Мей твърди, че преговорите са към края си"}
{"url": "http://www.focus-news.net/news/2018/11/13/2589585/aktualna-patna-obstanovka.html", "text": "Актуална пътна обстановка, предоставена от  Агенция „Пътна инфраструктура“ .  \r\nЩе има слаб до умерен вятър от североизток и ще прониква студен въздух. Над равнинната част от страната ще има ниска слоеста облачност и намалена видимост. На отделни места ще преръми. През нощта предимно ясно, а през деня – предимно слънчево ще се задържи времето над Югозападна България и Предбалкана. Преобладаващите минимални температури ще бъдат между минус 2° и 3°, малко по-високи в източните райони. Максималните температури ще бъдат между 10° и 15°, в крайните югозападни райони до 18°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ „Тракия“ в тунел „Трянови врата“ в посока Бургас е ограничено поради геодезическо измерване. Движението се осъществява двупосочно в тунелната тръба в посока София. Срок: от 09:00 до 16:30 ч. на 13.11.2018 г.; \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ „Тракия“ посока Бургас от км 170+000 до км 186+000 се осъществява само в изпреварващата лента поради извършване на ремонт на асфалтовата настилка.Срок до 16.11.2018 г.; \r\nАМ „Хемус“:  \r\nОбласт София:  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок  до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София: \r\nДвижението по АМ „Люлин“ от км 9+480 до км 12+220 в посока София се осъществява в една лента поради ремонтни дейности и укрепване на откос в активна и аварийна лента, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок: от 09:00 до 17:00 ч. на 13.11.2018 г.; \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; ІІI. Въведени ограничения по основните пътни направления:   \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 73+542 до км 101+300 се осъществява в една лента поради извършване на строително монтажни работи по пътната настилка и банкета. Движението се регулира от сигналисти и пътни знаци. Срок до 15.11.2018 г. \r\nОбласт София: \r\nДвижението по път I-1 София – Перник при Владая от разклона за с. Драгичево до границата с Област Перник от км 282+038 до км 282+485 се осъществява с повишено внимание. Поради ремонтни дейности на пътната настилка е ограничено движението в дясното платно посока Перник. Движението се осъществява двупосочно в лявото платно посока София. Срок 14.11.2018 г.; \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 18.11.2018 г.; \r\nДвижението по път I-1 София – Перник в района на Владая от км 282+038 до км 282+485 от разклонението за с. Драгичево до Границата с област Перник се осъществява двупосочно в едно платно поради ремонтни дейности на асфалтовата настилка. Срок до 14.11.2018 г.,  \r\nДвижението по път I-1 София – Перник в района на Владая от км 279+170 до км 279+200 в района на КПП „Владая“ се осъществява двупосочно в две от три ленти поради ремонт на тротоар на конзола на моста на река „Владайска“. Срок до 18.11.2018 г.; \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Враца: \r\nДвижението по път I-1 Враца – Ботевград в участъка от с. Руска Бела до с. Ребърково се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок 13.11.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Кюстендил: \r\nДвижението в участъка с. Пиперево – гр. Дупница от км 327+000 до км 328+000 се осъществява с повишено внимание поради почистване на облицован окоп. Сигнализирано е с пътни знаци. Срок до 14.11.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път І-4 София – Велико Търново в участъка с. Сопот – с. Микре от км 24+800 до км 37+000 се осъществява с повишено внимание поради полагане на пътна маркировка. Срок: 14.11.2018 г. \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Стара Загора:  \r\nДвижението в участъка Стара Загора – Ягода от км 213+800 до км 225+600 се извършва при стесняване на една от лентите за движение поради косене на тревни площи. Движението на МПС в района се регулира от сигналисти .Срок до 15.11.2018 г., \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 от км 472+000 до км 485+600 в участъка Съдиево –Миролюбово се осъществява с повишено внимание поради  извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 16.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 15.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 19.11.2018 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. ІV. Състояния на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nПът ІІІ-637: Движението в участъка с. Трекляно – с. Злогош от км 44+000 до км 55+000 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 14.11.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+800 до км 71+100 се извършва с повишено внимание поради ремонтни работи по тротоарите  на мост при км 70+945. Участъкът е сигнализиран с пътни знаци. Срок: 19.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 15.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІІ-137: Движението по път III-137 Кнежа – Крушовене в участъка Кнежа – Гостиля от км 5+000 до км 18+000 се извършва с регулирано движение в една лента поради частични ремонтни дейности на асфалтовата настилка. Срок до 14.11.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 16.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 16.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът III-813: Движението по път III-813 Годеч – Драгоман между селата Прекръсте и Каленовци е ограничено в светлата част на деня поради ремонтни дейности по пътното тяло. Срок до 13.11.2018 г. \r\nОбходен маршрут: път III-8103 Драгоман - Цръклевци - Бучин проход. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nДвижението по път II-16 Своге – София от км 50+800 до км 75+410 при Нови Искър и в двете посоки се осъществява с повишено внимание поради полагане на маркировка в светлата част на денонощието. Движението се регулира от служители на пътна полиция. Срок 12.11.2018 г. \r\nПът II-18: Движението по път II-18 Западна дъга на Софийски околовръстен път в посока Кулата от км 1+400 до км 2+200 се осъществява само в изпреварващата лента поради ремонтни дейности по съоръжение при км 1+446 в района на бул. „Стефансон“. Срок 15.11.2018 г., \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nДвижението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради  косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53: Движението по път II-53 Сливен – Ямбол в участъка от км 136+000 до км 144+000 се осъществява двупосочно в една лента поради изсичане на храсти. Участъкът е сигнализиран с пътни знаци. Срок до 16.11.2018 г.; \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези уч", "date": "2018.11.13", "title": "Актуална пътна обстановка"}
{"url": "http://www.focus-news.net/news/2018/11/13/2589579/daily-express-tereza-mey-predupredi-es-che-nyama-da-pravi-kompromisi.html", "text": "Тереза Мей предупреди ЕС, че няма да прави компромиси, пише британският вестник  Daily Express . \r\nВ кратка реакция на твърденията на ЕС, че двете страни се доближават до споразумение, министър-председателят настоя, че няма да говори излишно, докато преговорите стигнат до последната си фаза. Тя също така сигнализира за готовността си да се откаже от преговорите, освен ако сделката не върне контрол над законите, границите и парите на Обединеното кралство. \"Няма да компрометирам това, което хората гласуваха на референдума. Това няма да бъде споразумение на всяка цена\", каза тя. Нейното изказване дойде след размяна на обвинения между страните заради застоя на преговорите в понеделник, пише изданието. \r\nГлавният преговарящ на ЕС Брюксел Мишел Барние раздразни премиера, като предложи сделка да бъде представена на министрите още на тази сутрин. Тереза Мей обаче предупреди, че думите му не трябва да бъдат взимани много на сериозно. \r\nСлед кръг от преговори между двата преговарящи екипи в Брюксел, които продължиха до почти 3 сутринта в понеделник, надеждите за специална среща на върха този месец, за да се подпише  споразумение за Брекзит почти угаснаха. \r\nПреговарящите трябва да постигнат по-нататъшен напредък в разрешаването на спора за бъдещето на границата в Северна Ирландия до сряда в полунощ, за да не се проточи проблема до декемврийското събиране на лидери на ЕС. \r\nБез знак за раздвижване на  замразените разговори вчера министър-председателят използва годишната си реч пред банкета даван за бизнеселита  в кметството  в Лондон, за да направи  ново предупреждение за готовността й да излезе от разговорите за  Брекзит. \r\n\"С мнозинство британците искат да осигурим напускането на ЕС и аз съм решена да им го осигуря\", подчерта премиерът.  Юлиян Марков", "date": "2018.11.13", "title": "Daily Express: Тереза Мей предупреди ЕС, че няма да прави компромиси"}
{"url": "http://www.focus-news.net/news/2018/11/13/2589568/mkd-makedoniya-ana-barnabich-obyasni-kakvo-znachi-za-neya-kompromis-za-kosovo.html", "text": "Сръбският министър-председател Ана Бърнабич обясни какво значи за нея компромис за Косово, пише македонското електронно издание  “МКД“ . \r\nТя подчерта, че за нея компромис има между това, че Косово е част от Сърбия и това Сърбия да го признае. \r\n\"Компромисът е между тези две страни. Но ако някой настоява, че Косово е независимо и че Сърбия ще признае, това няма да се случи, Белград ще продължи да настоява, че Косово е Сърбия \", каза Бърнабич на форума\" Сърбия в ЕС \", организирана от Фондация Конрад Аденауер. \r\nТя отбеляза, че \"Кутията на Пандора\" е отворена преди 10 години, когато Косово обяви независимост \"извън всички демократични принципи\". \r\n\"Опитваме се да я затворим и ще бъде трудно. Не знам дали това ще бъде възможно, бих искал да намеря компромис и всички заедно да се придвижим напред \", каза тя. \r\nСръбският премиер каза, че Косово не е същия случай като Хърватия, БиХ, Словения и Македония, защото това бяха признати републики в рамките на СФРЮ, а Косово и Метохия винаги е било неразделна част от Сърбия. \r\nТя също така посочи, че решението за Косово е труден и преди всичко емоционален въпрос. \r\nБърнибич също така посочи, че замразеният конфликт в никакъв случай не е добро решение и това винаги ще дърпа района назад. \r\nТя заяви, че понякога се чувства като затворена в \"шизофренната\" политика, когато на една среща говори колко Сърбия може да напредва благодарение на четвъртата индустриална революция, а след това отива на среща, на която се говори за инциденти и нападения срещу сърбите в Косово. \r\n\"Това е политика на 19-ти век и докато не решим този въпрос, ще останем между политиката на 19 и 21 век. Затова мисля, че решението е в компромиса \", заключи Бърнбич.  Юлиян Марков", "date": "2018.11.13", "title": "„МКД“ (Македония): Ана Бърнабич обясни какво значи за нея компромис за Косово"}
{"url": "http://www.focus-news.net/news/2018/11/13/2589584/abc-zhertvite-na-pozharite-v-kaliforniya-dostignaha-44-dushi.html", "text": "Повече от десет горски пожара, горящи  в американския щат Калифорния, доведоха до смъртта на 44 души, съобщи телевизионният канал  ABC . \r\nОгромното мнозинство от смъртните случаи са регистрирани в окръг Бют в северната част на щата, на около 150 километра от столицата Сакраменто. Площта на този огън надхвърля 450 квадратни километра, като пожарникарите са успели да локализират едва една четвърт от него. \r\nКакто съобщи шерифът на окръг Бют  на пресконференция на 13 ноември, на територията на два града в този район са намерени останките на още 13 души. \"Към днешна дата са открити телата на още 13 души, което увеличи общия брой на [жертвите] на 42 души\", информира шерифът. \"Доколкото разбирам, това прави този пожар най-големият по отношение на броя на жертвите в историята на САЩ\", каза шерифът. Според ABC, след пресконференцията, той изясни фразата и каза, че става дума за историята на щата, а не за Съединените щати като цяло. \r\nПоради пожари в редица калифорнийски окръзи действа извънредно положение. Американският президент Доналд Тръмп вече нареди на държавата да отпусне средства от федералния бюджет за борба със стихията. Държавният глава обяви в понеделник засегнатите райони на Калифорния за район на крупно стихийно бедствие.  Юлиян Марков", "date": "2018.11.13", "title": "ABC: Жертвите на пожарите  в Калифорния достигнаха 44 души"}
{"url": "http://www.focus-news.net/news/2018/11/13/2589588/predstoyashti-mezhdunarodni-sabitiya-za-13-noemvri-agentsiya-fokus.html", "text": "Ще се проведа 33-та среща на върха на Асоциацията на страните от Югоизточна Азия (АСЕАН). \r\n***  Франция почита паметта на 130-те загинали в терористичните атентати от 2015 г. \r\n***  Главният преговарящ на ЕС за Брекзит ще информира ЕК са хода на преговорите с Лондон. \r\n***  Изтича крайният срок за предаване на ревизирания бюджет на Италия на ЕК. \r\n***  Конгресът на САЩ възобновява работа за първи път след провеждането на междинните избори.  \r\n***  Министърът на външните работи на ФРГ Хайко Маас е на посещение в Китай. \r\n***  Европейският комисар по търговията Сесилия Малмстрьом пристига във Вашингтон за преговори.  \r\n***  Започва излагането на аргументите в делото срещу мексиканския наркобос Ел Чапо. \r\n***", "date": "2018.11.13", "title": "Предстоящи международни събития за 13 ноември (Агенция „Фокус“)"}
{"url": "http://www.focus-news.net/news/2018/11/13/2589589/gd-granichna-politsiya-intenziven-e-trafikat-na-granichen-kontrolno-propuskatelen-punkt-kapitan-andreevo-za-tovarni-avtomobili-na-izhod.html", "text": "На българо-турската граница трафикът е интензивен на граничен контролно-пропускателен пункт Капитан Андреево за товарни автомобили на изход. Това съобщиха от пресцентъра на  ГД „Гранична полиция“ . Информация за трафика на българските гранични контролно-пропускателни пунктове към 6.00 часа. На българо-сръбската граница трафикът е нормален на всички гранични контролно-пропускателни пунктове. На българо-македонската граница трафикът е нормален на всички гранични контролно-пропускателни пунктове. На българо-гръцката граница трафикът е нормален на всички гранични контролно-пропускателни пунктове. На българо-румънската граница трафикът е нормален на всички гранични контролно-пропускателни пунктове.", "date": "2018.11.13", "title": "ГД „Гранична полиция“: Интензивен е трафикът на граничен контролно-пропускателен пункт Капитан Андреево за товарни автомобили на изход"}
{"url": "http://www.focus-news.net/news/2018/11/13/2589587/predstoyashti-sabitiya-v-stranata-za-13-noemvri-agentsiya-fokus.html", "text": "*** \r\nОт 11.00 часа в залата за открити заседания на Конституционния съд (бул. Дондуков 1, служебен вход, ет. 5) ще се състои церемонията по полагане на клетва от новоизбраните и новоназначените конституционни съдии. Президентът Румен Радев също ще присъства на церемонията.  \r\n***   \r\nОт 09.00 часа в IX състав на Специализирания наказателен съд ще се гледа делото срещу Галина Ц., Красимир Н., Мирослав Ч. и др., обвинени в организиране и ръководене на организирана престъпна група.  \r\n***   \r\nОт 09.00 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З. и др., обвинени в организиране и ръководене на организирана престъпна група.  \r\n***   \r\nОт 09.00 часа в IV състав на Специализирания наказателен съд ще се гледа делото срещу Васил В., Велизар В., Иван А. и др., обвинени в организиране и ръководене на организирана престъпна група.  \r\n*** \r\nОт 09.30 часа ще се проведе заседание на Съдийската колегия на Висшия съдебен съвет. \r\n*** \r\nОт 09.30 часа в Зала №2 на хотел „Рила“, Международна социална служба – България“ в партньорство с Оперативна програма „Развитие на човешките ресурси“ организира Семинар за представяне на различни модели/педагогически концепции на резидентна грижа, които се прилагат в ЦНСТ за деца със и без увреждания, управлявани от неправителствени организации. \r\n*** \r\nОт 10.00 часа във Френски институт ще се проведе Международна конференция „Да отворим нова страница в разбирането за телесното наказание. \r\n*** \r\nОт 10.00 часа в Университетска библиотека „Св. Климент Охридски“  ще бъде представена изложба на архивни материали на Христо Смирненски, притежание на Институт за литература – БАН.   \r\n*** \r\nОт 10.00 часа в Нова конферентна зала в СУ „СВ. Климент Охридски“  ще се състои научна конференция „Светове и утопии“, посветена на 120 години от рождението на Христо Смирненски. \r\n*** \r\nОт 10.00 часа във Френския институт ще се проведе заключителната Международна конференция „Да отворим нова страница в разбирането за телесното наказание“.  \r\n*** \r\nОт 10.00 часа в сградата на КЕВР ще се проведе открито заседание за обсъждане пет доклада относно заявления от „Щаткрафт Маркетс“, „Джи Ви Ай“, „Електроснабдяване България“ ЕООД, „Неас Енерджи“ АС, „Еско Сървисис“ ООД.  \r\n***   \r\nОт 10.00 часа в XII състав на Специализирания наказателен съд ще се гледа делото срещу Младен М., Мария Т., Полина Т. и др., обвинени в образуване и ръководене на организирана престъпна група.  \r\n***   \r\nОт 10.00 часа в III състав на Специализирания наказателен съд ще се гледа делото срещу Абдула И., Мустафа Н., Исмаил М., обвинени в организиране и ръководене на организирана престъпна група.  \r\n*** \r\nОт 10.30 часа в заседателната зала на Академичния съвет на Технически университет-София, ще бъде подписано Рамково споразумение за стратегическо сътрудничество между КРИБ, представлявана от нейния председател Кирил Домусчиев, и Технически университет - София, представляван от неговия ректор, чл.-кор. проф. дтн инж. Георги Михов. \r\n*** \r\nВ 10.30 часа в Аулата на „Майчин дом“  ще се проведе разговор за недоносените бебета.  \r\n***   \r\nВ 11.00 часа кметът на София Йорданка Фандъкова ще провери изпълнението на строително-ремонтните дейности в Северния парк при входа в кв. „Свобода“ при ул. „Народни будители“, последната спирка на автобус 86.  \r\n*** \r\nОт 11.00 часа 17 състав на СГС ще гледа делото срещу Тунджай Х., обвинен в убийството на жена в столичния кв. „Люлин“ през 2017 г.  \r\n*** \r\nОт 11.00 часа в пресклуба на БТА Институтът за изследване на населението и човека при БАН ще представи предложенията си по проект \"Мерки за преодоляване на демографската криза в Република България\", възложен от Министерски съвет.   \r\n***   \r\nВ 11.00 часа на ул. „Витоша“ 18 ще се проведе пресконференция на „Демократична България“, на която ще представят своята оценка за задълбочаващата се политическа криза на страната. В нея ще участват съпредседателите Атанас Атанасов и Христо Иванов, както и съпредседателят на ПП „Зелените“ Владислав Панев.  \r\n*** \r\nОт 13.00 часа в централата на ПП АБВ ръководството на партията ще даде пресконференция, на която ще представи предложенията си за социална, демографска, здравна политика и данъчни реформи.  \r\n*** \r\nОт 13.00 часа в Националната финансово-стопанска гимназия ще се проведе ученически дебат – старт за България на глобалната кампания на УНИЦЕФ. В събитието ще участва зам.-министърът на образованието Деница Сачева.  \r\n***   \r\nОт 13.30 часа в I състав на Специализирания наказателен съд ще се гледа делото срещу Пламен Г., Ердинч Х. и Костадин К., обвинени в организиране и ръководене на организирана престъпна група.  \r\n***   \r\nОт 14.00 часа в зала 821 в Министерството на енергетиката ще се проведе работна среща, на която ще бъде представено предложението за актуализирана на Енергийната стратегия на Р България. В дискусията ще участват министърът на енергетиката Теменужка Петкова, работодателски организации, синдикати, енергийни експерти и други заинтересовани страни.  \r\n***   \r\nОт 14.00 часа в XVII състав на Специализирания наказателен съд ще се гледа делото срещу Виктор В., Росен А., Кристиян Р., Соня И. и др., обвинени в организиране и ръководене на организирана престъпна група.  \r\n*** \r\nОт 14.00 часа в Конферентна зала А, ет. 1 в сградата БТПП, ще се проведе кръгла маса на тема „Иновативни подходи в енергийната ефективност и в екологосъобразния и здравословен начин на живот”. \r\n***   \r\nОт 15.00 часа в зала 6 на НДК министърът на земеделието, храните и горите Румен Порожанов ще връчи наградата „Агробизнесмен на България - 2018 г.“.  \r\n***   \r\nОт 15.00 часа в зала 3 „Инж. Стоимен Сарафов“ на втория етаж на Федерацията на научно-техническите съюзи (ул. „Георги С. Раковски“ 108) ще се проведе дискусия „Има ли нужда от нова концепция за националната сигурност на България?“. Организатори на събитието са Дискусионен клуб \"Политика 21\" и Градският съвет на БСП - София. \r\n***   \r\nОт 15.00 часа в XI състав на Специализирания наказателен съд ще се гледа делото срещу Данаил П. \r\n*** \r\nОт 15.00 до 17.00 часа в постоянната приемна на БСП - София на ул. „Леге“ 10, етаж 1, приемен ден ще имат народният представител от „БСП за България“ Румен Георгиев и общинският съветник Борис Цветков.  \r\n*** \r\nОт 15.30 часа в зала „Запад“ в Народното събрание ще се проведе заседание на Комисията по културата и медиите, на което ще бъдат разгледани на второ четене промените в Закона за филмовата индустрия и на първо четене – Законът за културното наследство.  \r\n***   \r\nВ 16.00 часа в зала 305 на Руския културно-информационен център ще бъде представена книгата „Откраднатата победа“  с автор Иван Вълов.  \r\n*** \r\nОт 18.00 часа в Национална библиотека „Св. св. Кирил и Методий“ ще бъде представена поетичната книга на Валентина Радинска „Защото е студено“.  \r\n*** \r\nОт 18.00 часа в СГХГ ще бъде открита изложба „Нашата живопис в нови насоки”.  \r\n*** \r\nОт 18.30 часа в Литературния клуб на Столична библиотека ще бъде представена първата книга на Елена Ташева „Нито един гълъб до утре“.  \r\n*** \r\nВ 18.30 часа в литературен клуб „Перото“ ще бъде представена книгата „Автобиография за четири ръце“ от Йежи Гедройч. За книгата и автора ще говори проф. Боян Биолчев, модератор ще бъде Марин Бодаков.  \r\n*** \r\nОт 19.00 часа в Галерия „Квадрат 500“лекция Роджър Балън ще открие ретроспективната си изложба „Архетипи”.  \r\n*** \r\nОт 14.00 часа в ЮЗУ „Неофит Рилски“ ще се проведе лекция-дискусия на тема „Децата онлайн – рискове и опасности“.  \r\n*** \r\nОт 18.00 часа в Градската художествена галерия ще бъде представен историческия роман „Иваил цар“.  \r\n*** \r\nОт 15.00 часа в Младежки дом ще се състои юбилеен концерт по случай 20-годишнината от създаването на вокална група „Еделвайс“.  \r\n*** \r\nОт 11.00 часа в Регионалния пресклуб на БТА ще бъде представена позицията н обединение „Демократична България\" за високите цени на горивата и предлагане на мерки за тяхното понижаване. \r\n***  \r\nОт 19.00 часа в МДТ „Константин Кисимов“  ще бъде представена „Музикантът“ – пиеса от Любен Босилков.  \r\n***  \r\nОт 19.00 часа в Клуб 7 ще се проведе Поетически фрагменти – представяне на младата поетеса Нели Кирилова.   \r\n*** \r\nОт 13.00 часа в Регионалния пресклуб на БТА ще се състои брифинг на Инициативен комитет на пациентите провеждащи хемодиализа във Видин и Федерация „Български пациентски форум\". \r\n*** \r\nОт 10.30 часа в заседателната зала на Областна администрация-Враца ще се проведе заседание на Областната комисия по безопасност на движението по пътищата.  \r\n*** \r\nОт 14.00 часа на покритата атлетическа писка ще се състои общинския етап на ученически игри по лека атлетика.  \r\n*** \r\nОт 19.00 часа в Камерна зала на ДКТ  ще се играе постановката „Летене“ от Оля Мухина.  \r\n*** \r\nОт 11.30 часа в НЧ „Йордан Йовков“ ще се състои презентация „Добрите маниери. Как да се държим възпитано“ за IIа клас от ОУ „Христо Смирненски“.  \r\n*** \r\nВ Младежки център ще бъде представена изложба „Истории в багри“ на Детска школа по изобразително изкуство при Младежки център – Добрич с ръководител Олга Иванова.  \r\n*** \r\nОт 17.00 часа в село Крайници  ще се състои „Юнашки епос” с песни за Крали Марко. \r\n*** \r\nОт 14.00 часа в Регионалния пресклуб на БТА ще се проведе пресконференция и информационна среща на Регионален бизнес център – Плевен.  \r\n*** \r\nОт 09.00 часа в Зала 10 на Окръжен съд ще се гледа делото на подсъдимите Милена К., Димитър Р. и Славка П.. за даване и приемане на подкуп в размер на  63 400 лв. \r\n*** \r\nОт 09.30 часа в Зала 1 на Окръжен съд ще се гледа делото на подсъдимите Костадин И., Иван С., Тихомир М., Борислав Т. и Сергей Д. Иван С. e обвинен за нарушаване на правилата за движение при управление на моторно превозно средство, при което е настъпила смърт и деецът е избягал от местопроизшествието. Срещу останалите е повдигнато обвинение за помагачество с цел избягване на правосъдието.  \r\n*** \r\nОт 13.30 часа в Апелативен съд ще се гледа делото на подсъдимия с инициали К.М. за укриване на данъци в размер на 374 800 лева. \r\n*** \r\nОт 14.00 часа в Зала 10 на Окръжен съд ще се гледа делото на подсъдимия Лъчезар Л.Срещу него е повдигнато обвинение за укриване на данъци в размер на 442 508 лв. \r\n*** \r\nОт 10.00 часа в зала 1 на Областна администрация Русе ще се проведе информационна среща, на която ще бъде представена и обсъдена концепцията за използване на средствата от Оперативна програма „Наука и образование за интелигентен растеж“ за процедура по Оперативна програма „Иновации и конкурентоспособност“ с цел подкрепа на Регионалните иновационни центрове. \r\n*** \r\nОт 10.00 часа в Областната администрация в Сливен ще се проведе работна среща на министъра на вътрешните работи Младен Маринов с кметовете на населените места. Около 12.00 часа е предвиден брифинг за медиите.  \r\n*** \r\nОт 11.00 часа в Драматичен театър ще бъде представена постановката „Пинокио“.  \r\nОт 19.00 часа в театъра ще се играе постановката „Преспанските камбани“.  \r\n*** \r\nОт 10.30 часа в заседателна зала на Общинат Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)“.  \r\n*** \r\nОт 10.00 и от 15.00 часа в Танцувалната зала на Младежкия дом Регионална здравна инспекция (Шумен организира тренировка Пилатес за ученици с цел запознаване и популяризиране и на други форми за повишаване на двигателната активност и настроение.  \r\n*** \r\nОт 17.00 часа в концертната зала на Общинския младежки дом ще се проведе Празник на етносите под мотото „Заедно живеем, танцуваме и пеем“.  \r\n*** \r\nВ 15.00 часа в Областната администрация в Ямбол ще се проведе работна среща на министъра на вътрешните работи Младен Маринов с кметовете на населените места. Около 17.00 часа ще започне брифинг за медиите.  \r\n***   \r\nВ централна градска част деца от доброволческия клуб „Приятел на МКБППМН“ ще раздават информационни материали, част от информационната кампания, организирана от Местната комисия за борба срещу противообществените прояви на малолетните и непълнолетните при община Ямбол по повод Световния денят на добротата.", "date": "2018.11.13", "title": "Предстоящи събития в страната за 13 ноември (Агенция „Фокус“)"}
{"url": "http://www.focus-news.net/news/2018/11/13/2589590/nimh-dnes-shte-bade-predimno-slanchevo-na-otdelni-mesta-shte-prerami-maksimalnite-temperaturi-shte-badat-mezhdu-10-i-15.html", "text": "Днес ще бъде предимно слънчево, на отделни места ще преръми, максималните температури ще бъдат между 10° и 15°. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) при Българската академия на науките (БАН) . Със слаб до умерен вятър от североизток ще прониква студен въздух. Над равнинната част от страната ще има ниска слоеста облачност и намалена видимост. На отделни места ще преръми. Предимно слънчево ще се задържи времето над Югозападна България и Предбалкана. Преобладаващите максимални температури ще бъдат между 10° и 15°, в крайните югозападни райони до 18°. \r\nНад Черноморието ще бъде предимно облачно, на места преди обяд и мъгливо. На отделни места ще преръми. Ще духа до умерен североизточен вятър. Максимални температури на въздуха: 11-12°. Температурата на морската вода е 15-16°. Вълнението на морето ще бъде 2-4 бала. \r\nНад планините ще бъде предимно слънчево. Ще духа до умерен североизточен, по билата силен северен вятър. Максимална температура на височина 1200 метра около 8°, на 2000 метра – около 3°. \r\n Атмосферното налягане е по-високо от средното за ноември – още малко ще се повиши.", "date": "2018.11.13", "title": "НИМХ: Днес ще бъде предимно слънчево, на отделни места ще преръми, максималните температури ще бъдат между 10° и 15°"}
{"url": "http://www.focus-news.net/news/2018/11/13/2589581/kraynata-faza-na-pregovorite-za-brekzit-na-stranitsite-na-britanskiya-pechat-agentsiya-fokus.html", "text": "Крайната фаза на преговорите за споразумение между ЕС и Обединеното кралство и застоя  в последните часове около проблема с ирландската граница, както и все по-голямата вероятност Великобритания и ЕС да се разделят без да се споразумеят е централна тема в британския печат днес  . \r\n*** Мишел Барние се опитва да притисне Тереза Мей за споразумение с ЕС, пише британският ежедневник  The Times \r\nТереза Мей порица  Брюксел снощи, затова, че налага ускорено темпо на преговорите, след като преговарящите работиха трескаво, за да сключат споразумение до сряда. \r\nМишел Барние, главният преговарящ на ЕС, разгневи британския премиер, като заяви, че на заседанието на кабинета на Мей във вторник ще бъдат предложени параметрите на споразумение. \r\nВсъщност разговорите все още са свързани с искането на Великобритания за механизъм за излизане от т.нар. Временен митнически съюз – предпазен механизъм, под който ще остане в съответствие с правилата на ЕС, за да се предотврати твърда граница в Ирландия. Премиерът не се осмелява все още да споделя предложените компромиси с високопоставените членове на кабинета. \r\nПреговорите се очакваше да продължат и в понеделник вечерта, но офисът на премиера настоя, че кабинетът няма да бъде помолен да подпише споразумение във вторник, дори ако има пробив. Заклетите евроскептици се втвърдили опозицията си за предпазния механизъма, а привържениците на оставането в ЕС се готвят да провалят споразумението  в парламента. \r\nКакто в Лондон, така и в Брюксел се казва, че сряда е последният ден, на който може да бъде задействана среща на върха през ноември. Без него разговорите ще се отложат до средата на декември, което значително ще увеличи шансовете за Брекзит без споразумение. \r\n*** Времето изтича, британският премиер Тереза Мей твърди, че преговорите са към края си, пише британският вестник  The Guardian . \r\nУсилията на Тереза Май да сключи споразумение за Брекзит до края на март попаднаха на сериозно забавяне, след като се оказа, че преговарящите от Обединеното кралство и Европейския съюз полагат усилия да преодолеят пропастта относно ирландската граница навреме за среща на върха през ноември. \r\nПремиерът бе принуден да признае, че \"значителни\" проблеми остават въпреки разговорите, които продължиха до ранните часове на понеделник сутринта. Ако в сряда няма осезателен напредък, графикът на преговорите ще се окаже още по-труден. \r\nЧленовете на кабинета, които очакват да подпишат заключителната позиция за споразумението за Брекзит във вторник, завиха, че въпросът едва ли ще бъде обсъден на срещата, очаква се само  актуализиране на подготвеността на Великобритания за липса на споразумение. \r\nПреговарящите останаха до 2.45 часа в понеделник в търсене на пробив, който не се получи, тъй като ЕС направи поредица от искания в последния момент, като придаде нови условия на предпазната клауза, която е предназначена да влезе в сила, ако няма дългосрочна сделка за свободна търговия до края на 2020 г. \r\nТова закъснение на преговорите почти със сигурност забавя постигането на споразумение на равнище ЕС до срещата на върха, насрочена за 13 и 14 декември и прави все по-трудно критичното \"определящо окончателно гласуване\" на депутатите  от британския парламент за споразумението да се проведе преди Коледа. \r\nВ понеделник вечерта банкет, даден за бизнес-елита на страната в кметството на  Лондон Мей заяви: \"Преговорите за напускането ни вече са в крайна сметка\". Но в забележки, насочени към преговарящите в Брюксел, тя добави, че не може да се очакват отстъпки тази седмица, само за да се запази жива идеята за срещата на върха за Брекзит през ноември. \r\n\"Работихме много усилено, включително през нощта, за да постигнем напредък по останалите въпроси в споразумението за оттегляне, които са значителни\", каза премиерът. \"Двете страни искат да постигнат споразумение, но това, за което преговаряме, е изключително трудно\". \r\n*** Тереза Мей предупреди ЕС, че няма да прави компромиси, пише британският вестник  Daily Express . \r\nВ кратка реакция на твърденията на ЕС, че двете страни се доближават до споразумение, министър-председателят настоя, че няма да говори излишно, докато преговорите стигнат до последната си фаза. Тя също така сигнализира за готовността си да се откаже от преговорите, освен ако сделката не върне контрол над законите, границите и парите на Обединеното кралство. \"Няма да компрометирам това, което хората гласуваха на референдума. Това няма да бъде споразумение на всяка цена\", каза тя. Нейното изказване дойде след размяна на обвинения между страните заради застоя на преговорите в понеделник, пише изданието. \r\nГлавният преговарящ на ЕС Брюксел Мишел Барние раздразни премиера, като предложи сделка да бъде представена на министрите още на тази сутрин. Тереза Мей обаче предупреди, че думите му не трябва да бъдат взимани много на сериозно. \r\nСлед кръг от преговори между двата преговарящи екипи в Брюксел, които продължиха до почти 3 сутринта в понеделник, надеждите за специална среща на върха този месец, за да се подпише  споразумение за Брекзит почти угаснаха. \r\nПреговарящите трябва да постигнат по-нататъшен напредък в разрешаването на спора за бъдещето на границата в Северна Ирландия до сряда в полунощ, за да не се проточи проблема до декемврийското събиране на лидери на ЕС. \r\nБез знак за раздвижване на  замразените разговори вчера министър-председателят използва годишната си реч пред банкета даван за бизнеселита  в кметството  в Лондон, за да направи  ново предупреждение за готовността й да излезе от разговорите за  Брекзит. \r\n\"С мнозинство британците искат да осигурим напускането на ЕС и аз съм решена да им го осигуря\", подчерта премиерът.", "date": "2018.11.13", "title": "Крайната фаза на преговорите за Брекзит на страниците на британския печат (Агенция \"Фокус\")"}
{"url": "http://www.focus-news.net/news/2018/11/13/2589586/afp-v-italiya-se-provezhda-sreshta-na-osnovnite-vrazhduvashti-grupirovki-v-libiya-sas-svetovni-lideri.html", "text": "В италианския град Палермо се провежда среща на основните враждуващи групировки в Либия със световни лидери, предава  AFP \r\nНа срещата присъства най-силният човек  в Либия – генерал Халифа Хафтар, както и представители на други групировки, които контролират различни райони в Либия. \r\nСАЩ, арабските страни и ЕС,както и Русия ще изпратят свои представители на конференцията, организирана от италианското правителство.  \r\nПратеникът на ООН за Либия Гасан Саламе заяви, че в началото на 2019 година ООН ще организира мирна конференция, на която либийците да представят своите виждания за бъдещето на страната. \r\nСпоред дипломати и анализатори Русия, Франция, Египет и ОАЕ подкрепят Хафтар, докато Турция и Катар залагат на негови съперници в източните райони, особено ислямистки групи. \r\nФранция настоява да се проведат избори на 10 декември, но  Италия, САЩ, Русия и ООН настояват изборите да бъдат отложени, тъй като за тях няма подходящи условия. \r\nСпоред организаторите от Италия не е сигурно дали ща бъде насрочена нова дата за избори, както и дали ще бъде изготвен общ финален документ.  Юлиян Марков", "date": "2018.11.13", "title": "АFP: В Италия се провежда среща на основните враждуващи групировки в Либия със световни лидери"}
{"url": "http://www.focus-news.net/news/2018/11/13/2589593/ministar-rumen-porozhanov-shte-vrachi-nagradata-agrobiznesmen-na-balgariya-2018-g.html", "text": "Министърът на земеделието, храните и горите Румен Порожанов ще връчи приза „Агробизнесмен на България-2018 г.“, съобщиха от пресцентъра на  министерството . Събитието ще се проведе от 15.00 часа  в зала 6 на НДК.  Наградата се присъжда за 27-а поредна година от в. „Български фермер“. Отличия ще има в общо 10 категории.", "date": "2018.11.13", "title": "Министър Румен Порожанов ще връчи наградата „Агробизнесмен на България - 2018 г.“"}
{"url": "http://www.focus-news.net/news/2018/11/13/2589594/v-ministerstvoto-na-energetikata-shte-se-provede-rabotna-sreshta-za-neobhodimostta-ot-aktualizirane-na-energiynata-strategiya-na-balgariya.html", "text": "В Министерството на енергетиката ще се проведе работна среща, на която ще бъде представено предложението за актуализиране на Енергийната стратегия на Република България, съобщиха от пресцентъра на  министерството . В дискусията ще участват министърът на енергетиката Теменужка Петкова,  работодателски организации, синдикати, енергийни експерти и други заинтересовани страни. Необходимостта за промяна на документа е във връзка с изпълнение на дейности от ключово значение за развитие на газопреносната инфраструктура в страната.  Срещата ще се проведе от 14.00 часа в зала 821 на Министерството на енергетиката.", "date": "2018.11.13", "title": "В Министерството на енергетиката ще се проведе работна среща за необходимостта от актуализиране на Енергийната стратегия на България"}
{"url": "http://www.focus-news.net/news/2018/11/13/2589597/kmetat-na-sofiya-yordanka-fandakova-shte-proveri-izpalnenieto-na-stroitelno-remontnite-deynosti-v-severniya-park.html", "text": "В 11.00 часа кметът на София Йорданка Фандъкова ще провери изпълнението на строително-ремонтните дейности в Северния парк при входа в кв. „Свобода“ при ул. „Народни будители“, последната спирка на автобус 86. Това съобщиха от  пресцентъра на Столична община.", "date": "2018.11.13", "title": "Кметът на София Йорданка Фандъкова ще провери изпълнението на строително-ремонтните дейности в Северния парк"}
{"url": "http://www.focus-news.net/news/2018/11/13/2589598/sofiya-bsp-organizira-blagotvoritelen-teatar-v-pomosht-za-ochna-operatsiya-na-dete-i-kyustendilskata-bolnitsa.html", "text": "БСП организира благотворителен театър в помощ за очна операция на дете и Кюстендилската болница. Това съобщиха от пресцентъра на  партията . Парламентарната група  на „БСП за България“ помогна на младите актьори от Кюстендил от „Арт студио трупа“ да дефилират в „Нов театър“ в НДК. На спектакъла „Наследникът“ присъства  лидерът на левицата Корнелия Нинова. Средствата от постановката ще бъдат дарени на малката Стефания Йовева от Кюстендил, която се нуждае от спешна операция на очите, както и на Клиниката по неонатология в града. Народният представител Иван Ченчев прочете поздравително писмо от актьора и депутат от левицата проф. Стефан Данаилов. „С радост научих, че сте инициатори на проект, с който да популяризирате театъра и сценичните изкуства сред своите съграждани, с характерния възторг на младия ви дух. Желанието ви да промените отношението им към заобикалящата ви действителност ме кара да вярвам, че очите на младото българско поколение не са лишени от стремеж към съвършенство“, пише професорът. „Талантът е искра, с която обикновено човек запазва себе си, осветявайки със собствения си пожар пътя на другите. Пазете тази искра и я раздавайте безкористно в името на доброто и истината за нещата, които ни заобикалят\"- завършва посланието си към младите актьори Стефан Данаилов. \r\nМладежите благодариха на лидера на БСП Корнелия Нинова и на парламентарната група на левицата за помощта да реализират спектакъла в НДК. Нинова ги поздрави за благородната кауза да помагат на болни деца. Младите актьори са носители на Гранд При на Международния театрален фестивал „Приятели на България“ от Албена тази година и Първа награда за авторска драматургия с режисьор и сценарист – Станислава Ризова, която бе и автор на спектакъла.", "date": "2018.11.13", "title": "София: БСП организира благотворителен театър в помощ за очна операция на дете и Кюстендилската болница"}
{"url": "http://www.focus-news.net/news/2018/11/13/2589600/api-dvizhenieto-v-tunel-trayanovi-vrata-na-avtomagistrala-trakiya-shte-bade-dvuposochno-v-trabata-za-sofiya.html", "text": "Движението в тунел „Траянови врата“ на автомагистрала „Тракия“ ще бъде двупосочно в тръбата за София поради извършване на геодезично измерване в тръбата за Бургас. Необходимо е шофьорите да спазват стриктно въведената временна организация и да карат внимателно. Това съобщиха от пресцентъра на  Агенция \"Пътна инфраструктура\" .   \r\nОт 9.00 ч. до 17.00 ч. движението по АМ „Люлин“ в платното за София при 9-ти км ще се извършва в изпреварващата лента. Преминаването в активната и аварийната лента ще бъде ограничено, поради довършителни дейности по укрепване на ската над магистралата.", "date": "2018.11.13", "title": "АПИ: Движението в тунел „Траянови врата“ на автомагистрала „Тракия“ ще бъде двупосочно в тръбата за София"}
{"url": "http://www.focus-news.net/news/2018/11/13/2589591/tass-ot-ivitsata-gaza-kam-izrael-sa-izstrelyani-370-raketi-ot-ponedelnik-vecherta.html", "text": "От Ивицата Газа към Израел са изстреляни 370 ракети от понеделник вечерта, предава  TACC . \r\nПалестинските радикални групировки изстреляха 370 ракети към Израел от Ивицата Газа от понеделник вечерта, 100 от които бяха прихванати от системата за противовъздушна отбрана на „Железен Купол“. Това съобщи във вторник пресслужбата на Израелските отбранителни сили. \r\n\"От началото на мащабната атака срещу израелски цивилни лица, са регистрирани 370 изстрелвания  на ракети срещу Израел от терористични организации в Ивицата Газа, около 100 от тях бяха прихванати от системата\"Железен купол \"\", се казва в изявление на армията. \r\nСпоред вестник Haaretz един човек e загинал в резултат на обстрела. Израелските лекари съобщават само за 53-ма ранени. \r\nПресслужбата на Израелската  армия също така съобщи, че Израелските отбранителни сили са ударили повече от 100 военни обекта в Ивицата Газа в отговор на ракетни атаки. \r\n\"Към днешна дата бяха ударени повече от 100 военни цели, включително три стратегически обекта и правителствени структури на\" Хамас \", използвани за военни цели\", се казва в изявлението. \"Продължаващите удари на израелската армия в Ивицата Газа се извършват в отговор на сериозните терористични атаки - изстрелване на ракети и снаряди върху територията на Израел от Газа\", добавиха от пресслужбата.  Юлиян Марков", "date": "2018.11.13", "title": "ТАСС: От Ивицата Газа към Израел са изстреляни 370 ракети от понеделник вечерта"}
{"url": "http://www.focus-news.net/news/2018/11/13/2589599/ministar-mladen-marinov-shte-provede-rabotni-sreshti-s-kmetove-ot-oblastite-sliven-i-yambol.html", "text": "Министър Младен Маринов ще проведе работни срещи с кметове на населени места от областите Сливен и Ямбол на 13 ноември. Това съобщиха от пресцентъра на  МВР . Тема на разговорите ще бъде взаимодействието между местната власт и полицията при обезпечаване на обществения ред и сигурността. Работната среща в сградата на Областната администрация в Сливен започва в 10.00 часа, след края е предвиден брифинг, който се очаква да започне към 12.00 часа. Началото на работните разговори в Областната администрация на Ямбол е от 15.00 часа, а брифингът се предвижда да започне около 17.00 часа.", "date": "2018.11.13", "title": "Министър Младен Маринов ще проведе работни срещи с кметове от областите Сливен и Ямбол"}
{"url": "http://www.focus-news.net/news/2018/11/13/2589604/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Румен Георгиев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ 10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2018.11.13", "title": "Народният представител от „БСП за България“ Румен Георгиев и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/11/13/2589603/api-vavezhda-se-zimnoto-poddarzhane-na-republikanskata-patna-mrezha.html", "text": "Със заповед на председателя на Управителния съвет на Агенция „Пътна инфраструктура“ инж. Светослав Глосов се въвежда зимното поддържане на републиканската пътна мрежа. АПИ призовава шофьорите, ако досега не са сменили летните гуми на автомобилите си със зимни да го направят, тъй като в края на седмицата се очаква застудяване и по високопланинските райони е възможно дъждове да преминат в сняг. Това съобщиха от пресцентъра на  Агенция \"Пътна инфраструктура\" .   \r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. По опорните пунктуве са осигурени необходимите количества сол, пясък, луга и химическти вещества.  \r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри. \r\nВсички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.11.13", "title": "АПИ: Въвежда се зимното поддържане на републиканската пътна мрежа"}
{"url": "http://www.focus-news.net/news/2018/11/13/2589595/the-washington-post-donald-tramp-vaznameryava-da-uvolni-ministara-na-vatreshnata-sigurnost.html", "text": "Президентът на САЩ Доналд Тръмп възнамерява да уволни министъра на вътрешната сигурност Кърстьен Нилсен във връзка с незадоволителни резултати от нейната работа, пише авторитетното американско издание  The Washington Post ,  като се позовава на собствен източник в Белия дом. \r\nСпоред изданието сред основните причини за решението му са несправянето с нелегалната миграция. Доналд Тръмп не е доволен от отказа на Нилсен да затвори напълно границата с Мексико, което според самата нея е напълно неосъществимо. \r\nНачалникът на служителите на президентската администрация Джон Кели е против подобно решение на президента, който е бивш министър на същото министерство, а Нилсен е била негов заместник. \r\nСпоред изданието през май месец Кърстьен Нилсен сама е обмисляла да се оттегли от поста отново по повод несъгласие с позициите на президента относно нелегалната миграция.  Юлиян Марков", "date": "2018.11.13", "title": "The Washington Post: Доналд Тръмп възнамерява да уволни министъра на вътрешната сигурност"}
{"url": "http://www.focus-news.net/news/2018/11/13/2589605/denyat-13-noemvri-v-balgarskata-istoriya.html", "text": "Папа Николай І тържествено връчва отговорите на 106-е въпроса на княз Борис І на българските пратеници (13 ноември 866 г.). В обстановката на непрекъснато нарастващо напрежение между Цариград и Рим, папата вижда в “допитванията на българите” възможност да измести византийското духовенство и да присъедини България към католическата църква. На тази дата през 1876 година в Кишинев, Молдова, са положени основите на българското опълчение. Това става на съвещание, на което участват военният министър Дмитрий Милютин, великият княз Николай Николаевич и руският император Александър II. За автор на идеята се смята генерал Ростислав Фадеев (1824 - ¬1883). Опълчението участва в Сръбско-турската война от 1876 г. и в Руско-турската война от 1877 – 1878 г. В разгара на Сръбско-българската война (1885) на тази дата българските войски започват настъпление към Пирот. \r\n1912 г. - българските войски овладяват Дедеагач на беломорския бряг (днес Александруполис). \r\n2010 г. \r\nРуският премиер Владимир Путин е на официално посещение в София. По време на визитата му българският премиер – Бойко Борисов, му подарява куче, което е от породата „Българско овчарско куче”, родено е през август 2010 г. в личния развъдник на Бойко Борисов, което при раждането си е кръстено Йорго. Путин го занася в Русия и с цел публична реклама на личността си като общественик и политик провежда конкурс за даване на име на кучето. В крайна сметка е кръстено Бъфи. \r\n2009 г.  \r\nНа 65-годишнината от създаването на „Съюза на учените в България” президентът Георги Първанов се застъпва за по-високо финансиране на науката като антикризисна мярка, която ще издърпва България по-напред след кризата. В отговор министърът на финансите Симеон Дянков заявява, че не дава повече пари за учените в БАН, които нарича „феодални старци“ (вероятно искайки да каже „синодални старци“), визирайки възрастта им и нереформираните структури на БАН. Това дава силен тласък на дебатите за необходимите реформи в БАН. Академията отговаря още същия ден на критичните изказвания на Дянков с протестна декларация. \r\nСпоред някои анализи, крайно недостатъчният бюджет на БАН, както и на другите организации от сферата на висшето образование и науката, е главната причина за \"изтичане на мозъци\" от страната. \r\n2007 г. \r\nМинистерството на културата присъжда отличието „Златен век” на: \r\n1. Д-р Бернхард Бьолер, директор на Катедралния музей във Виена \r\n2. Никола Хаджиев – директор на Националния църковен историко-археологически музей в София \r\n1997 г. \r\nНа сбирка на левите сили в курортното селище Лесидрен, провела се в периода 13 - 14 ноември и организирана от германската фондация \"Фридрих Еберт\", се срещат представители на БСП, Българската евро левица, БСДП и Обединеният блок на труда (ОБТ) на проф. Кръстьо Петков. \r\n1989 г. \r\nКато представител на новото ръководство на БКП Андрей Луканов се среща с представители на опозицията. Андрей Луканов е член на е БКП от 1965 г. Член е на ЦК на БКП от 1977 г. и на Политбюро на ЦК на БКП (1989-1990 г.). Председател е на Министерския съвет от 8 февруари до 20 декември 1990 г. Убит е на 2 октомври 1996 г. в София пред дома си. \r\n1952 г. \r\nПроизнася се присъда срещу известния банкер и бивш лидер на Народната партия Атанас Буров. Той е осъден на 20 години затвор лишаване от граждански права и конфискация на имуществото. Обвинен е, че е \"ръководил организация, която си е поставила за задача отслабване и събаряне на установената власт чрез преврат и терористични действия\" и е обещавал на представителите на САЩ и Англия, че ако в изборите за Велико народно събрание през 1946 г. победи опозицията, ще им даде бази на Черно море. Буров умира на 15 май 1954 г. в затвора. Присъдата му е отменена от Върховния съд през април 1992 г. Атанас Димитров Буров е политически и държавен деец, банкер. Роден е на 30 януари 1875 г. в Горна Оряховица. Завършва икономически и правни науки в Париж. Завръщайки се в България става един от лидерите на Народната партия и като такъв заема важни държавни постове – подпредседател на ХV-то Обикновено народно събрание, министър на търговията в правителството на Ст. Данев (1913 г.) и в коалиционното правителство на Ал. Стамболийски (октомври 1919 г. – май 1920 г.). Противник е на управлението на БЗНС, организира участието на привържениците на Конституционния блок за акцията в Търново през септември 1922 г. След неуспеха на акцията се принуждава да емигрира. След държавния преврат на 9 юни 1923 г. се завръща в България и става един от основателите на Демократическия сговор. Буров е министър на външните работи в правителството на А. Ляпчев (1926–1931 г.). Отново участва в управлението на страната за кратко време като министър без портфейл в правителството на К. Муравиев (2 – 8 септември 1944 г.). По време на Втората световна война (1939-1945 г.) Буров, симпатизирайки на Франция, взема участие в буржоазната опозиция. Като противник на отечественофронтовската власт е репресиран и загива трагично. \r\n1923 г. \r\nВ Прага започва процес срещу Йордан Цицонков (Асен Николов) от ВМРО, който на 26 август същата година в чешката столица застрелва Райко Даскалов. Цицонков е оправдан на процеса. На 22 октомври 1924 г. срещу него започва нов процес в Табор, който го осъжда на 20 години затвор. \r\n1920 г. \r\nПриема се Закон за заселване на бежанците и обезпечаване поминъка им. С него се осигуряват парични помощи, земя до 50 дка в полята и до 120 дка в планините, безплатен дървен материал и нисколихвени заеми. Този закон е приет с цел подпомагане на бежанците, пристигнали в България след жестоко потушеното Илинденско-преображенско въстание (1903 г.). \r\n1912 г. \r\nНа 13 ноември (по нов стил на 25 ноември 1912 г.) по време на Балканската война основните български сили - Родопският отряд на ген. Стилиян Ковачев, влизат в град Дедеагач (днес Александруполис) на беломорския бряг овладяват. \r\n1895 г. \r\nВ отговор на изказаното от Осмото обикновено Народно събрание желание престолонаследникът княз Борис Търновски да премине в лоното на православието, княз Фердинанд заявява на 13 ноември 1896 г. (по нов стил на 25 ноември), че въпреки големите трудности ще се вслуша в гласа на народното представителство. Княз Фердинанд и правителството с министър-председател Константин Стоилов решават да направят тази стъпка, изискана от Петербург, за да се постигне помирение между двете страни: отношенията са прекъснати през ноември 1886 г. поради опитите на Александър III да превърне България в една Заддунавска руска губерния. Екзарх Йосиф, глава на Българската православна църква, извършва необходимия обред при кръстник император Александър Втори, представен на церемонията от граф Кутузов. С този акт започва подобряването на отношенията между България и Русия. \r\n1880 г. \r\nБългария е поканена да участва в заседанията на Дунавската комисия (на 25 ноевмри по нов стил) въпреки съпротивата на Високата порта. Българският представител Кириак Цанков подкрепя румънския проект вместо австрийския, като игнорира официалните инструкции на княз Александър I и изпълнява устните разпореждания на неговия чичо – премиера Драган Цанков. \r\n1876 г. \r\nПоложени са основите на Българското опълчение в Кишинев (Молдова). Българското опълчение е самостоятелна българска доброволческа войска, която взела участие на страната на руската армия по време на Руско-турската освободителна война 1877-1878 г. Инициатор за създаването на Българското опълчение е руският генерал Р. А. Фадеев. Неговото предложение намира гореща подкрепа от страна на Българското централно благотворително общество и славянските благотворителни комитети в Русия, които закупуват със свои средства 12 оръдия и голям брой пушки и патрони и ги предоставят на българските опълченци. \r\n866 г. \r\nПапа Николай І тържествено връчва отговорите на 106-те въпроса на княз Борис І на българските пратеници. В обстановката на непрекъснато нарастващо напрежение между Цариград и Рим папата вижда в “допитванията на българите” прекрасна възможност да измести византийското духовенство и да присъедини България към католическата църква. \r\nСлед стъпването си на престола хан Борис I твърдо решава да покръсти себе си и своя народ. За целта той сключва съюз с крал Людовик Немски, в който фигурира точка и за приемане на християнството в България от Римокатолическата църква. Узнавайки за този съюз, Византия остро реагира и незабавно обявява война на България (863 г.). Византия успява да привлече на своя страна Великоморавия, Хърватско и Сърбия и организира коалиция против България. В избухналата през 863 г. война българските войски са разгромени и Борис I се принуждава да поиска мир. Византия се съгласява, при условие че той приеме християнството от Цариград. Поставен в безизходно положение, през 864 г. българският владетел и неговият двор се покръстват в Плиска. Борис I приема християнското име Михаил и титлата княз. Този акт обаче се натъква на остра съпротива. През 865 г. против него избухва бунт, който обхваща 10-те комитата в страната. Решен да отстои започнатото дело, княз Борис I жестоко потушава бунта и наказва със смърт 52 боили с техните семейства. След това Борис I предприема действия за отстояване на църковната независимост на страната. За тази цел той започва умела дипломатическа игра с двата християнски центъра. Първоначално преговаря с Византия. След категоричния отказ на цариградския патриарх Фотий да удовлетвори желанието му Борис I се обръща към Рим. Папа Николай I се оказва по-благосклонен и отговоря по принцип положително на изпратените от българския владетел 106 въпроса. Това довежда до задълбочаване на конфликта между двата християнски центъра. Отказите и на папа Николай I, и на папа Адриан II да ръкоположат за български архиепископ избрания от княз Борис I Формоза Портуенски довеждат до преориентация на българската политика и поставят началото на двегодишни преговори на българския владетел с Константинополската патриаршия. На 28 февруври 870 г. в Константинопол се провежда заключителното заседание на поместния църковен събор. Пристигат и пратениците на княз Борис I ичиргу-боилът Стасис, кан-багатурът Сондоке, кан-тарканът Илия, сампсисите Персиан и Алексий Хунол. На 4 март 870 г. император Василий I закрива събора на официален прием в двореца. Поканен е току-що завърналият се от Рим кавхан Петър, който поставя въпроса под чия юрисдикция се намира българската църква. Въпреки протестите на римските духовници българската църква е поставена под юрисдикцията на Константинополската патриаршия и е обявена за архиепископия. До този момент няма подобен прецедент в историята на християнската църква. По правило независими катедри са само тези, създадени от апостоли или от техни ученици. На 24 декември 879 г. патриарх Фотий и свиканият от него събор в Константинопол вземат решение в бъдеще ръкополагането на българския архиепископ да се извършва от българския епископат, а не от константинополския патриарх, т.е. българската църква получава статут на автокефална. \r\nСлед като България получава исканата църковна независимост християнството у нас продължава да се проповядва от византийски свещеници и на гръцки език. Това създава реална опасност за независимостта на българската църква. За нейното отстраняване Борис I предприема нови мерки - изпраща в Цариград млади българчета, между които и своя син Симеон, които да се подготвят за църковна и книжовна дейност и да заменят постепенно византийските свещеници. \r\nС приемането на християнството се създават по-благоприятни условия за укрепване на съществуващите феодални порядки в страната. Освен това на нея вече не се гледа от съседите й и най-вече от Византия като на \"варварска\" държава. Не на последно място покръстването допринася и за окончателното спояване на българската народност - процес, започнал още от образуването на българската държава през VII в. На тази дата са родени : \r\n1934 г. \r\nРоден е Стефан Емануилов Кожухаров – български литературовед с интереси в областта на старобългарската поезия, връзките между славянската и византийската химнография, Търновска книжовна школа и др. Завършва Духовната семинария (1953 г.), Духовната академия в София (1957 г.) и българска филология в СУ (1965 г.). Работи като учител (1966-1967 г.), в Народна библиотека (1968 г.), като филолог-специалист в Инситута. за български език при БАН (1968-1969 г.), филолог-специалист в Института за литература при БАН (от 1972 г.). Специализира в Ленинград (1978 г.). Гост-професор в Университета в Охайо, САЩ (1981 г.). Ст. н. с. в Института за литература (от 1988 г.); ръководител на Секция по стара българска литература (от 1990 г.); директор на Института за литература при БАН (от 1992 г.). За пръв път установява, че Св. Наум Охридски е автор на песни; открива неизвестно произведение на Константин Преславски, неизвестна служба за Петка Търновска и неизвестен летописен разказ за пренасянето на мощите й. Автор на “Опис на славянските ръкописи в библиотеката на Зографския манастир в Света гора” (1985 г., в съавт.). Съставител и редактор на “Българската литература и книжнина през XIII в.” (1987 г.). Член на редакционната колегия и автор в “Кирило-Методиевска енциклопедия” (1985 г.). Превежда произведения на старобългарската химнография. Умира на 25 януари 2000 г.в София. \r\n1907 г. \r\nРодена е Йоана (Джована Елизабета Антония Романа Мария) – българска царица, съпруга на цар Борис III и майка на цар Симеон II (по нов стил на 25 ноември 1907 г.). Дъщеря е на италианския крал Виктор Емануил III и кралица Елена. Омъжва се за българския цар Борис на 25 октомври 1930 г. Като българска царица се занимава с благотворителна дейност. С нейни средства се построява детски санаториум в Трявна, детска градина в Пловдив (1937 г.). Има 2 деца - княгиня Мария Луиза (родена на 13 януари 1933 г.) и Симеон II (роден на 16 юни 1937 г.). След 9 септември 1944 г. живее с децата си в двореца \"Врана\" край София. След референдума, обявил България за република, заминава с децата си за Египет. През 1951 г. по предложение на Ф. Франко семейството се премества да живее в Мадрид, а след сватбата на Симеон тя заминава за Португалия, където остава до смъртта си (живее в гр. Ещуриал, до Лисабон). След 47 години изгнание посещава България във връзка с 50 годишнината от смъртта на цар Борис III (25 август 1993 г.). Погребана е в италианската църква, в която е венчана за българския цар. Умира на 27 февруари 2000 г. в Ещуриал. На тази дата умират : \r\n2005 г. \r\nУмира Марин Механджиев – академик, основател на Балканската академия на науките и културата. Марин Русев Механджиев е роден на 8 март 1927 г. в гр. София. През 1949 г. завършва Държавната политехника в София като инженер-химик-магистьр. През 1970 г. става старши научен сътрудник по цветна металургия във Висшия химико-технологичен институт в София. През 1971 г. е кандидат на науките във Висшия химико-технологичен институт, Бургас. През 1989 г. става старши научен сътрудник по неравновесна термодинамика на акумулационните процеси в Института по физикохимия към Българска академия на Науките. От 1996 г. е член-кореспондент на Украинската екологична академия на науките. Същата година става академик и действителен член на Световната академия за мир, САЩ. През 1998-1999 г. Международният биографичен център в Кеймбридж (Англия) го избира за мъж на годината, а през 2001 г. за международна личност. През 1999 г. получава титлата професор по околната среда и правата на човека от Международната Асоциация на преподавателите към ЮНЕСКО, УНИЦЕФ, НКОСОЦ/ООН. Същата година става доктор по философия хонорис кауза по политически науки на Международната академия за култура и политически науки, САЩ. През 2000 г. става академик на Централната Европейска академия на науките и изкуствата, Братислава, Тимишоара, както и академик на Румънско-Молдавската екологична академия, Яш, Румъния. Година по-късно, през 2001 г., става академик и заместник-председател на Балканската академия на науките и културата. От 2001 г. е доктор хонорис кауза по биотехнология и биоатмосфера на Университета Анстед, Малайзия. Член-кореспондент е на Кралската академия по фармация в Испания от 2002 г. През 2003 г. става почетен академик на Световната академия на науките, технологиите и образованието, Валенсия, Испания. \r\nПрез 2004 г. е номиниран за Нобелова награда по химия от Университета Анстед за развитието на неравновесната термодинамика на акумулационните процеси и тяхното приложение, по-специално канцерогенната теория основана на защитния механизъм на клетъчните тъкани. \r\nПрез 2003, 2004 г. печели почетен знак на Университета в Баня Лука, Босна и Херцеговина. \r\nАкадемик Маханджиев участва в повече от 360 международни и национални научни конференции и симпозиуми. Има повече от 400 научни труда. Автор е на 18 монографии. По важни от тях са: “Планиране и методики при технологични изследвания” (1975 г.), “Комплексно изследване и проектиране при технологичните процеси в химическата промишленост” (1981 г.), “Екологизация и екологични експертизи” (1981 г.), “Процеси и апарати в биотехнологията и химичната технология” (1989 г.), “Намаляване и минимизиране на отпадъците в минните, обогатителните и металургичните предприятия” (1996 г.), “Термодинамика на акумулационните процеси във въздействаните системи, I част” (1997 г.) и др. \r\nУмира Дядо Йоан – игумен на Рилския манастир. \r\nДядо Йоан е роден е на 24 юни 1925 г. във Варна. През 1949 г. завършва Софийската духовна семинария и Богословския факултет на Софийския университет \"Св. Климент Охридски\". На 24 март 1945 г. е подстриган от Сливенски митрополит Евлогий в монашество с името Йоан. Скоро след това е причислен към братството на Рилската света обител. От 1946 г. е йеродякон, а от 1951 г. - йеромонах. От 1956 до 1968 г. е протосингел на Софийска митрополия при блаженопочившия Български патриарх и Софийски митрополит Кирил. През 1965 г. е изпратен като представител на Българската православна църква на Втория Ватикански събор в Рим. На 1 юли 1969 г. е хиротонисан в епископски сан с титлата \"Драговитийски\". От 1 ноември 1968 г. до 31 октомври 1970 г. е игумен на Рилския манастир. В периода 1971-1974 г. е викарен епископ на Негово Светейшество Максим, Митрополит Софийски и Патриарх Български, след което в продължение на пет години е ректор на Духовната академия \"Св. Климент Охридски\". В годините 1981-1983 г. е викарий на Великотърновския митрополит Стефан. От 1983 г. до 1988 г. е председател на църковното настоятелство на патриаршеската катедрала \"Св. Александър Невски\" . От 1 юли 1988 г. е игумен на Рилския манастир. \r\n1972 г. \r\nУмира Минко Неволин (псевдоним на Минко Савов Попов) - български писател - поет и драматург. Роден е на 2 януари 1881 г. в Карнобат. Участва в Преображенското въстание (1903 г.) в четата на М. Герджиков. Завършва гимназия в Русе (1905 г.) и учителства. Следва в СУ - Историко-филологическия и Юридически факултет, без да завърши. Работи в дирекция \"Храноизнос\" (1930-1943 г.). Някои съчинения: \"Вълните на живота\" (1902 г.), \"Стихотворения\" (1903 г.), \"Акорди на меланхолията\" (1919 г.), \"Палми в пустинята\" (1923 г.), \"Старинни вази\" (1924 г.), \"Слънцето на Багдад\" (1931 г.), \"Хайдути\" (драма, 1932 г.), \"Да спи зло под камък\" (драма, 1933 г.), \"Бели шатри\" (1934 г.), \"Тракийски песни\" (1941 г.), \"Гласът на времето\" (1950 г.), \"На Странджа баир гората\" (1953 г.) и др. \r\n1937 г. \r\nУмира Димитър Подвързачов (псевдоним Хамлет, принц Датски) - български поет, фейлетонист и преводач. Роден е на 6 октомври 1881 г. в Стара Загора. Автор на лирически стихотворения, публикувани в различни периодически издания, и на множество хумористични стихове и фейлетони. Редактира сп. \"Звено\", хумористичното сп. \"Българан\" (с Ал. Божинов и Р. Алексиев) и др. Прави редица преводи, предимно от руски класици: \"От ума си тегли\" от Грибоедов и \"Маскарад\" от Лермонтов. Автор на \"Как дяволът чете Евангелието\" - сборник хумористични драски, фейлетони и парадокси (1932 г.), и на книгите за деца (в стихове) \"Приключенията на Крачун и Малчо\" (2 кн. 1932 и 1933 г.) и \"Войната в джунглите\" (1934 г.). \r\n1863 г. \r\nУмира Сава Вълчев Филаретов - български възрожденски просветен деец и общественик. Роден е на 29 октомври 1825 г. в с. Жеравна, Сливенско. Учи в Котел при С. Дборплодни (1840-1843 г.). От 1843 до 1848 г. е учител в Шумен. Учи в гръцко училище в Куручешме (Истанбул) и в Одеската гимназия (1849-1852 г.), завършва славянска филология в Московския университет (1857 г.). Съставя първия руско-български разговорник (1854 г.), отпечатан веднага и разпространен срежд войниците, участващи в Кримската война. Учителства в София. Открива мъжко класно (1857 г.) и девическо училище (1858 г.) в София. Участва в църковно-националната борба. Сътрудничи на руския и българския периодичен печат. Принуден от турските власти да напусне София, през 1861 г. заминава за Русия. С. г. е назначен за секретар в Руското консулство в Одрин. Разболява се от туберкулоза, изпратен е на работа и лечение в Кайро (Египет), където умира. След Освобождението костите му са пренесени и погребани в София. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.13", "title": "Денят 13 ноември в българската история"}
{"url": "http://www.focus-news.net/news/2018/11/13/2589601/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 13.00 часа в централата на партията на улица „Врабча“ 23. На пресконференцията ще се състои представяне на предложенията за социална, демографска, здравна политика и данъчни реформи на ПП АБВ, които са залегнали в манифеста на партията, с който тя ще се яви на предстоящите избори. Ще бъдат обсъдени и актуални политически въпроси.", "date": "2018.11.13", "title": "Ръководството на ПП АБВ ще даде пресконференция"}
{"url": "http://www.focus-news.net/news/2018/11/13/2589602/tass-kitay-i-asean-iskat-da-saglasuvat-kodeks-za-povedenie-v-yuzhnokitaysko-more-za-tri-godini.html", "text": "Китай се надява преговорите с  Асоциацията на страните от Югоизточна Азия (АСЕАН) за Кодекса за поведение в Южнокитайско море да приключат в рамките на три години. Това съобщи във вторник премиерът на Държавния съвет на Китайската народна република Ли Къцян, който изнесе лекция за проблемите на световната икономика в Сингапур. \r\n\"Очакванията на Китай са, че ще приключим преговорите за Кодекса за поведение в рамките на три години\", каза той. \r\n\"Трябва да се каже, че през последните две десетилетия Декларацията за поведение в Южнокитайско море изигра важна роля за стабилизирането на региона и ситуацията там се успокои. Надяваме се да използваме тази възможност за постигане на значителен напредък в консултациите по Кодекса за поведение“ – подчерта китайският премиер. \r\nКитайската страна е против вмешателство на Великобритания,страните от ЕС, САЩ и Япония, които Китай счита за трети страни в района. \r\nТериториални спорове се водят около Парселските  острови (Си Ша) и островите Спратли (Нан Ша), разположени в Южнокитайско море, чиито права се оспорват от Китай, Бруней, Виетнам, Малайзия и Филипините. От края на 2013 г. Пекин извършва мащабни хидротехнически и строителни работи за създаването на изкуствени острови, както и за разширяването и развитието на тези територии. Основната причина за конфликта са опитите за установяване на контрол, включително за сметка на военния компонент, върху района близо до пролива Малака, през който преминават около 60% от китайската търговия и до 80% от вноса на китайски въглеводороди.  Юлиян Марков", "date": "2018.11.13", "title": "ТАСС: Китай и АСЕАН искат да съгласуват Кодекс за поведение в Южнокитайско море за три години"}
{"url": "http://www.focus-news.net/news/2018/11/13/2589592/prezidentat-rumen-radev-shte-prisastva-na-kletvenata-tseremoniya-na-novite-chlenove-na-konstitutsionniya-sad.html", "text": "От 11.00 часа президентът Румен Радев ще присъства на церемонията по полагане на клетва от новоизбраните и новоназначените конституционни съдии. Това съобщиха от  прессекретариата на държавния глава.", "date": "2018.11.13", "title": "Президентът Румен Радев ще присъства на клетвената церемония на новите членове на Конституционния съд"}
{"url": "http://www.focus-news.net/news/2018/11/13/2589606/zam-ministar-denitsa-nikolova-shte-uchastva-v-sreshta-na-generalnite-direktori-po-gradska-politika-v-es.html", "text": "Заместник-министърът на регионалното развитие и благоустройството Деница Николова ще участва в среща на генералните директори по градска политика в ЕС и семинар по териториално сближаване и градска политика на 13 и 14 ноември във Виена, Австрия. Това съобщиха от пресцентъра на  Министерство на регионалното развитие и благоустройството . В рамките на срещата по градска политика ще се разгледа текущото изпълнение на Градския дневен ред на ЕС и перспективите за неговото развитие след 2020 г. Очаква се да бъде взето и решение относно избора на град, който ще бъде домакин на Градския форум през 2019 г. По време на семинара ще бъдат дискутирани въпроси, свързани с бъдещето на териториалните и градски политики на европейско ниво и тяхното управление след 2020 г.", "date": "2018.11.13", "title": "Зам.-министър Деница Николова ще участва в среща на генералните директори по градска политика в ЕС"}
{"url": "http://www.focus-news.net/news/2018/11/13/2589610/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-noemvri.html", "text": "„Софийска вода” временно ще прекъсне водоснабдяването в някои части на столицата на 13 ноември. Това съобщиха от пресцентъра на  дружеството . Във връзка с подмяна на сградно водопроводно отклонение на ул. „Боянски водопад“ кв. „Манастирски ливади“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Боянски водопад“, по ул. „Костенски водопад“ от ул. „Шарл Шампо“ до ул. „Иван Кирков“, бл. 10 на ул. „Иван Кирков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянски водопад“ ъгъла с ул. „Иван Кирков“. Във връзка с подмяна на сградно водопроводно отклонение на ул. „Христо Станишев“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Христо Станишев“ от ул. „Училищна“ до ул. „Свобода“; ул. „Александър Невски“ от ул. „Цигов чарк“ до ул. „Училищна“ и ул. „Роман“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станишев“ ъгъла с ул. „Училищна“. Във връзка с изграждане на сградно водопроводно отклонение на ул. „Борис Руменов“ в кв. „Кръстова вада“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на: ул. „Борис Руменов“ от ул. „Борис Руменов “ до ул. „Асен Йорданов“, ул. „Асен Йорданов“ №73. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Асен Йорданов“ ъгъла с ул. „Флора Кънева“. Във връзка с подмяна на сградно водопроводно отклонение на ул. „Алеко Константинов“ в с. Мировяне се налага спиране на водоподаването от 09:00 до 18:30 часа на клиентите на „Софийска вода”, живеещи в района на: ул. „Алеко Константинов“, ул. „Спортист“, ул. „Чавдар войвода“, площад „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Алеко Константинов“ ъгъла с ул. „Парашутист“. Във връзка с диагностика на уличен водопровод на ул. „Орлин“ в с. Мировяне се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. \"Орлин\" от ул. \"Ястреб \" до ул. „Канала“, ул. „Леярна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Орлин“ ъгъла с ул. „Леярна“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.13", "title": "„Софийска вода” временно ще прекъсне водоснабдяването в някои части на столицата на 13 ноември"}
{"url": "http://www.focus-news.net/news/2018/11/13/2589607/pregled-na-osnovnite-temi-v-dobrudzhanskiya-pechat.html", "text": "„Община Добрич получава 6,5 милиона лева за цялостен ремонт на 6 улици“, съобщава на първа страница вестник  „Нова добруджанска трибуна“ . Проектът е за реконструкция и благоустрояване на градска среда. Точната сума на безвъзмездната финансова помощ е 6 529 990 лв., осигурена от Оперативна програма „Региони в растеж“. До края на месеца ще се събират ценовите оферти на фирмите за строително-монтажните работи. Близо 5000 души са подкрепили уволнения градинар от Балчик, съобщава изданието. Стартирана е онлайн петиция в подкрепа на глухонемия специалист по кактуси в Ботаническата градина. В отворено писмо до обществеността Галин Радков заявява, че е уволнен въпреки закона, който го закриля, и то дисциплинарно. Специалистът работи 22 години в Ботаническата градина в Балчик. На цяла страница всекидневникът разказва за гръцкия остров Корфу, наречен „дамата на Йонийско море“. Другото име на Корфу е Керкира. Той е вторият по големина в Йонийско море след Кефалония. Неговата история е свързана с името на Ахил. Интересен и екзотичен плод, който вирее на острова, е кумкуат. „Туризмът ни все повече разчита на работници отвън“, с това заглавие на първа страница излиза днес другият регионален вестник  „Добруджанска трибуна“ . 7800 чужденци са работили по морето, но дори и те недоволстват заради ниското заплащане. Отчита се като огромен проблемът с кадрите по морето у нас. Търсят се работници за най-различни позиции – камериерки, хигиенисти, сервитьори, администратори и др. „Детски хор Маестро Захари Стоянов“ приема за безплатно обучение“, съобщава всекидневникът. Кандидатите могат да са на възраст от 6 до 11 години. Прослушванията са всеки четвъртък от 17,00 до 19,00 часа в Хоровата школа по ул. „Славянска“ № 7. „С национална научна конференция отбелязват края на Първата световна война“, съобщава изданието. Конференцията е под наслов: „Добруджа в края на Първата световна война“. Тя ще се проведе днес и утре в Добрич. Началото е в 9,00 часа, мястото – Бизнес залата на Община град Добрич. През втория ден на форума ще бъде организиран пътуващ семинар по трасето на Кубадинската укрепителна линия в Северна Добруджа с посещение на Международното военно гробище край с. Мирча вода, българския военен паметник край с. Мурфатлар и Военноморския музей в Констанца.", "date": "2018.11.13", "title": "Преглед на основните теми в добруджанския печат"}
{"url": "http://www.focus-news.net/news/2018/11/13/2589608/pazardzhik-katastrofa-zatrudnyava-dvizhenieto-po-otsechkata-selo-zvanichevo-pazardzhik.html", "text": "Катастрофа затруднява движенията по отсечката село Звъничево-Пазарджик, предаде репортер на  Радио „Фокус“ – Пазарджик . Ударили са се челно два леки автомобила, като са нанесени сериозни материални щети и по двете МПС. Няма данни за сериозно пострадали хора. На мястото на инцидента има патрул на КАТ „Пътна полиция“, които регулира трафика, както и автомобил на „Пътна помощ“.  Вероятната причина за катастрофата е отнето предимство. Преминаването в участъка е затруднено. Колони от автомобили са се образуване в платното в посока Пазарджик. \r\nАлбена ЖИЛЕКОВА", "date": "2018.11.13", "title": "Пазарджик: Катастрофа затруднява движението по отсечката село Звъничево-Пазарджик"}
{"url": "http://www.focus-news.net/news/2018/11/13/2589609/sport-novak-dzhokovich-zapochna-s-pobeda-v-london.html", "text": "Световният номер едно Новак Джокович започна с победа участието си на финалите на АТП в Лондон. В среща от група „Густаво Куертен“ сърбинът се наложи с 6:4, 6:3 над американския тенисист Джон Иснър.  \r\nИснър бе спечелил два мача от общо десет изиграни срещу Джокович и нито един от 2013 година насам.  \r\nУтре Джокович ще играе срещу Александър Зверев, който в другия двубой от групата спечели срещу Марин Чилич.", "date": "2018.11.13", "title": "Спорт: Новак Джокович започна с победа в Лондон"}
{"url": "http://www.focus-news.net/news/2018/11/13/2589596/ochakva-se-evropeyskata-komisiya-da-predstavi-dokladite-za-napredaka-na-balgariya-i-rumaniya-po-mehanizma-za-satrudnichestvo-i-proverka.html", "text": "Очаква се Eвропейската комисия да представи докладите за България и Румъния по Механизма за сътрудничество и проверка. Документите трябва да оповестят напредъка на двете страни по отношение на правосъдните реформи.  \r\nМиналата година Комисията отправи 17 препоръки към страната ни за постигане на целта на Механизма и евентуалното му отпадане. Бяха отчетени положителни тенденции по много от проблемните области, но и необходимост от още работа по поставените цели. В заключението на доклада бе уточнено, че приключването на процеса в рамките на мандата на настоящата Комисията зависи от това колко бързо България може да изпълни препоръките по необратим начин. „Фокус“ припомня:  България и Румъния се присъединиха към Европейския съюз на 1 януари 2007 г., но с условие да продължат реформите в сферата на правосъдието и върховенството на закона. С тази цел бе създаден Механизъм за сътрудничество и проверка (МСП), чрез който Европейската комисия осъществява наблюдение по изпълнение на реформите и публикува периодични доклади по напредъка им.", "date": "2018.11.13", "title": "Очаква се Eвропейската комисия да представи докладите за напредъка на България и Румъния по Механизма за сътрудничество и проверка"}
{"url": "http://www.focus-news.net/news/2018/11/13/2589611/denyat-13-noemvri-v-svetovnata-istoriya.html", "text": "През 1093 г. в битка с англичаните е убит кралят на Шотландия Малкълм III, станал прототип на главния герой в трагедията “Макбет”на Шекспир. През 1851 година се открива телеграфна линия между Париж и Лондон. Луис Карол започва да пише “Алиса в страната на чудесата” (1862). Навършват се 110 години от полета на първия хеликоптер с човек на борда. През 1907 г. първият хеликоптер, пилотиран от Пол Корню, лети на два метра над земята край Лизию, Франция. През 1971 г. американският спътник “Маринър 9” за първи път достига атмосферата на Марс. “Маринър 9” е създаден, за да продължи атмосферните изследвания, започнати от Маринър 6 и 7, както и да картографира повече от 70% от повърхността на Марс от най-малка височина 1500 километра. Девет години по-късно, през 1980 г., американският космически кораб \"Войаджър-1\" изпраща на Земята първите снимки отблизо на планетата Сатурн. През 1985 г. за първи път от 400 години изригва вулканът Невадо дел Руис в Колумбия. На 13 ноември са родени: Свети Аврелий Августин, Августин Блажени – християнски писател, теолог, английският крал Едуард ІІІ, българската царица Йоана, съпруга на цар Борис ІІІ, френският драматург Йожен Юнеско. На 13 ноември умира италианският композитор Джоакино Росини \r\n2015 г. \r\nБойци на Ислямска държава извършват шест едновременни терористични нападения в Париж. \r\n2014 г. \r\nГугъл увеличава размера на наградата Тюринг от 250 хиляди на 1 милион долара. \r\nСмъртните случаи от Ебола в Западна Африка надхвърлят 5100 човека. \r\n2013 г. \r\nСАЩ включват „Боко харам“ в списъка на чуждестранните терористични организации след показните убийства на около 50-тина ученици. \r\n2012 г. \r\nФранция признава Националната коалиция на сирийските революционни и опозиционни сили за единствена законна власт в Сирия. \r\n2011 г. \r\nВ Берлин над 8000 човека протестират срещу спекулацията в банковата система, като образуват жива верига около зоната, в която са разположени правителствени сгради. Предишния ден няколко стотин демонстранти успяват да проникнат в Бундестага. Във Франкфурт, финансовият център на Европа, около 10 000 души протестират в близост до сградата на Европейската централна банка в центъра на града, построявайки жива верига около банковия квартал. Според протестиращите, политиката е зависима от финансовите пазари, а големите банки шантажират цели общества. Вдъхновени от движението „Окупирай Уолстрийт”, демонстрантите продължават протестите, докато властите приемат сериозно исканията им за промяна във финансовата система в страната, а след това и на по-глобално ниво. \r\nИталианският премиер Силвио Берлускони подава оставка, поради засилващата се обществена опозиция срещу него. \r\n2004 г. \r\nСлед едноседмични боеве с над 5000 бунтовници американски военни части постигат контрол в иракския град Фалуджа, но не успяват да заловят терориста Абу Мусаб ал-Заркауи. \r\n2002 г.  \r\nСкупщината на Съюзна република Югославия ратифицира Дейтънското споразумение, като потвърждава, че Югославия няма териториални претенции към Босна и Херцеговина. \r\nКрай бреговете на испанска Галиция потъва танкер със 70 хил. тона нефт, което предизвиква една от най-големите екологични катастрофи. \r\n2000 г. \r\nВ Северна Италия са открити фрагменти от кости, принадлежащи на неизвестно хищно животно от рода на динозаврите. Дължината на хищника е около 9 метра, а теглото – около тон. Наречено е салтриозавър и е живяло в ранния юрски период (208 – 140 милиона години назад). Откритият динозавър се оказва едно от най-древните влечуги в света. Според предположенията той е месояден, дълъг е 8 метра, висок е 4 и има череп, дълъг 70 сантиметра. Единственият му открит зъб е с дължина около 7 сантиметра. \r\n1998 г. \r\nНАТО взима решение да изпрати в Македония мисия от 1700 войници в случай на необходимост от намеса в Косово. \r\n1994 г. \r\nНа референдум в Швеция гражданите гласуват за присъединяването си към Европейския съюз. Присъединяването се осъществява на 1 януари 1995 г. Общо 52.3% гласуват “за”, а 46.8 – “против”. Въздържалите се са 0.9%. Избирателната активност е 83%. Според резултатите от референдума шведският Ригсдаг (шведският парламент) официално приема решението на 15 декември 1994 г. Една от причините за леко протеклите преговори е, че по-голямата част от работата е свършена от договора EEA от 1992 г. този договор между държавите от ЕС и Европейската асоциация за свободна търговия регулира повечето от условията за присъединяването на Швеция към вътрешния пазар на Европейския съюз. \r\n1989 г. \r\nНорвегия, Австрия, Швеция и Дания едностранно прекратяват действието на спогодбите за безвизов режим с България. \r\n1985 г. \r\nЗа първи път от 400 години изригва вулканът Невадо дел Руис в Колумбия. Пирогенетичните потоци стопяват снега и леда на върха. Стопените водни маси с дебелина до 50 метра се спускат надолу по няколко речни долини и преминават над 100 километра. \r\nВ резултат от възникналата огнена вълнa загиват около 25 000 души и град Армеро е заличен от картата. \r\n1982 г. \r\nВъв Вашингтон е издигнат 150-метров мемориал посветен на жертвите от войната във Виетнам. Изложен е списък с имената на повече от 58000 убити или изчезнали. Представлява ве-образна стена от лъскав черен гранит, спускаща се на 3 метра под земното ниво. Често е наричан само “Стената”. \r\nАмериканският президент Роналд Рейгън отменя санкциите наложени на СССР, въведени след обявяването на военно положение в Полша. \r\n1980 г. \r\nАмериканският космически кораб \"Войаджър-1\" изпраща на Земята първите снимки отблизо на планетата Сатурн. \r\n\"Войаджър-1\" е изстрелян на 5 септември 1977 г. от НАСА в Кейп Кенавръл на борда на ракетата Титан ІІІЕ Кентавър. \r\nНай-голяма близост със Сатурн е достигната на 12 ноември 1980 г., когато “Войаджър 1” достига на 124 000 километра разстояние от външните атмосферни слоеве на планетата. Сондата засича сложни структури в пръстените на Сатурн. \r\n1971 г. \r\nАмериканският спътник “Маринър 9” за първи път достига атмосферата на Марс. \r\n“Маринър 9” е създаден, за да продължи атмосферните изследвания, започнати от Маринър 6 и 7, както и да картографира повече от 70% от повърхността на Марс от най-малка височина 1500 километра и са най-висока разделителна способност от 1 километър за пиксел до 100 метра за пиксел. Инфрачервен радиометър е включен за засичане на топлинни източници и доказателства, за вулканична активност. Двете луни на Марс, Фобос и Деймос, също са анализирани, благодарение на информацията от спътника. “Маринър 9” е изстрелян на 30 май 1971 г. и е част от програмата “Маринър” на НАСА. \r\n1970 г. \r\nХафез Асад завзема властта в Сирия след безкръвен военен преврат. \r\nПрез 1920 г. Франция окупира Сирия, а през 1941 г. получава формално независимост. На 17 април 1946 г. френските войски се изтеглят от Сирия и тя става политически и икономически свободна държава. Участва във всички войни срещу Израел; влиза (1958-1961 г.) заедно с Египет в Обединената арабска република. През 1971 г. в Сирия е основан Национален прогресивен фронт (обединява социалистическите и комунистическите партии); приема се нова конституция (1973 г.); страната играе решаваща роля в политическия живот на Ливан. Сирия участва (1991 г.) на страната на интернационалните сили под егидата на ООН по време на войната в Персийски залив. През 1991 г. за президент е преизбран Хафез Асад. \r\nВърховният съд в САЩ обявява, че расовата сегрегация в обществените автобуси е противоконституционна. \r\nСегрегацията е разделение на хората, базирано на расови, религиозни, трупови, полови, сексуални и социални прослойки. След премахването на робството през 1865 г. в САЩ чрез законите \"Джим Кроу\" сегрегацията започва да се налага чрез закони. Например афроамериканците силово са принуждавани да седят на задните седалки на автобусите и влаковете, да ползват обществени чешми само за чернокожи и да получават здравни услуги в специални болнични заведения. Също така цветнокожите са изключени от някои позиции на държавния административен апарат. \r\n1945 г. \r\nШарл де Гол е избран за президент на Франция. Шарл де Гол е военен командир, генерал, държавник, символ на съпротивата на Франция срещу нацистката окупация. Президент е на Франция в периода 1959 – 1969 г. Той е председател на Временното правителство – 1944-1946 г. и министър-председател в периода юни - декември 1958 г. Участва като офицер в Първата световна война, във II-та Световна война - като бригаден генерал в битката за Франция - май 1940 г. След капитулацията - юни 1940 г. възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза - 1962 г. През 1969 г. подава оставка след референдум, гласувал недоверие към реформите на Дьо Гол. Пише трудове по въпроси на политиката, военната стратегия, мемоари. \r\n1939 г. \r\nПровалят се съветско-финландските преговори в Москва, след което Сталин заповядва да започне подготовка за война с Финландия. \r\n1933 г. \r\nАмериканският летец Дж. Ейнджъл открива водопада Салто-Анхел (Венецуела). Това е най-високият водопад в света - 1054 м. \r\n1927 г. \r\nОткрива се тунелът Холънд под река Хъдсън, свързващ Ню Йорк и Джърси сити. \r\n1918 г. \r\nСъздадена е Западноукраинската Народна Република. \r\nЗападноукраинската Народна Република е държава, просъществувала за кратко в края на 1918 г. и началото на 1919 г. в източна Галиция, Буковина и карпатската област, като включва градовете Лвив, Каламя и Станислав. Според австрийското преброяване от 1910 г. териториите на републиката са населявани от около 5.4 милиона жители. От тях ок. 60% са украинци, 25% са поляци, 12% са евреи , останалата част от населението са немци, чехи и други. Украинската част от населението преобладава в селските райони. През 1919 г. Западноукраинската Народна Република е окупирана от Полша. \r\nНовото правителство на болшевиките в Русия анулира Бресткия мирен договор във връзка с поражението на Германия в Първата световна война. \r\nБрест-литовският мирен договор е сепаративен договор, сключен на 3 март 1918 г. в Брест-Литовск между Съветска Русия, от една страна и Германия, Австро-Унгария, България и Турция, от друга. Осигурява излизането на Русия от I-вата Световна война, която губи части от Белорусия и Украйна и се задължава да плати 6 млрд. марки контрибуция. Брест-литовският мирен договор има 5 приложения, между които 1 икономически договор между България и Русия. Анулиран е от съветското правителство на 13 ноември 1918 г. \r\n1907 г. \r\nПървият хеликоптер с човек на борда – пилотиран от Пол Корню, лети на два метра над земята край Лизию, Франция. \r\n1887 г. \r\nАнглийската полиция разпръсква работническа демонстрация на Трафалгарския площад, като двама души са убити. Денят е наречен “Кървава неделя”. \r\n1872 г. \r\nОт печат излиза първото издание на “Азбука” от Л. Н. Толстой. \r\n1862 г. \r\nЛуис Карол започва да пише детския роман “Алиса в страната на чудесата”. Така той изпълнява обещанието, което дава на Алиса Лидъл. \r\nЛуис Карол е псевдонимът на английския писател и математик Чарлз Лутуидж Догсън, роден на 27 януари 1832 г. Карол измисля псевдонима си, като превежда на латински език първите си две имена - \"Carolus Lodovicus\" – след което ги променя в английската им форма Лиус Карол. \r\nКарол завършва Крайст Чърч колидж през 1854 г. в Оксфорд. Той остава там и изнася лекции по математика. През 1861 г. получава позволение да стане дякон, но никога не е ръкополаган за свещеник. \r\nКарол се занимава и с фотография, като един от моделите му е Алис Сидъл, една от трите дъщери на Хенри Джордж Лидъл, свещеник. Алис става прототип на героинята на Карол Алиса. \r\nСред някои от известните произведения на Карол са “Алиса в страната на чудесата” (1865 г.) и сборника “През далекогледа” (1871 г.), в който влизат поемите “Джаберуоки” и “Моржът и дърводелеца”. \r\n1851 г. \r\nОткрива се телеграфната линия между Париж и Лондон. Телеграфът представлява система за далечна комуникация посредством електрически звукови сигнали. Методът, който се ползва в по-голямата част от света, е разработен от Ф. Б. Морз. Устройството предава сигнали, които се чуват като цъкания. Първото успешно прокарване на телеграфен кабел през Атлантическия океан е от 1866 г. През 1872 г. Дж. Б. Стърнс разработва дуплексната телеграфия, която дава възможност да се предават две различни съобщения по един и същи кабел. На тази дата са родени : \r\n1949 г. \r\nРодена е Упи Голдбърг - американска актриса. Работи в театъра и импровизацията в Сан Диего и Сан Франциско, където участва в Театралната трупа Блейк Стрийт Хоуайс. Тя създава шоуто “Упи Голдбърг : Директно от Бродуей”, което е хит на Бордуей. Упи Голдбърг прави филмовия си дебют във филма “The Color Purple”, с него печели наградата Златен Глобус. За участието си във филма “Ghoust” печели Оскар, както и наградата Златен Глобус за най-добра второстепенна актриса. Упи Голдбърг е носителка на награда Еми за водеща на “The 66’th Anual Academy Awards”. През 1992 г. тя прави своя литературен дебют с детската си книжка “Alice”. Актрисата изпълнява песни в анимационните филми “Цар лъв” и “Победител”. \r\n1912 г. \r\nРоден е Йожен Юнеско – френски драматург-сюрреалист от румънски произход, майстор на театъра на абсурда. Автор е на “Плешивата певица”, “Носорози”. Умира през 1994 г. \r\n1893 г. \r\nРоден е Едуард Дойси - американски биохимик. Известен е с изолирането и синтеза на витамин К, както и с изследванията си над половите хормони. През 1939 г. Дойли изолира от естествени източници чист витамин К , който ускорява кръвното съсирване. Също така измисля начин да създаде изкуствено витамин К. Изолира половите хормони естрон, естриол и естрадиол. През 1943 г. съвместно с Хенрик Дам получава Нобелова награда за Физиология и Медицина. \r\n1850 г. \r\nВ Единбург е роден Робърт Луис Стивънсън– английски писател от шотландски произход. Завършва Юридическия факултет на Единбургския университет (1875 г.). Пътува много. Страда от тежка форма на туберкулоза, от 1890 г. живее на остров Самоа. Първата му книга - “Пентландското въстание” излиза през 1866 г. Световна слава му носи романът “Островът на съкровищата” (1883 г.) – класически образец на приключенската литература. Умира на 3 декември 1894 г. на остров Уполу, Самоа. Романи: “Похитеният” (1886 г.), “Владетелят на Балантре” (1889 г.), “Корабокрушенци” (1892 г.), “Катриона” (1893 г.), “Принц Ото” (1885 г.) и “Черната стрела” (1888 г.). Психологическата повест “Странната история на доктор Джекил и мистър Хайд” (1886 г.) дава класическо за английската литература решение на темата за двойника. \r\n1836 г. \r\nРоден е Ярослав Домбровски - полски военен деец, революционер, участник в Парижката комуна (1871 г.). Служи в руската армия от 1855 г. Завършва Генералщабната академия в Петербург (1859-1861 г.). Заедно със З. Сераковски ръководи революционния офицерски кръжок в Петербург, който има решаваща роля за подготовката на Полското въстание от 1863-1864 г. Един от ръководителите на военнореволюционната организация \"Комитет на руските офицери в Полша\". Разработва план за въстание, който е основан на съвместните действия на полски и руски революционери. През 1862 г. е арестуван, но успява да подпомогне въстанието от 1863-1864 г., като във Варшавската цитадела, където е затворен, изработва нов стратегически план за действие. Осъден на 15 години затвор; през декември 1864 г. успява да избяга и със съдействието на руски революционери заминава за Франция. Във Франция е един от ръководителите на полската емиграция. Избран за главнокомандващ на въстаническите въоръжени сили по време на Парижката комуна. Загива в бой с правителствените войски на 23 май 1871 в Париж. \r\n1821 г. \r\nВ Санкт Петербург е роден Михаил Василиевич Петрашевски (Буташевич-Петрашевски) - руски революционер. Завършва Царскоселския лицей (1839 г.) и Юридическия факултет на Петербургския университет (1841 г.). Работи като преводач в Министерството на външните работи. Редактор и автор на множество теоретични статии в \"Джобен речник на чуждите думи\" (1846 г.), с които пропагандира демократияни и материалистични идеи, както и някои принципи на утопичния социализъм. От 1844 г. в дома му се провеждат събрания, които от 1845 г. стават ежеседмични (\"петъчници\") и са особено популярни в средите на прогресивната общественост. Защитава идеите на Ш. Фурие, обявява се за демократизация на политическия строй в Русия и за отмяна на крепостното право. От края на 1848 г. участва в събрания за организирането на тайни дружества, настоява за продължителна подготовка на народа за революционна борба. Арестуван (1849 г.) и осъден на разстрел, който е заменен с доживотна каторга в Източен Сибир. От 1856 г. живее в Иркутск, където организира издаването на в-к \"Амур\" (1860 г.). През 1860 г. е заточен в Минусински окръг. Умира на 19 декември 1866 г. в Белское, днешен Красноярски край. \r\n1818 г. \r\nРоден е Михаил Никифорович Катков - руски публицист, професор в Московския университет; почетен председател на БКД (днес БАН) от 1884 г.. През 1856 г. основава руски вестник, в който защитава либералните идеи. През 1861 г. е директор на в-к “Московски ведомости”. Издава “Русский вестник” (1856-1906 г.). През 1867 г. основава Николаевската гимназия. Пламенен защитник на панславизма и староруската партия, враждебна на реформите. Обявява се против Съединението на Източна Румелия с Княжество България (1885 г.). \r\n1745 г. \r\nРоден е Валентин Аюи - френски педагог, полага основите на световното обучение на слепите. През 1784 г. основава в Париж първият в света интернат за слепи. От 1946 г. денят на неговото рождение се чества като Международен ден на слепите хора. \r\n1504 г. \r\nРоден е Филип I Великодушни - ландграф на Хесен (1509 г.-1567 г.), основател на Марбурския университет, лидер на протестантите. Заедно със саксонския курфюрст Йохан Постоянни (1525-1532 г.) основават през 1525 г. Торгауския протестантски съюз. Става и един от водачите на възникналия шест години по-късно Шмалкалдерски съюз. По време на Шмалкалдерската война (1546 -47 г.), в битката при Мюлберг (1547 г.) е пленен от император Карл V. Остава пленен до 1552 г. След смъртта му през 1556 г. територията на Хесен е разделена между неговите четири сина. \r\n1312 г. \r\nРоден е Едуард III – крал на Англия (1327-1377 г.). \r\nЕдуард III е един от най-изявените монарси на Английското кралство през Средновековието. 50- годишното му управление се откроява с възвръщането на кралския авторитет, загубен при Едуард II, негов баща и предшественик на престола. Неговата идея е да превърне Англия в най-мощната военна сила в Европа. Управлението на Едуард II се свързва с раждането на английската нация. Kоронясан e на 14 годишна възраст, като първоначално управлявал с регентство, но на 17 вече бил единовластен държавник. \r\nПрез 1337 г. предявява претенции към френския престол, с което полага началото на “Стогодишната война”, която се развива с голям успех за Англия. \r\nПо негово време се наблюдава значителен прогрес на законодателното дело и в парламентарното управление. \r\n354 г. \r\nВ Тагаста, Нумидия е роден Свети Аврелий Августин (Augustinus)– римски християнски писател, известен като Св. Августин или Августин Блажени; един от отците на Западната църква; наречен “доктор на Църквата”. След като завършва образованието си, работи като преподавател по риторика. В периода 373-382 г. е последовател на сектата на манихеите. След кратък престой в Рим (383 г.) се премества в Медиолан (днес Милано), където изучава неоплатонизма и попада под влиянието на епископ Амвросий, в резултат на което приема кръщение в навечерието на Коледа (387 г.). Завръща се в Африка и през 391 г. е ръкоположен за свещеник, а през 395 г. – за епископ на Ипон. Налага се като неофициален лидер на Северно-африканската църква. Развива богословските си възгледи в спор с ересите на донатистите, пелагианите и манихеите. За разлика от донатистите, подкрепя тезата за универсалната мисия на Християнската църква, която е общност не само от светци, а смесено тяло, в което светците съжителстват с грешниците. Тъй като умерената му политика срещу донатистите не дава очаквания резултат, търси подкрепата на светската власт. Според собствените му думи съчиненията му обхващат 93 трактата, проповеди и писма: “За божия град” (De civitate Dei; 412-426 г.), “Изповеди” (Confessiones; ок. 400 г.), “За Троицата” (De trinitate; 400-416 г.), “За християнското учение” (De doctrina christiana; 397-426 г.), “За буквалното тълкуване на Битие” (De Genesiach litteram; 401-415 г.) и много др. Умира на 28 август 430 г. в Ипон Регий, Нумидия. На тази дата умират : \r\n1956 г. \r\nУмира Ян Лукасевич - полски философ логик, член на Полската АН (1937 г.); професор (от 1906 г.). Роден е на 21 декември 1878 г. в Лвов. Преподавател в университетите в Лвов (1906-1915 г.) и Варшава (1915-1939 г.). След I световна война е член на Кралската ирландска академия в Дъблин. Работи в областта на логическите проблеми на индукцията и причинността и върху логическите основания на теорията на вероятностите. Построява първата система на многозначната логика, а с нейна помощ - система на модалната логика. Разработва оригинален език за формализация на логическите и математическите изрази (т. нар. безскобна символика на Лукасевич). Философските му възгледи са позитивистки. \r\n1868 г. \r\nВ Паси, близо до Париж умира Джоакино Антонио Росини – италиански композитор. Роден е на 29 февруари 1792 г. Произхожда от семейството на градски оркестрант и певица от пътуваща трупа. През 1806 г. започва да работи като корепетитор, клавесинист, диригент, хормайстор на оперна трупа. На 14-годишна възраст постъпва в музикален лицей, който завършва през 1810 г. Тогава се появява и първата му опера. Сериозно влияние върху формирането му като музикант имат Хайдн и Моцарт. През 1816 г. се появява знаменитата му опера \"Севилският бръснар\", поставена в Рим. По-късно създава лирико-комичните опери \"Пепеляшка\" (1817 г.), \"Крадливата сврака\" (1817 г.). Характерни за оперите на Росини са красивата и мелодична музика и използването на нови музикално-драматични форми. От 1824 г. е директор на Италианския театър в Париж. В Париж създава много нови опери: \"Граф Ори\" (1828 г.), \"Вилхелм Тел\" (1829 г.), преработва някои от предишните си опери. \"Вилхелм Тел\" е последната му опера. Изкуството на Росини е дълбоко реалистично. Музиката му се отличава с рядко мелодично богатство и е тясно свързана с народните мелодии и битовите музикални жанрове. Тънкият хармоничен език на произведенията му и тяхната оркестрация изпреварват постиженията на неговите съвременници и по-късни последователи романтици. Особено високо майсторство достига в оперните ансамбли. Открива нова епоха във вокалното изкуство. Строго ограничава произвола на солистите и в същото време много тънко използва виртуозните възможности на гласовете им. \r\n1359 г. \r\nУмира Иван ІІ Иванович Красиви – руски княз, втори син на Иван I Данилович Калита, баща на Дмитрий Иванович Донски. Роден е на 30 март 1326 г. След смъртта на брат си Семьон Горди - велик княз на Москва и Владимир (от 1353 г.), отстоява правото си върху великокняжеския престол в борбата със суздалско-нижнигородския княз Константин Василевич. Продължава политиката на баща си и брат си за обединяване на руските земи. \r\n1093 г. \r\nВ битка с англичаните е убит кралят на Шотландия Малкълм III, станал прототип на главния герой в трагедията “Макбет”на Шекспир. \r\nМалкълм ІІІ Кенмор е крал на Шотландия в периода 1057-1093 г. Малкълм ІІІ е син на Дънкан І, наследник на Макбет. Нужни са му няколко години след смъртта на Макбет, за да възстанови териториите на кралството до границите от времето на управлението на баща му. Ок. 1068 г. Едгар Атлинг, претендент за английския престол, намира убежище при Малкълм, който скоро се жени за сестрата на Едгор, Маргарет. \r\nОт името на Едгар Малкълм нахлува в Северна Авглия, но през 1072 г. Уилям І Английски напада Шотландия, което принуждава Малкълм да подпише мир. По времето на управлението на Уилям ІІ Едгар и Малкълм започват набези в Англия през 1091 г., но Уилям ги възпира и ги принуждава да плащат данък. Малкълм е убит в Алнуик по време на поредото си нападение в Англия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.13", "title": "Денят 13 ноември в световната история"}
{"url": "http://www.focus-news.net/news/2018/11/13/2589612/abv-mladezhi-startiraha-kampaniyata-za-evroizbori-2019-v-bryuksel.html", "text": "Ръководството на АБВ-Младежи откри кампанията за Евроизбори 2019 г. в Брюксел, съобщиха от  пресцентъра на партията.  Членовете на структурата се обявиха за диалог и равноправие в ЕС. Пред Съвета те подчертаха необходимостта от диалог по отношение на намерението за денонсирането на Договора за ликвидиране на ракетите със среден и малък обсег, което ще има най-тежък ефект върху Европа, ако се осъществи. Те напомниха и, че благодарение на този договор от Стария континент са изведени и унищожени близо 3 000 ядрени и конвенционални наземни балистични ракети. \r\nДенонсирането на договора от 1987г. ще заличи външната политика и дипломатическите усилия на няколко поколения и ще върне конфронтацията в международните отношения, както и надпреварата във въоръжаването, заявиха още от АБВ-Младежи. \r\nПредставителите на структурата  настояват и за изготвяне на обща позиция на ЕС по отношение на намерението на президента на САЩ да излезе от Договора за ликвидиране на ракетите със среден и малък обсег, в рамките на Общата външна политика и политика са сигурност (ОВППС) на ЕС. Основната цел на това искане е  укрепване на международния мир и сигурност. \r\nМладите хора в Алтернатива за българско възраждане  призоваха и Организацията за сигурност и сътрудничество в Европа, чиито мандат включва контрол над въоръжението, да излезе с позиция по въпроса, така че да не позволи Европа да се превърне отново в арена на надпревара в ядреното въоръжаване.", "date": "2018.11.13", "title": "АБВ-Младежи стартираха кампанията за Евроизбори 2019 в Брюксел"}
{"url": "http://www.focus-news.net/news/2018/11/13/2589613/blagoevgrad-knigata-ivail-tsar-shte-bade-predstavena-v-gradskata-hudozhestvena-galeriya.html", "text": "Историческият роман „Иваил цар“ ще бъде представен в Градска художествена галерия. Това съобщиха от пресцентъра на  Община Благоевград . Книгата, чиито автор е Стоян Николов-Торлака, ще бъде презентирана пред публиката в областния град от 18.00 часа.  \r\nРоманът представя факти от Средновековието, свързани с управлението на цар Ивайло - войн, пълководец и монарх. Разказва за време, изпълнено с много битки, запомнящо се, противоречиво, вдъхновяващо. \r\nПо време на представянето, освен автора на книгата, ще присъстват още две двама души от екипа, работил по романа, които са именно от Благоевград. Кориците на двете части на романа са дело на художничката Гергана Грънчарова, а коректор е д-р София Мицова от Югозападен университет \"Неофит Рилски\".", "date": "2018.11.13", "title": "Благоевград: Книгата „Иваил цар“ ще бъде представена в Градската художествена галерия"}
{"url": "http://www.focus-news.net/news/2018/11/13/2589614/danas-sarbiya-nov-udar-ot-cherna-gora-milo-dzhukanovich-podslushva-srabski-polititsi.html", "text": "Черногорското правителство, ръководено от президента Мило Джуканович и премиерът Душко Маркович, подслушват местните видни сръбски политици, свещеници от Сръбската православна църква (СПЦ) и отделни журналисти, съобщава електронното издание на водещия белградски ежедневник  Danas . \r\nПричината за действията на властите в Подгорица са добрите отношения, които тези лица имат с официален Белград и следователно фактът, че от тяхна гледна точка те разполагат с важна информация. \r\nСъгласно разпространената информация, в Националната агенция за сигурност на Черна гора наскоро е създаден специален отдел за наблюдение и подслушване на споменатите лице. Решението е взето след охлаждането на отношенията между Белград и Подгорица. „Целта е да се съберат възможно най-много данни чрез подслушване и наблюдение на всички контакти, които политиците, духовенството и журналистите осъществяват с представителите на Белград. За целта в агенцията бе създаден специален отдел с временен характер… Онези, които имат добри контакти с Белград, режимът (в Подгорица) признава за опасни“, цитира изданието източник.  Тереза Герова", "date": "2018.11.13", "title": "Danas (Сърбия): Нов удар от Черна гора: Мило Джуканович подслушва сръбски политици"}
{"url": "http://www.focus-news.net/news/2018/11/13/2589615/kyustendil-raznoobrazni-kulturni-proyavi-shte-se-provedat-v-dupnitsa-do-kraya-na-mesets-noemvri.html", "text": "Разнообразни културни прояви ще се проведат в Дупница до края на месец ноември. Това съобщиха за  Радио „Фокус” – Кюстендил  от отдел „Култура” към Община Дупница. На 13 ноември от 17.00 часа в село Крайници ще се състои „Юнашки епос” с песни за Крали Марко. Гост на събитието ще бъде Йордан Туйов. На 17 ноември в Дупница ще бъде отбелязана годишнина от рождението на Петко Славейков. Организатор на проявата е създаденото през 1978 година читалище „Петко Славейков” в града. На 21 ноември се организират три културни събития, посветени на Деня на християнското семейство. Община Дупница ще проведе традиционното отбелязване на златни и диамантени сватби на семейства от града и селата. Читалище „Пейо Яворов” ще проведе среща с дарители на библиотеката, а читалище „Светлина” от село Бистрица ще отбележи с фолклорна програма празника. \r\nВенцеслав ИЛЧЕВ", "date": "2018.11.13", "title": "Кюстендил: Разнообразни културни прояви ще се проведат в Дупница до края на месец ноември"}
{"url": "http://www.focus-news.net/news/2018/11/13/2589617/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. Никола ПЕТКОВ", "date": "2018.11.13", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/11/13/2589616/plovdiv-na-nyakolko-mesta-v-oblastta-se-izvarshvat-remontni-deynosti.html", "text": "На няколко места в област Пловдив се извършват ремонтни дейности, съобщиха за  Радио „Фокус“-Пловдив  от Областно пътно управление. Движението по пътя Пловдив – Асеновград, от изхода на града до Асеновград, се извършва двупосочно в едното платно в посока Асеновград поради ремонт. Срокът е до 30 ноември. Движението по пътя Югово – Лъки се осъществява в една лента поради пропадане на част от пътното платно. Автомобилният трафик се регулира с пътни знаци. Срокът също е до 30 ноември. Временно е ограничено движението в скоростната лента при км 112 на автомагистрала „Тракия“ в посока София поради ремонтни дейности. Трафикът се осъществява в активната лента. Опасност от падащи камъни има по пътищата в планинските райони особено по направленията Асеновград-Смолян, Кричим-Девин и Юговско ханче-Югово-Лъки. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут за шофьорите е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. \r\nВ Пловдив движението е натоварено по централните улици и булеварди. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Пътните настилки в града и областта са сухи. \r\nМария РУСЕВА", "date": "2018.11.13", "title": "Пловдив: На няколко места в областта се извършват ремонтни дейности"}
{"url": "http://www.focus-news.net/news/2018/11/13/2589619/pazardzhik-remontni-deynosti-se-izvarshvat-po-patya-selo-dyulevo-strelcha.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки са преобладаващо сухи, в планинската част – на места мокри.  Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.11.13", "title": "Пазарджик: Ремонтни дейности се извършват по пътя село Дюлево-Стрелча"}
{"url": "http://www.focus-news.net/news/2018/11/13/2589618/blagoevgrad-s-normalna-intenzivnost-se-osashtestvyava-preminavaneto-prez-gkpp-kulata-promahon.html", "text": "С нормална интензивност се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от Гранична полиция. Без забавяне се извършва преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2018.11.13", "title": "Благоевград: С нормална интензивност се осъществява преминаването през ГКПП „Кулата-Промахон“"}
{"url": "http://www.focus-news.net/news/2018/11/13/2589620/veliko-tarnovo-intenziven-e-trafikat-po-glavnite-bulevardi-i-ulitsi.html", "text": "Интензивен е трафикът по главните булеварди и улици в старата столица. Настилките в града са предимно сухи, а времето – ясно и слънчево, предаде репортер на  Радио „Фокус“ – Велико Търново.  В началото на работния ден движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както  у по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ / при отбивката за стадион „Ивайло“ и пред пощата. Интензивен е трафикът и покрай по-големите училища и детски градини, където движението се регулира от пътни полицай. Екипи на КАТ има и на входовете и изходите на Велико Търново, както и в по-натоварените участъци от първокласната и второкласна пътна мрежа, Условията за пътуване в останалата част от областта са нормални. Времето е предимно ясно, но в равнинните и котловинни части, както и около водните басейни видимостта е намалена. Настилките са предимно сухи, но в по-усойните места е мокро и хлъзгаво. Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Прохода на Републиката, но там все още важи предупреждението за опасност от падащи камъни. \r\nЛуиза ТРАНЧЕВА", "date": "2018.11.13", "title": "Велико Търново: Интензивен е трафикът по главните булеварди и улици"}
{"url": "http://www.focus-news.net/news/2018/11/13/2589622/gazeta-express-ramush-haradinay-prizna-che-e-pokanen-da-uchastva-v-srabski-plan-za-podyalba-na-kosovo.html", "text": "Министър-председателят на Косово Рамуш Харадинай заяви, че президентът на Сърбия Александър Вучич примамва политиците в Прищина да обмислят предаването на северната част на страната под управлението на Белград в замяна на признаването на независимостта на най-младата държава на Балканите, съобщава електронното издание на прищинския ежедневник  Gazeta Express . \r\nВ интервю за местна телевизия Харадинай поясни, че планът на Сърбия предвижда поемането на контрола върху северната част на страната, богата на минерални ресурси. Той изрази увереност, че Сърбия иска подялба на Косово, като добави, че държавният й глава Александър Вучич стои зад сценария за размяна на територии, който неотдавна бе популяризиран и от президента на Косово Хашим Тачи. „Знам, че това е идея на Вучич и за да я реализира, Сърбия търси съюзници в Косово\", твърди Харадинай.  \r\nКосовският премиер увери, че е получил предложение и от Сърбия да обмисли тази идея. „Имаше директни инициативи от Белград за решаването на този въпрос. Те искат част от Северно Косово\", заяви Харадинай, като отбеляза, че същото предложение е било отправено и към Тачи, който „най-вероятно се е съгласил с условията на Сърбия \".  \r\nХарадинай продължи да твърди, че Сърбия непрекъснато се опитва да „продаде\" идеята на всеки политик в Косово в позиция да взима решения. В тази връзка той призова президента на Косово да се откаже от насърчаването на идеята за размяна на северната част на страната с части от Прешевската долина (Южна Сърбия), населена предимно с албанско мнозинство. Премиерът изрази увереност, че реториката на Тачи е с цел противодействие на териториалните претенции на Сърбия в Косово. \r\nНа въпроса какъв е планът за „адаптиране на границата\" и какви са териториалните претенции на Сърбия в Косово, Харадинай заяви, че според плана Сърбия няма да поеме контрола върху язовира „Газивода“, който е от ключово значение за водоснабдяването на някои косовски общини, включително части от косовската столица Прищина. През септември сръбският президент Вучич избра да посети тъкмо язовира. Тогава той подчерта, че мината „Трепча“, някога част от металургичен гигант, ще остане под косовска власт. „Трепча“ има залежи на оловни, цинкови и сребърни мини. Някога в нея са работели около 20 хил. души. Комплексът се е възприемал като източник на по-голямата от минералното богатство на бивша Югославия. Тереза Герова", "date": "2018.11.13", "title": "Gazeta Express: Рамуш Харадинай призна, че е поканен да участва в сръбски план за подялба на Косово"}
{"url": "http://www.focus-news.net/news/2018/11/13/2589627/shumen-riosv-shte-provede-blagotvoritelen-konkurs-eko-koleda.html", "text": "Конкурсът „Еко Коледа“ ще се проведе от 12 до 30 ноември и се организира за шеста поредна година. Това съобщиха от  Регионалната инспекция по околната среда и водите-Шумен . В него могат да участват детски градини и училища от Шуменска и Търговищка област.  Индивидуално участие не се допуска .  Играчките за елха, коледните и новогодишни картички трябва да са ръчно изработени от екологични или отпадъчни материали. Творбите трябва да се представят до 30  ноември в РИОСВ  на ул. „Съединение“ 71, ет.3.  и да са придружени от заявление за участие и декларация. Жури от служители на екоинспекцията и „Булекопак“ АД ще оценяват творбите в  две категории-  коледна и новогодишна украса и коледни и новогодишни картички. Резултатите ще бъдат публикувани на електронните страници на РИОСВ – Шумен и „Булекопак“ АД на 5 декември. Специални награди ще получат победителите в категориите. Училищата и детските градини, участвали в благотворителната инициатива ще получат грамота и сертификат за благодетел.  Грамотите и сертификатите ще бъдат връчени на 11 декември на церемония в информационния център на РИОСВ-Шумен. Картичките и играчките ще се продават на благотворителен коледен базар в града.", "date": "2018.11.13", "title": "Шумен: РИОСВ ще проведе благотворителен конкурс „Еко Коледа“"}
{"url": "http://www.focus-news.net/news/2018/11/13/2589621/gabrovo-magla-zatrudnyava-vidimostta-v-ravninnite-chasti-ot-oblastta.html", "text": "Ограничено е движението между кварталите „Чехлевци“ и „Велчевсци“ в Габрово. В отсечката от км 10+940 до км 11+829, съвпадаща с ул. „Малина“ текат строителни дейности. Движението се осъществява през улици в урбанизирана територия на града. Поставена е необходимата сигнализация, увериха за  Радио „Фокус“ – Велико Търново  от Областно пътно – управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е 3 януари 2019 година. Условията за пътуване в региона са нормални. Времето е предимно ясно, но покрай водните басейни и в низините има мъгла, която затруднява видимостта. Настилките са предимно сухи, мокри в по-усойните места и в прохода Шипка, който е отворен за движение. Там остава в сила забраната за товарни автомобили над 12 тона. Нови въведени ограничения в областта няма. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.13", "title": "Габрово: Мъгла затруднява видимостта в равнинните части от областта"}
{"url": "http://www.focus-news.net/news/2018/11/13/2589626/dobrich-vavezhda-se-vremenna-organizatsiya-na-dvizhenie-na-avtomobili-po-ul-nikola-petkov.html", "text": "Въвежда се временна организация на движение на автомобили по ул. „Никола Петков“ от днес – 13 ноември до 16 ноември, предаде кореспондентът на  Радио „Фокус” – Варна . Поради присъединяване на абонати към нов водопровод се налага ул. „Никола Петков“  в частта от ул. „Росица“ до бившето училище „Дора Габе“ да бъде затворена за движение, което води до промяна на движението на градския транспорт. Автобусни линии с номера: 124, 170, 203, 233 и 301 ще преминават през ЖК „Дружба“ 3, пътниците ще използват временни спирки на ул.”Никола Петков” преди кръстовището с ул. „Росица“ и до бл.28 на ЖК „Дружба“ 3. Продължава ремонтът на асфалтова настилка по Околовръстния път на Добрич и част от пътя за Варна. Срокът за ремонт на Околовръстния път е до 15 ноември. Частичните ремонти на асфалт по пътя Варна – Добрич ще продължат до края на месеца. Движението по тези пътни отсечки трябва да е с повишено внимание. Навсякъде е регулирано с пътни знаци. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. Времето в Добрич е облачно, духа съвсем слаб вятър, пътните настилки са влажни.  \r\nЖулиета НИКОЛОВА", "date": "2018.11.13", "title": "Добрич: Въвежда се временна организация на движение на автомобили по ул. „Никола Петков“"}
{"url": "http://www.focus-news.net/news/2018/11/13/2589624/blagoevgrad-natovareno-e-dvizhenieto-v-oblastniya-tsentar.html", "text": "Натоварено е движението в областния център, предаде репортер на  Радио \"Фокус\" – Пирин.  Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2018.11.13", "title": "Благоевград: Натоварено е движението в областния център"}
{"url": "http://www.focus-news.net/news/2018/11/13/2589625/sofiya-predprieti-sa-dopalnitelni-merki-za-povishavane-na-bezopasnostta-na-dvizhenieto-zaradi-obrazuvaneto-na-sutreshni-magli.html", "text": "Предприети са допълнителни мерки за повишаване на безопасността на движението заради образуването на сутрешни мъгли, съобщиха от  ОДМВР-София. \r\nПредвид образуването на сутрешни мъгли в низините, водещи до намалена видимост, от страна на ОДМВР-София са предприети допълнителни превантивни мерки за повишаване на безопасността на движението по главните пътни артерии на обслужваната територия. Участъците с намалена видимост са сигнализирани със съответното знаково стопанство, указващо намаляване на скоростта.  \r\nВ часовете със силно намалена видимост, в уязвимите участъци на автомагистралите „Тракия“ и „Хемус“, се осигуряват допълнителни екипи на „Пътна полиция“, които следят трафика, регулират движението и подпомагат водачите  при необходимост. Патрулните автомобили са с постоянно включени лайтбарове като предупредителен сигнал за опасна ситуация и заостряне вниманието на водачите за движение с повишена концентрация.  С цел ограничаване на предпоставките за тежки пътнотранспортни произшествия ОДМВР-София апелира към водачите на моторни превозни средства да спазват въведените ограничения и да се движат със скорост, съобразена с метеорологичните условия.", "date": "2018.11.13", "title": "София: Предприети са допълнителни мерки за повишаване на безопасността на движението заради образуването на сутрешни мъгли"}
{"url": "http://www.focus-news.net/news/2018/11/13/2589628/plovdiv-prodalzhava-esennoto-pochistvane-na-dazhdopriemnite-shahti-v-grada.html", "text": "Продължава есенното почистване по график на дъждоприемните шахти в Пловдив. Това съобщиха за  Радио „Фокус“ – Пловдив  от ОП „Чистота“. Днес екипите ще почистват съоръженията по  булевардите „Източен“ и „Санкт Петербург“, също по пътен възел „Родопи“. Утре и в четвъртък ще се почистват шахтите по бул. „Марица-юг“, моста при завод „Напредък“, бул. „Марица-север“, също по вътрешните улици в зоната между ул. „Васил Левски“, бул. „Дунав“, бул. „Цар Борис III Обединител“, бул. „Марица-север“, ул. „Победа“ и южната страна на железопътната линия. В петък, 16 ноември, екипите ще почистват съоръженията в квартал „Прослав“, също по бул. „Македония“, ул. „Димитър Талев“ и ул. „Даме Груев“. От ОП „Чистота“ напомнят, че гражданите могат да подават сигнали  сигнали за запушени шахти, счупени или липсващи капаци.", "date": "2018.11.13", "title": "Пловдив: Продължава есенното почистване на дъждоприемните шахти в града"}
{"url": "http://www.focus-news.net/news/2018/11/13/2589631/kathimerini-spored-nova-demokratsiya-iredentizmat-e-zalozhen-v-konstitutsiyata-na-makedoniya.html", "text": "През почивните дни Македония (в източника - БЮРМ) направи нова крачка към ратифициране на договора за името с Гърция, след като Комисията по конституционни въпроси одобри и последното проектопредложение за внасяне на промени в Основния закон на страната. Гърция следи отблизо дискусиите в Скопие, особено тези, отнасящи се до членовете в Конституцията, засягащи „македонския\" народ и идентичност. \r\nТези опасения бяха изразени от отговорния за външна политика в основната гръцка опозиционна партия „Нова демокрация“ - Йоргос Кумуцакос. Той заяви, че преразглеждането на Конституцията на Македония ще направи сделката за името, която партията отхвърли, дори  „още по-лоша\", тъй като запазва иредентизма в Основния закон. \r\nКумуцакос заяви още, че Македония иска от Гърция да ратифицира споразумението за името и да се присъедини към НАТО, преди ревизиите в Конституцията й да влязат в сила. Тереза Герова", "date": "2018.11.13", "title": "Kathimerini: Според „Нова демокрация“ иредентизмът е заложен в Конституцията на Македония"}
{"url": "http://www.focus-news.net/news/2018/11/13/2589632/stara-zagora-shofyorite-da-se-dvizhat-s-povisheno-vnimanie-po-pat-i-5-dimitrovgrad-stara-zagora-v-uchastaka-am-trakiya-stara-zagora-poradi-katastrofa.html", "text": "Шофьорите да се движат с повишено внимание и съобразена скорост, спазвайки указанията на \"Пътна полиция\", по път I-5 Димитровград – Стара Загора в участъка АМ „Тракия“ – Стара Загора поради пътнотранспортно произшествие. Това съобщиха от  пресцентъра на Агенция \"Пътна инфраструктура\".", "date": "2018.11.13", "title": "Стара Загора: Шофьорите да се движат с повишено внимание по път I-5 Димитровград – Стара Загора в участъка АМ „Тракия“ – Стара Загора поради катастрофа"}
{"url": "http://www.focus-news.net/news/2018/11/13/2589630/pazardzhik-ogranicheno-poradi-remont-e-dvizhenieto-po-avtomagistrala-trakiya-v-rayona-na-89-km-v-posoka-sofiya.html", "text": "Ограничено поради ремонт е движението по автомагистрала „Тракия“ в района на 89 км в посока София, предаде репортер на  Радио „Фокус“- Пазарджик . Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен  до 26.11.2018 г. Мъгла намалява видимостта в района на тунела „Траянови врата“, пътните настилки са влажни. Патрул на КАТ е разположен на изхода на Пазарджик в посока АМ „Тракия“. Движението в района на пътен възел „Пазарджик“ е интензивно. \r\nАлбена ЖИЛЕКОВА", "date": "2018.11.13", "title": "Пазарджик: Ограничено поради ремонт е движението по автомагистрала „Тракия“ в района на 89 км в посока София"}
{"url": "http://www.focus-news.net/news/2018/11/13/2589634/pregled-na-osnovnite-temi-v-burgaskiya-pechat.html", "text": "„Юристи и химици няма да се търсят“ е водещото заглавие в днешния брой на бургаския  ежедневник „Черноморски фар“ . Второто проучване сред работодателите, проведено от Агенцията по заетостта, се различава съществено от пилотното. Общият брой на хората от нашата област, попълнили анкетни карти, е 535 – при 191 през февруари. От отговорите на работодателите за необходимостта от работна ръка през следващата година се вижда, че търсенето е предимно за средноквалифициран персонал и работници, докато пазарът за висококвалифицирани специалисти остава свит, пояснява статията. „До края на месеца разчистват терена за бъдещия Океанариум“ е друго заглавие от първа страница в днешния брой. Срещу половин милион лева фирмата изпълнител се сдоби с гаранция за екологичен риск. Платена е и концесионната такса към Община Бургас, пише още вестникът. Друго заглавие в днешното издание е „Кметът на Бургас подкрепи общинските съветници за по-чист въздух“. „Глобите на замърсителите да влизат в местната хазна“ и „Комплексните разрешителни да се одобряват и от местния парламент са част от допълнителните мерски, които предлага Николов“ са подзаглавията на статията. „Адвокатът на Борисов брани мъжа от Карнобат“ е друга тема от страниците на вестника. В заседанието, в което мъжът обжалва мярката си за неотклонение, която му бе наложена, след като уби две жени в Карнобат при пътен инцидент, се сдоби със скъпоплатен адвокат. Към защитата на адвокат Красимир Кацарски се присъедини и адвокат Марин Марковски. „Започна изграждането на околовръстния път на Равда“ и „Топлофикация“ – Бургас поетапно пуска парното“ са други теми от страниците на вестника. Интервюто в днешния брой е с Радка Жекова, председател на сдружение „Диабетни грижи“.", "date": "2018.11.13", "title": "Преглед на основните теми в бургаския печат"}
{"url": "http://www.focus-news.net/news/2018/11/13/2589633/ria-novosti-yens-stoltenberg-svali-ot-nato-otgovornostta-za-operatsiyata-v-libiya.html", "text": "Операцията в Либия е била инициирана не от НАТО, а от редица европейски страни, които са осъзнали, че се нуждаят от помощта на Алианса. Това заяви генералният секретар на западния отбранителен съюз Йенс Столтенберг на конференция в германската столица Берлин, предава  РИА Новости .  \r\n„Разбира се, европейските съюзници трябва да са в състояние да направят нещо без САЩ. Не сме твърдяли, че всички операции на НАТО трябва да бъдат с участието на САЩ, просто те са по-големи, често има нужда от тях. Помня добре, например, операцията в Либия, защото тогава бях премиер на Норвегия – и страната ми се присъедини“ към нея, отбеляза Столтенберг. \r\nСъгласно думите му, либийската операция от самото начало е била европейска идея – „не толкова на Германия, колкото на Франция и Великобритания“. \r\n„Когато се срещнахме в Париж за приемането на окончателното решение, НАТО не бе на масата за преговори, Алиансът го нямаше. Но истината е, че по-късно осъзнахме, че се нуждаем от помощта на НАТО и САЩ, от техните командни структури и възможности“, разказа Харадинай. Тереза Герова", "date": "2018.11.13", "title": "РИА Новости: Йенс Столтенберг свали от НАТО отговорността за операцията в Либия"}
{"url": "http://www.focus-news.net/news/2018/11/13/2589635/blagoevgrad-yuzu-neofit-rilski-organizira-lektsiya-diskusiya-na-tema-detsata-onlayn-riskove-i-opasnosti.html", "text": "ЮЗУ „Неофит Рилски“ организира лекция-дискусия на тема „Децата онлайн – рискове и опасности“. Това каза за Радио „Фокус“- Пирин Веска Арабаджиева, специалист по връзки с обществеността във висшето учебно заведение. „Ръководството на университета събира на едно място едни от най-компетентните по темата специалисти в България: комисар Явор Колев – началник дирекция „Киберпрестъпност“ в ГДБОП – МВР, Георги Апостолов – координатор на Националния център за безопасен интернет, г-н Деян Благоев – специалист по онлайн защита на деца и Радиона Никова – представител на Държавната агенция за закрила на детето, които ще запознаят присъстващите с последните тенденции в онлайн опасностите и как могат да се предпазят децата“, каза още Арабаджиева. Събитието ще се проведе на 13 ноември от 14:00 ч. в Аулата на Югозападния университет „Неофит Рилски“ и е отворено за всички студенти, преподаватели, родители, учители и ученици. \r\nЛора КАЛЧЕВА", "date": "2018.11.13", "title": "Благоевград: ЮЗУ „Неофит Рилски“ организира лекция-дискусия на тема „Децата онлайн – рискове и опасности“"}
{"url": "http://www.focus-news.net/news/2018/11/13/2589629/tsvetan-tsvetanov-gerb-bsp-kategorichno-stoi-zad-protestite-ima-i-drugi-politicheski-formatsii-izvan-parlamenta-koito-sashto-zhelayat-ostavka-i-predsrochni-izbori.html", "text": "БСП стои категорично зад протестите. Има и други политически формации, които са извън парламента, които също желаят да има оставка и предсрочни избори. Това каза председателят на ПГ на ГЕРБ и зам.-председател на партията Цветан Цветанов в предаването    „Тази сутрин“  по  БТВ . \"Има определена организация и тя е много ясна, защото на срещата с Корнелия Нинова с техните кметове само преди една седмица са имали послание - на 11-и да ги изметем, идва хаоса, можем да предизвикаме избори\", допълни той. „Протестите са знак на демократични способи. От тази гледна точка, разбира се, наблюдаваме процеса, но не се отклоняваме от управленската си програма, която е за 4-годишен мандат. Нека първо да погледнем кой настоява за оставка - това са опозицията, в лицето БПС и координираните действия на президента Радев. Това са факторите, които провокират и натягат положението“, посочи Цветанов. Той допълни, че не може всички протестиращи по улиците да бъдат сложени под общ знаменател. „Но знам какви са указанията, дадени от БСП към техните структури. Пълна мобилизация за 11-и, да не излизат кметове, знакови лица, а просто да организират хората и да застанат на кръстовищата в пътната артерия на страната“, изтъкна той. Според него, когато се прави подобен подход, трябва да дадеш равносметка на това което е направено. Цветанов посочи, че има грешки в управлението, но ако се поставят исканията на хората, се вижда, че нещата са по-добри от преди.  Цветанов обясни, че правителството не може да влияе на пазарните цени в световен план.  \r\n„Когато говорим за цените на данък за стари автомобили и обръщението на президента Радев, не му прави чест.  В момента имаме един данък, желание на местната власт в продължение на 5 години да може да бъде коригиран този данък и общините и държавата да правят политики. Трябва да въведем екологичен елемент, който да бъде много ясен и категоричен, защото сами разбирате, че след 3 дни някой излиза и казва: „Финните прахови частици са много завишени, защо не се предприемат конкретни действия“, коментира Цветанов.  \r\nСпоред него между президента Радев и политическа група ГЕРБ няма битка, а има спор. „Аз вярвам, че в спора се ражда истината“, изтъкна Цветанов.", "date": "2018.11.13", "title": "Цветан Цветанов, ГЕРБ: БСП категорично стои зад протестите, има и други политически формации извън парламента, които също желаят оставка и предсрочни избори"}
{"url": "http://www.focus-news.net/news/2018/11/13/2589623/diskusiya-na-tema-natsionalna-sigurnost-organizirat-dk-politika-21-i-gradskiyat-savet-na-bsp-sofiya.html", "text": "Ще се проведе дискусия на тема: \"Има ли нужда от нова концепция за националната сигурност на България?\". Организатори на събитието са Дискусионен клуб \"Политика 21\" и Градският съвет на БСП - София, съобщиха от  пресцентъра на БСП-София.  За участие са поканени експерти в сферата на националната сигурност и отбраната и народни представители. Дискусията ще се състои от 15,00 часа в Зала №3 \"Инж. Стоимен Сарафов\" на втория етаж на Федерацията на научно-техническите съюзи (ул. \"Георги С. Раковски\" №108).", "date": "2018.11.13", "title": "Дискусия на тема \"Национална сигурност\" организират ДК \"Политика 21\" и Градският съвет на БСП - София"}
{"url": "http://www.focus-news.net/news/2018/11/13/2589636/montana-dvizhenieto-prez-prohoda-petrohan-e-ogranicheno-za-avtomobili-nad-12-t.html", "text": "Движение по път ІІ-81 Монтана – София през проход  Петрохан е ограничено за автомобили над 12 т, съобщиха за  Радио „Фокус“ – Видин  от Областно пътно управление - Монтана. Обходният  маршрут е през Своге. Трафикът през прохода се извършва с нормална интензивност, повече автомобили се движат в посока за София. Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Ограничено е движението за тежкотоварни автомобили и по други пътни участъци в област Монтана. Движението по път II-11 Добри дол – Орсоя от км 23+167 до км 31+800 е ограничено за автомобили над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. \r\nАнна ЛОЗАНОВА", "date": "2018.11.13", "title": "Монтана: Движението през прохода Петрохан е ограничено за автомобили над 12 т"}
{"url": "http://www.focus-news.net/news/2018/11/13/2589637/dobrich-poradi-prisaedinyavane-na-abonati-kam-nov-vodoprovod-zhk-dobrotitsa-shte-bade-s-narusheno-vodosnabdyavane-do-16-noemvri.html", "text": "Поради присъединяване на абонати към нов водопровод ЖК „Добротица“ ще бъде с нарушено водоснабдяване до 16 ноември, предаде кореспондентът на  Радио „Фокус” – Варна . Водоподаването ще бъде спирано в интервала от 08.00 до 17.00 часа.  До 16 ноември поради присъединяване на абонати по ул. „Никола Петков“ към нов водопровод се налага спиране на водоподаването и в ЖК „Дружба“ 1, 2 и 3 във времето от 8.00 до 17.00 часа. По време на строителните дейности улицата в частта от ул. „Вардар“ до бившето училище „Дора Габе“ ще бъде затворена за движение, което налага промяна на движението на градския транспорт и разкриване на временни автобусни спирки. Подробности са публикувани на сайта на Община град Добрич в рубриката „Информация за водния цикъл“, подлинк „Новини“.  \r\nЖулиета НИКОЛОВА", "date": "2018.11.13", "title": "Добрич: Поради присъединяване на абонати към нов водопровод ЖК „Добротица“ ще бъде с нарушено водоснабдяване до 16 ноември"}
{"url": "http://www.focus-news.net/news/2018/11/13/2589638/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Почти навсякъде е ясно. Сутрешни температури от минус 1 до 4 градуса. По билата на планините духа слаб до умерен вятър. Лифтовите съоръжения не работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.13", "title": "ПСС: Добри са условията за туризъм в планините"}
{"url": "http://www.focus-news.net/news/2018/11/13/2589639/kyustendil-deynosti-po-pochistvane-na-kraypatni-saorazheniya-se-izvarshvat-v-uchastak-ot-glaven-pat-e-79.html", "text": "Дейности по почистване на крайпътни съоръжения се извършват в участък от главен път Е-79. Това съобщи за  Радио „Фокус” – Кюстендил  дежурният в Областно пътно управление – Кюстендил. В участъка между село Пиперево и град Дупница се извършва почистване на облицован крайпътен окоп. Мястото е сигнализирано с пътни знаци. Водачите трябва да се движат с повишено внимание. Дейностите ще продължат до 14 ноември. Ремонтни Дейностите са сигнализирани с пътни знаци. Ремонтът ще продължи до 30 ноември. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.13", "title": "Кюстендил: Дейности по почистване на крайпътни съоръжения се извършват в участък от главен път Е-79"}
{"url": "http://www.focus-news.net/news/2018/11/13/2589641/nova-makedoniya-makedoniya-prezidentat-na-rumaniya-prizna-stranata-ne-e-gotova-za-predsedatelstvoto-na-es-poiska-ostavkata-na-pravitelstvoto.html", "text": "Президентът на Румъния Клаус Йоханис призна, че страната не е подготвена да поеме ротационното председателство на Съвета на Европейския съюз, отбелязва електронното издание на първия скопски вестник –  „Нова Македония“.   В тази връзка той настоя управляващото в Букурещ правителство на премиера Виорика Дънчила да подаде оставка. \r\nСъгласно думите на Йоханис, ситуацията в страната е „излязла от релси“ и е налице „политическа необходимост за смяна на правителството“, което той описа като „нещастен случай на румънската демокрация“. \r\nДънчила пое премиерски пост през януари, но според мнозина ролята й в управлението е ограничена – правителството продължава да бъде водено от лидера на Социалдемократическата партия Ливиу Драгнеа. Самият той не може да пое функциите на министър-председател заради обвиненията срещу него за изборни измами. \r\nОт редакцията припомнят, че Румъния трябва да поеме председателството на ЕС на 1 януари 2019 г.  Тереза Герова", "date": "2018.11.13", "title": "„Нова Македония“ (Македония): Президентът на Румъния призна: Страната не е готова за председателството на ЕС, поиска оставката на правителството"}
{"url": "http://www.focus-news.net/news/2018/11/13/2589640/pregled-na-osnovnite-temi-v-shumenskiya-pechat.html", "text": "„Проф. д. и. н. Станислав Станилов – археолог, историк и политик: Такива хора като проф. Рашо Рашев, рядко се раждат в България, а и по света!“, е водещото заглавие във  вестник „Шуменска заря“ . 75-годишнината от рождението на известния учен беше отбелязана вчера с тържествена церемония в националния историко-археологически резерват „Плиска“. Пред музея „Проф. Рашо Рашев“ се събраха негови близки, приятели, колеги, представители на академичната общност в Шуменския университет „Епископ Константин Преславски“, на Регионалния исторически музей и на НАИМ при БАН. Цветя бяха поднесени от името на кмета на община Шумен, от областния управител, от ръководството на университета. „Браила се поклони на Добри Войников“,пише изданието. От град Браила стартираха честванията, посветени на 185 години от рождението на Добри Войников, организирани от община Шумен и Народното читалище „Добри Войников-1856“. С този румънски град тясно е свързана биографията на големия български възрожденец. На сцената на някогашния театър „Рали“, Войников със своите сподвижниците поставя театрални представления. Днес това е домът на браилския драматичен театър „Мария Филоти“. „Само една оферта за ремонта на Старческия дом в Шумен“, информира ежедневникът. Само една фирма е подала заявление за участие в тръжната процедура за избор на изпълнител на ремонта на старческия дом в Шумен. Срокът изтече на 9 ноември. Шуменската фирма При ООД е единственият кандидат за харчене на 1 450 000 лв., които бяха отпуснати целево от държавния бюджет. Толкова пари ще струва ремонтът на блоковете 1-4 и довършване на блок 5. „Информатици от девет държави идват в Шумен Информатици от девет държави идват в Шумен за участие в десетото юбилейно издание на Международния есенен турнир по информатика. Организаторите на престижното състезание община Шумен, ШУ „Епископ Константин Преславски“ и Школа A&B преди старта дадоха специална пресконференция. Събитието на знаещите е под патронажа на кмета на Шумен Любомир Христов.", "date": "2018.11.13", "title": "Преглед на основните теми в шуменския печат"}
{"url": "http://www.focus-news.net/news/2018/11/13/2589643/api-do-1700-chasa-dvizhenieto-se-osashtestvyava-samo-v-izprevarvashtata-lenta-pri-km-119-na-am-trakiya-pri-paten-vazel-plovdiv-zapad-poradi-remontni-deynosti.html", "text": "До 17.00 часа движението се осъществява само в изпреварващата лента при км 119 на АМ „Тракия“ при пътен възел Пловдив - Запад поради ремонтни дейности на асфалтовата настилката на пътна връзка Пловдив - София. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2018.11.13", "title": "АПИ: До 17.00 часа движението се осъществява само в изпреварващата лента при км 119 на АМ „Тракия“ при пътен възел Пловдив - Запад поради ремонтни дейности"}
{"url": "http://www.focus-news.net/news/2018/11/13/2589642/pregled-na-osnovnite-temi-vav-velikotarnovskiya-pechat.html", "text": "„И цената на хляба тръгна нагоре“, е заглавие на първа страница на областния всекидневник  „Янтра Днес” . Със 17 на сто поскъпна цената на насъщния във Велико Търново. Най-масовият хляб се продава за 1.05 лв. или с 15 ст. повече спрямо миналата седмица. Това е второто поскъпване на хляба само за три месеца, като последната актуализация на цените бе през септември.  \r\n„Обновяват паметника „Майка България“, пише още вестникът. С 5 000 лева предстои обновяване на паметник „Майка България“ догодина във Велико Търново. Средствата са отпуснати с постановление на Министерски съвет, като за пръв път държавата дава пари за обновяване на монумента. „Кола удари детска количка, детето е в болница с комоцио“, е новина от криминалната хроника.  \r\nВ изданието ще откриете и статия за близо 60 доброволци от областта, които „охраняват яз. „Стамболийски“ от бракониерски набези“. „Академик“ убедителен над „Ком“ е новина от спортните страници.  \r\n„Надигна се лавина от протести. Недоволни от картелите и правителството блокират Велико Търново“, е заглавие от другия областен ежедневник -  „Борба“ . Всеки ден Велико Търново може да бъде блокира, ако не се стигне до оставката на вицепремиера Валери Симеонов, намалението на данъците и горивата - това се заканват протестиращи от целия регион, които в неделя вечер блокираха подстъпите към Велико Търново.  \r\n„Цените на гаражите в старата столица гонят тези на жилищата“, е друга тема от вестника. Заради тоталния проблем със спирането и паркирането във Велико Търново гаражите удариха по цени жилищата, показва проверка на ямедията. Докато стойността на квадратен метър готов за живеене апартамент варира от 600 до 1000 лв., то „къщите за автомобили“ се продават за по над 1000 – 1200 лв.  \r\n„19-годишна британка спипана с канабис, 20-годишна без книжка прави катастрофа“, е новина от криминалната хроника.  \r\nВ областния ежедневник ще намерите и коментар за обстановката в страната на депутатите от БСП за Великотърновски многомандатен регион, които предлагат 6400 лева еднократна помощ за второ и трето дете.", "date": "2018.11.13", "title": "Преглед на основните теми във великотърновския печат"}
{"url": "http://www.focus-news.net/news/2018/11/13/2589644/blagoevgrad-bansko-i-rumanskiyat-grad-petroshani-otbelyazaha-10-godishnina-ot-pobratimyavaneto-si.html", "text": "Делегация от Община Банско, водена от кмета Георги Икономов, бе на официално посещение в град Петрошани, Румъния, по повод честването на 10-годишния юбилей от побратимяването на двата града. Заедно с председателя на Общинския съвет, Петър Баряков, секретаря Иван Кадев и проф. д-р Румен Пандев, те се срещнаха с кмета на румънския град Тибериу Якоб – Ридзи. Това съобщиха от пресцентъра на  Община Банско . \r\n„Смисълът от сдружаването е оказването на взаимопомощ. Споделяне на отговорности и общи ценности. Днес, заедно с моя румънски колега Тибериу Якоб-Ридзи,  отбелязахме 10 годишният юбилей от побратимяването между  Банско и Петрошани. Въпреки  разстоянието между нас, ние споделяме  сходни характеристики на планински градове от две източно-европейски държави и сходни проблеми. Може би именно затова партньорството ни е успешно. Само за последните няколко  години бяхме партньори по три европроекта, един от които изпълняваме и към  момента” заяви Икономов по време на официалната церемония и покани своите румънски приятели на предстоящите кръгове от Световната купа по ски, които ще се домакинстват от Банско през следващите три зимни сезона. \r\nБанско и Петрошани са партньори по проект „Трансфер на иновациите в здравеопазването”, финансиран от ОП „Развитие на човешките ресурси”, като посещението бе също част от заключителните дейности по проекта. Бенефициентът Община Банско проучи и валидира добра практика от румънската система на здравеопазването, която да бъде приложена в българската община. В тази връзка делегацията от Банско посети болницата и местната пожарна служба, където се запозна със системата за спешна медицинска помощ „СМУРД”. Към всяка пожарна служба в Румъния е зачислен парамедик и оборудван реанимобил, с който се реагира при спешни случаи посредством телефон 112. \r\nПредстои румънската община да върне визитата в края на месеца и да посети най-успешния планинския курорт в България.", "date": "2018.11.13", "title": "Благоевград: Банско и румънският град Петрошани отбелязаха 10-годишнина от побратимяването си"}
{"url": "http://www.focus-news.net/news/2018/11/13/2589646/ministar-rumen-porozhanov-shte-otkrie-kragla-masa-na-14-noemvri-s-koyato-se-dava-start-na-kampaniya-v-podkrepa-na-proizvoditelite-na-balgarski-hrani.html", "text": "Министърът на земеделието, храните и горите Румен Порожанов ще открие кръгла маса, с която се дава старт на  кампания в подкрепа на производителите на български храни. Това съобщиха от пресцентъра на  МЗХГ . По време на събитието ще бъдат изнесени актуални данни за производството, търговията и износа на основни земеделски продукти и храни. Ще бъдат обсъдени възможностите за подкрепа на българските производители и реализацията на традиционни български храни.  \r\nСъбитието ще се проведе на 14 ноември (сряда) от 14.00 часа в „София хотел Балкан“, зала „Средец.", "date": "2018.11.13", "title": "Министър Румен Порожанов ще открие кръгла маса на 14 ноември, с която се дава старт на кампания в подкрепа на производителите на български храни"}
{"url": "http://www.focus-news.net/news/2018/11/13/2589649/sliven-150-kilograma-nelegalen-tyutyun-sa-izzeli-sluzhiteli-na-ikonomicheska-politsiya-pri-proverka-lek-avtomobil-na-glaven-pat-1-6.html", "text": "150 килограма нелегален тютюн са иззели служители на Икономическа полиция при специализирана операция в Сливен. Това съобщиха от  ОДМВР-Сливен .  На 12 ноември, около 19.00 часа, на главен път І-6, е спрян за проверка лек автомобил, управляван от С. Р., на 50-години, от град Сливен. При извършените процесуално-следствени действия в автомобила са намерени и иззети 150 килограма ситно нарязан тютюн за продажба, без акцизен бандерол. По случая е образувано бързо производство за извършено престъпление по чл.234, ал.1 от НК.", "date": "2018.11.13", "title": "Сливен: 150 килограма нелегален тютюн са иззели служители на Икономическа полиция при проверка лек автомобил на главен път І-6"}
{"url": "http://www.focus-news.net/news/2018/11/13/2589648/sport-rakovodstvoto-na-selta-uvolni-starshi-trenyora.html", "text": "Ръководството на Селта взе решение за освобождаването на старши треньора Антонио Мохамед. Уволнението на специалиста стана факт ден след домакинската загуба на отбора от Реал Мадрид с 2:4. \r\nНовият треньор на  Селта е Мигел Кардосо. През миналия сезон португалският специалист бе начело на Рио Аве. По-рано той е бил помощник в Спортинг (Лисабон), Депортиво Ла Коруня и Шахтьор (Донецк). \r\nКъм настоящия момент с актив от 14 точки Селта заема 14-то място във временното класиране на Ла Лига. \r\nМохамед е третият наставник, който се разделя с поста си от началото на сезона в Примера дивисион. Преди него Лео Франко напусна Уеска, а Юлен Лопетеги се раздели с Реал Мадрид.", "date": "2018.11.13", "title": "Спорт: Ръководството на Селта уволни старши треньора"}
{"url": "http://www.focus-news.net/news/2018/11/13/2589651/sliven-mokri-na-mesta-sa-patishtata-v-oblastta.html", "text": "Мокри на места са пътните настилки в Сливенска област. Движението е натоварено, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.13", "title": "Сливен: Мокри на места са пътищата в областта"}
{"url": "http://www.focus-news.net/news/2018/11/13/2589650/yambol-mestnata-komisiya-za-borba-sreshtu-protivoobshtestvenite-proyavi-na-maloletnite-i-nepalnoletnite-organizira-informatsionnata-kampaniya-preotkriy-choveka-do-teb.html", "text": "„Преоткрий човека до теб!“ – това е посланието на информационната кампания, организирана от Местната комисия за борба срещу противообществените прояви на малолетните и непълнолетните (МКБППМН) при Община Ямбол по повод Световния денят на добротата (13 ноември) и Деня на толерантността (16 ноември). Това съобщиха от пресцентъра на  Община Ямбол . \r\nВ рамките на две седмици членове на Комисията и обществени възпитатели ще проведат срещи с ученици, по време на които ще се акцентира върху  взаимоотношенията между хората, за това какво е да си добър, какво е доброта, нуждаем ли се от нея. На 13 ноември деца от доброволческия клуб „Приятел на МКБППМН“ ще раздават информационни материали в централна градска част. \r\nОт 15.00 часа на 15 ноември 2018 г. в залата на Комплекса за социални услуги за деца и възрастни се организира интерактивно занимание „Открит урок по доброта“. В него ще вземат участие деца от доброволческия клуб към Комисията, ученици от различни училища, както и деца от Съвета на децата в Ямбол.", "date": "2018.11.13", "title": "Ямбол: Местната комисия за борба срещу противообществените прояви на малолетните и непълнолетните организира информационната кампания „Преоткрий човека до теб!“"}
{"url": "http://www.focus-news.net/news/2018/11/13/2589653/the-sarajevo-times-desetki-hilyadi-grazhdani-na-bosna-i-hertsegovina-poluchavat-razreshitelni-za-prebivavane-v-sloveniya-s-tsel-rabota.html", "text": "Всеки ден стотици граждани на Босна и Херцеговина чакат на опашки пред словенското посолство в Сараево и консулството на Любляна в Баня Лука. Целта им е получаването на разрешителни за пребиваване в съседната страна с цел работа, отбелязва електронното издание  The Sarajevo Times . \r\nПо данни на Агенцията по заетостта близо 30 хил. граждани на страната са получили разрешителни за работа в Словения. Данните се отнасят за периода от 2013 г. до август 2018 г. Предполага се обаче, че реалният им брой е много по-голям, тъй като хората се установяват в Словения по „други канали. \r\nБосна и Херцеговина подписа споразумения за трудова заетост с няколко държави, включително Словения. Само през 2017 г. и през първите девет месеца на 2018 г. около 20 000 души са напуснали пределите й.  \r\nГрупата „Движение за заминаване\", създадена в социалната мрежа „Фейсбук“ и която скоро ще се превърне в регистрирана асоциация с цел подпомагане на гражданите на Босна и Херцеговина  да напуснат страната, вече има около 12 000 членове. \r\nПрофесорът по социология Иван Сичакович обясни, че хората напускат страната не само заради икономически проблеми, но и за постоянното задълбочаване на националното и религиозното разделение на обществото.  Тереза Герова", "date": "2018.11.13", "title": "The Sarajevo Times: Десетки хиляди граждани на Босна и Херцеговина получават разрешителни за пребиваване в Словения с цел работа"}
{"url": "http://www.focus-news.net/news/2018/11/13/2589652/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-noemvri.html", "text": "„Софийска вода” временно ще прекъсне водоснабдяването в някои части на столицата на 14 ноември. Това съобщиха от пресцентъра на  дружеството . Във връзка с монтаж и подмяна на спирателни кранове на ул. „Яков Крайков“ кв. „Крива река“ , се налага спиране на водоподаването от 09.00 до 20.00 часа на клиентите на „Софийска вода”, живеещи в района на: \r\nул. „Яков Крайков“, ул. „Св. Георги Софийски“, бул. „Пенчо Славейков“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Райко Жинзифов“ ъгъла с ул. „Даскал Манол“. \r\nВъв връзка с подмяна на сградно водопроводно отклонение на ул. „Овчо поле“ кв. „Суходол“ , се налага спиране на водоподаването от 09.00 до 16.00 часа на клиентите на „Софийска вода”, живеещи в района на: \r\nул. „Бели брод“, ул. „Траян Танев“, ул. „2-ри юни“, ул. „Прилеп“, ул. „Хармония“, ул. „Прохладен кът“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Траян Танев“ ъгъла с ул. „Стоичко Станиславов“. \r\nВъв връзка с изграждане на сградно водопроводно отклонение на ул. „Проф. Арх. Петър А. Ташев“ жк. „Студентски град“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Никола Габровски“ №102-110 и №79-83, ул. „Стоян Камбарев“, ул. „Проф. Арх. Петър А. Ташев“, ул. „Акад. Стефан Младенов“ №2 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Никола Габровски“ ъгъла с ул. „Проф. Арх. Петър А. Ташев“. \r\nВъв връзка с подмяна на сградно водопроводно отклонение на ул. „Христо Ботев“ с. Горни Богров, се налага спиране на водоподаването от 09.30 до 17.30 часа на клиентите на „Софийска вода”, живеещи в района на: \r\nул. „Трети март“, бул. „Васил Левски“, ул. „Воденицата“, ул. „Шабаница“, ул. „Ботунски път“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Трети март“ пред кметството. \r\nВъв връзка с подмяна на спирателен кран на ул. „Подлозище“ кв. „Горна баня“, се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nместност „Долни смърдан“, местност „Подлозище“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Николай Хрелков“ срещу №49. \r\nВъв връзка с подмяна на сградно водопроводно отклонение на ул. „Димитър Вачев“ кв. „Кумарица“ , се налага спиране на водоподаването от 09.30 до 15.30 часа на клиентите на „Софийска вода”, живеещи в района на: \r\nул. „Димитър Вачев“ от ул. „Заводско шосе“ до ул. „Първа шопска девизия“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Димитър Вачев“ ъгъла с ул. „Първа шопска девизия“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.11.13", "title": "„Софийска вода” временно ще прекъсне водоснабдяването в някои части на столицата на 14 ноември"}
{"url": "http://www.focus-news.net/news/2018/11/13/2589647/irena-anastasova-bsp-protestite-ne-sa-partiyni-a-politicheski-upravlyavashtite-da-chetat-poveche-za-da-razberat-razlikata.html", "text": "Протестите не са партийни, а политически – управляващите да четат повече, за да разберат разликата. Това коментира за сутрешния блок „Добро утро, България“ на  Радио „Фокус“  Ирена Анастасова, секретар на Парламентарната група на БСП. Тя обясни, че понятието „политика“ означава всички форми на социална активност с цел благоденствието на гражданите, т.е. протестите са срещу начина на управление. Според Ирена Анастасова общественото недоволство не е изненадващо, а е резултат на ескалиращото недоволството в последните 3-4 месеца. Тя коментира и алтернативния бюджет на БСП, целящ борба срещу бедността и неравенствата.   \r\n„Философията на алтернативния бюджет на БСП и този на управляващите се различават в следното: нашият е насочен към всеки отделен човек, докато Бюджет 2019 цели да се акумулират колкото се може повече средства в държавата – но не само за сметка на тези с най-високи доходи. Бюджет 2019 е за сметка и на хората с ниски доходи, т.е. дори на протестиращите в момента“, коментира секретарят на Парламентарната група на БСП. Каквито и вътрешни разногласия да среща БСП, тя работи като единна сила, каза още Ирена Анастасова. Колкото повече различни мнения се чуват в партийното цяло, толкова по-добри решения се взимат, уточни тя и обърна внимание, че разногласия в редиците на ГЕРБ не се чуват. Досегашните действия на парламента няма да намалят гражданското недоволство – очакват ни предсрочни избори догодина, прогнозира Ирена Анастасова.", "date": "2018.11.13", "title": "Ирена Анастасова, БСП: Протестите не са партийни, а политически – управляващите да четат повече, за да разберат разликата"}
{"url": "http://www.focus-news.net/news/2018/11/13/2589654/veliko-tarnovo-s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 118 см, а температурата на водата - 12.9 градуса.  \r\nПредимно слънчево ще е времето над българския участък на Дунав в часовете след обяд. Преди пладне на места има ниска облачност и мъгла, които затрудняват видимостта. До умерен североизточен вятър ще донесе студен въздух и температурите ще тръгнат надолу. Максималните ще са  между 10° и 14°.", "date": "2018.11.13", "title": "Велико Търново: С 18 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/13/2589655/varna-slab-dazhd-vali-v-oblastta-patnite-nastilki-sa-mokri-i-hlazgavi.html", "text": "Слаб дъжд вали във Варненска област, пътните настилки са мокри и хлъзгави, предаде репортер на  Радио „Фокус“ – Варна . Шофьорите трябва да се движат с повишено внимание по автомагистрала „Хемус“ в участъка между пътен възел „Невша“ и пътен възел „Млада Гвардия“, от км 375+800 до км 381+500, в посока Варна – София. Движението в този участък се осъществява в дясно платно двупосочно заради  ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. В посока Бургас движението от км 0+000 до км 8+600 се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.13", "title": "Варна: Слаб дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/11/13/2589657/veliko-tarnovo-dve-zheni-na-85-i-71-godini-sa-stanali-zhertvi-na-telefonni-izmami-v-oblastta-s-blizo-5-500-lv-i-zlatni-nakiti.html", "text": "Близо 5 500 лв. и златни накити са дали две възрастни жени от Великотърновска област на телефонни измамници. Това съобщиха от пресцентъра на  Областна дирекция на МВР – Велико Търново . Случаите се разследват от служители на районните управления на МВР във Велико Търново и Горна Оряховица. Използваната схема е „съдействие на полицията за задържане на телефонни измамници“. Измамите са извършени на 11 ноември, а потърпевшите са две жени на 81 години от Велико Търново и на 75 години от Горна Оряховица. Убедени, че помагат на полицаите, те са дали на измамниците близо 5 500 лв. и златни накити. По двата случая са образувани досъдебни производства.", "date": "2018.11.13", "title": "Велико Търново: Две жени на 85 и 71 години са станали жертви на телефонни измами в областта с близо 5 500 лв. и златни накити"}
{"url": "http://www.focus-news.net/news/2018/11/13/2589658/dobrich-piyan-shofyor-e-blasnal-velosipedist-v-grad-general-toshevo.html", "text": "Пиян шофьор е блъснал велосипедист в град Генерал Тошево. Това съобщиха от пресцентъра на  ОДМВР-Добрич . Инцидентът е станал на 12 ноември, около 07.45 часа лек автомобил „Опел”, управляван от 71-годишен мъж, отнема предимството на велосипедист. Вследствие на инцидента, 60-годишният велосипедист е транспортиран до МБАЛ Добрич с натъртвания и охлузни рани. Мъжът е прегледан и освободен за домашно лечение. Извършената проверка на водача на МПС за употреба на алкохол и се установява наличието на 1,04 промила алкохол.", "date": "2018.11.13", "title": "Добрич: Пиян шофьор е блъснал велосипедист в град Генерал Тошево"}
{"url": "http://www.focus-news.net/news/2018/11/13/2589660/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Предстоящото румънско председателство на ЕС, напрегнатите отношения между Белград и Прищина, проблемът с масовата емиграцията от Босна и Херцеговина и скандал с подслушване в Подгорица са част от основите теми, върху които акцентират печатните издания на Балканите. \r\n***  Президентът на Румъния Клаус Йоханис призна, че страната не е подготвена да поеме ротационното председателство на Съвета на Европейския съюз, отбелязва електронното издание на първия скопски вестник –  „Нова Македония“.   В тази връзка той настоя управляващото в Букурещ правителство на премиера Виорика Дънчила да подаде оставка. \r\nСъгласно думите на Йоханис, ситуацията в страната е „излязла от релси“ и е налице „политическа необходимост за смяна на правителството“, което той описа като „нещастен случай на румънската демокрация“. \r\nДънчила пое премиерски пост през януари, но според мнозина ролята й в управлението е ограничена – правителството продължава да бъде водено от лидера на Социалдемократическата партия Ливиу Драгнеа. Самият той не може да пое функциите на министър-председател заради обвиненията срещу него за изборни измами. \r\nОт редакцията припомнят, че Румъния трябва да поеме председателството на ЕС на 1 януари 2019 г. \r\n***  Черногорското правителство, ръководено от президента Мило Джуканович и премиерът Душко Маркович, подслушват местните видни сръбски политици, свещеници от Сръбската православна църква (СПЦ) и отделни журналисти, съобщава електронното издание на водещия белградски ежедневник  Danas . \r\nПричината за действията на властите в Подгорица са добрите отношения, които тези лица имат с официален Белград и следователно фактът, че от тяхна гледна точка те разполагат с важна информация. \r\nСъгласно разпространената информация, в Националната агенция за сигурност на Черна гора наскоро е създаден специален отдел за наблюдение и подслушване на споменатите лице. Решението е взето след охлаждането на отношенията между Белград и Подгорица. „Целта е да се съберат възможно най-много данни чрез подслушване и наблюдение на всички контакти, които политиците, духовенството и журналистите осъществяват с представителите на Белград. За целта в агенцията бе създаден специален отдел с временен характер… Онези, които имат добри контакти с Белград, режимът (в Подгорица) признава за опасни“, цитира изданието източник. \r\n***  Министър-председателят на Косово Рамуш Харадинай заяви, че президентът на Сърбия Александър Вучич примамва политиците в Прищина да обмислят предаването на северната част на страната под управлението на Белград в замяна на признаването на независимостта на най-младата държава на Балканите, съобщава електронното издание на прищинския ежедневник  Gazeta Express . \r\nВ интервю за местна телевизия Харадинай поясни, че планът на Сърбия предвижда поемането на контрола върху северната част на страната, богата на минерални ресурси. Той изрази увереност, че Сърбия иска подялба на Косово, като добави, че държавният й глава Александър Вучич стои зад сценария за размяна на територии, който неотдавна бе популяризиран и от президента на Косово Хашим Тачи. „Знам, че това е идея на Вучич и за да я реализира, Сърбия търси съюзници в Косово\", твърди Харадинай.  \r\nКосовският премиер увери, че е получил предложение и от Сърбия да обмисли тази идея. „Имаше директни инициативи от Белград за решаването на този въпрос. Те искат част от Северно Косово\", заяви Харадинай, като отбеляза, че същото предложение е било отправено и към Тачи, който „най-вероятно се е съгласил с условията на Сърбия \".  \r\nХарадинай продължи да твърди, че Сърбия непрекъснато се опитва да „продаде\" идеята на всеки политик в Косово в позиция да взима решения. В тази връзка той призова президента на Косово да се откаже от насърчаването на идеята за размяна на северната част на страната с части от Прешевската долина (Южна Сърбия), населена предимно с албанско мнозинство. Премиерът изрази увереност, че реториката на Тачи е с цел противодействие на териториалните претенции на Сърбия в Косово. \r\nНа въпроса какъв е планът за „адаптиране на границата\" и какви са териториалните претенции на Сърбия в Косово, Харадинай заяви, че според плана Сърбия няма да поеме контрола върху язовира „Газивода“, който е от ключово значение за водоснабдяването на някои косовски общини, включително части от косовската столица Прищина. През септември сръбският президент Вучич избра да посети тъкмо язовира. Тогава той подчерта, че мината „Трепча“, някога част от металургичен гигант, ще остане под косовска власт. „Трепча“ има залежи на оловни, цинкови и сребърни мини. Някога в нея са работели около 20 хил. души. Комплексът се е възприемал като източник на по-голямата от минералното богатство на бивша Югославия. \r\n***  През почивните дни Македония (в източника - БЮРМ) направи нова крачка към ратифициране на договора за името с Гърция, след като Комисията по конституционни въпроси одобри и последното проектопредложение за внасяне на промени в Основния закон на страната. Гърция следи отблизо дискусиите в Скопие, особено тези, отнасящи се до членовете в Конституцията, засягащи „македонския\" народ и идентичност, отбелязва електронното издание на атинския ежедневник  Kathimerini . \r\nТези опасения бяха изразени от отговорния за външна политика в основната гръцка опозиционна партия „Нова демокрация“ - Йоргос Кумуцакос. Той заяви, че преразглеждането на Конституцията на Македония ще направи сделката за името, която партията отхвърли, дори  „още по-лоша\", тъй като запазва иредентизма в Основния закон. \r\nКумуцакос заяви още, че Македония иска от Гърция да ратифицира споразумението за името и да се присъедини към НАТО, преди ревизиите в Конституцията й да влязат в сила. \r\n***  Всеки ден стотици граждани на Босна и Херцеговина чакат на опашки пред словенското посолство в Сараево и консулството на Любляна в Баня Лука. Целта им е получаването на разрешителни за пребиваване в съседната страна с цел работа, отбелязва електронното издание  The Sarajevo Times . \r\nПо данни на Агенцията по заетостта близо 30 хил. граждани на страната са получили разрешителни за работа в Словения. Данните се отнасят за периода от 2013 г. до август 2018 г. Предполага се обаче, че реалният им брой е много по-голям, тъй като хората се установяват в Словения по „други канали. \r\nБосна и Херцеговина подписа споразумения за трудова заетост с няколко държави, включително Словения. Само през 2017 г. и през първите девет месеца на 2018 г. около 20 000 души са напуснали пределите й.  \r\nГрупата „Движение за заминаване\", създадена в социалната мрежа „Фейсбук“ и която скоро ще се превърне в регистрирана асоциация с цел подпомагане на гражданите на Босна и Херцеговина  да напуснат страната, вече има около 12 000 членове. \r\nПрофесорът по социология Иван Сичакович обясни, че хората напускат страната не само заради икономически проблеми, но и за постоянното задълбочаване на националното и религиозното разделение на обществото. \r\n***", "date": "2018.11.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/11/13/2589661/pazardzhik-okrazhniyat-sad-shte-razgleda-zhalba-na-zhena-sreshtu-uslovna-prisada-koyato-y-e-nalozhena-za-leka-telesna-povreda-na-politsay-pri-izpalnenie-na-sluzhebnite-mu-zadalzheniya.html", "text": "Окръжният съд в Пазарджик ще гледа дело за причиняване на лека телесна повреда на длъжностно лице, съобщиха от пресцентъра на  съда . Делото е образувано по въззивна жалба на жена против присъда на Районния съд, с която подсъдимата е призната за виновна в това, че на 11 юни 2017 г. в Пазарджик е причинила лека телесна повреда на полицай при изпълнение на службата му по предотвратяване и пресичане на нарушенията по пътищата и обществения ред и проверка редовността на документите. Осъдена е на 1 година затвор с 3-годишен изпитателен срок.  \r\nНачалото на съдебното заседание е в 11.00 часа, а съдия-докладчик е Александър Александров.", "date": "2018.11.13", "title": "Пазарджик: Окръжният съд ще разгледа жалба на жена срещу условна присъда, която й е наложена за лека телесна повреда на полицай при изпълнение на служебните му задължения"}
{"url": "http://www.focus-news.net/news/2018/11/13/2589662/dobrich-20-godishen-mazh-e-zadarzhan-sled-shofirane-pod-vazdeystvieto-na-narkotichni-veshtestva.html", "text": "20-годишен мъж е задържан след шофиране под въздействието на наркотични вещества. Съобщиха от  ОДМВР-Добрич . На 12 ноември, около 23.00 часа по бул. „Добруджа” в град Добрич е спрян за проверка лек автомобил „Мерцедес” с добричка регистрация. При извършената проверка на водача на автомобила за употреба на наркотични и упойващи вещества се отчита наличието на метаамфетамин, кокаин и опиати. 20-годишният шофьор е задържан с полицейска мярка за срок от 24 часа. По случая е образувано бързо полицейско производство.", "date": "2018.11.13", "title": "Добрич: 20-годишен мъж е задържан след шофиране под въздействието на наркотични вещества"}
{"url": "http://www.focus-news.net/news/2018/11/13/2589663/parvan-simeonov-politolog-zhelanieto-za-promyana-i-natrupvaneto-na-naprezhenie-predizvikva-tarsene-za-novi-litsa-otvad-poznatite-gerb-i-bsp.html", "text": "Желанието за промяна и натрупването на напрежение предизвиква търсене на нови лица, отвъд познатите ГЕРБ и БСП. Това каза за  Радио „Фокус“  политологът и директор на „Галъп интернешънъл“ Първан Симеонов. Той добави, че заради износването на управлението в даден момент е възможно самите управляващи да потърсят нови кадри, за да оберат напрежението и да бъдат евентуален техен съюзник.   \r\n„Мнозина гледат с интерес дори и към посланията, които президентът Румен Радев отправя, защото той успява вече година и половина след президентските избори да поддържа този образ на протест срещу статуквото. Той някак си успява да разказва себе си постоянно като нов и това е много важно, защото без значение какви са плановете му, той задържа около себе си интерес. Мен ако питате всеки е посвоему мъдър и едва ли би избързвал, с каквото и да било. Възможно е да се появят и нови хора, особено в такива моменти на повишено обществено напрежение, често се казва „властта се търкаля по улиците, всеки може да я вземе“, разбира се, никаква власт не се търкаля по улиците малко надценена е революционността на ситуацията, тук предозира опозицията ако трябва да бъдем честни“, поясни политологът. \r\nПърван Симеонов каза още, че в момента властта измерва силите на своя съперник и при нови избори може да се окаже, че премиерът Бойко Борисов ще бъде в по-изгодна позиция от сегашната. От друга страна, ако ДПС решат да подадат оставка, мечтата на ГЕРБ да изкара пълен мандат изглежда все по-нереалистична, поясни политологът. Симеонов добави, че въпреки създалото се напрежение и многобройните протести, ситуацията в страната не е чак толкова критична.", "date": "2018.11.13", "title": "Първан Симеонов, политолог: Желанието за промяна и натрупването на напрежение предизвиква търсене за нови лица, отвъд познатите ГЕРБ и БСП"}
{"url": "http://www.focus-news.net/news/2018/11/13/2589664/stara-zagora-kone-sa-predizvikali-paten-intsident-v-rayona-na-pavelbanskoto-selo-gabarevo.html", "text": "Издирва се собственикът на двата коня, които са причинили пътен инцидент в района на павелбанското село Габарево, съобщи за  Радио „Фокус”  говорителят на Областна дирекция на МВР – Стара Загора Илиян Илиев. Инцидентът е станал на главен път Бургас – София, в тъмната част на деня на 12 ноември. Автомобил управляван от 28-годишна, бременна жена, удря внезапно излезли на пътя два коня. Жената е настанена в МБАЛ „Д-р Христо Стамболски” в Казанлък с охлузвания, без опасност за живота. Тествана е за алкохол, пробата е отрицателна. В резултат на инцидента конете са умрели.   \r\nСлавяна ГАЙДАРОВА", "date": "2018.11.13", "title": "Стара Загора: Коне са предизвикали пътен инцидент в района на павелбанското село Габарево"}
{"url": "http://www.focus-news.net/news/2018/11/13/2589666/zhan-klod-yunker-es-raboti-na-vsichki-niva-za-izbyagvane-na-eskalatsiya-na-targovskoto-naprezhenie-sas-sasht-pregovorite-s-donald-tramp-ne-sa-zabavni.html", "text": "Европейският съюз „работи на всички нива“, за да избегне ескалация на търговското напрежение със САЩ. Това увери председателят на Европейската комисия Жан-Клод Юнкер, допълвайки, че преговорите с американския президент Доналд Тръмп „не са забавни, в тях няма развлечения\", съобщава  Politico  в европейската си редакция. \r\nНа конференция в Берлин Юнкер припомни, че през юли тази година е прекарал „шест часа с Тръмп“, за да обсъдят въпросите, свързани с търговията. „Това беше много оспорвано събитие, доста трудно от време на време, не беше забавно, нямаше развлечения, но ... няма нова търговска война между САЩ и Европа...Все още продължаваме преговорите на всички нива\", увери люксембургският политик. \r\n„Трябва да гарантираме, че ценностите на ЕС не са в опасност, но имаме нужда от тези търговски споразумения\", допълни Юнкер. Същевременно той подчерта, че остава „поддръжник на трансатлантическите отношения, защото не бихме могли да направим толкова много неща в Европа без активна подкрепа от САЩ\". \r\nЕвропейският комисар по търговията Сесил Малмстрьом пристига във Вашингтон във вторник за продължаване на преговорите с американските власти, припомнят от редакцията.  Тереза Герова", "date": "2018.11.13", "title": "Жан-Клод Юнкер: ЕС работи на всички нива за избягване на ескалация на търговското напрежение със САЩ, преговорите с Доналд Тръмп не са забавни"}
{"url": "http://www.focus-news.net/news/2018/11/13/2589668/yordan-spasov-zemedelska-kooperatsiya-kv-kirkovo-veliki-preslavtrevozhno-e-polozhenieto-s-esennitsite-v-nashiya-rayon-koito-oshte-ne-sa-poniknali-a-tryabvashe-veche-da-sa-vav-faza-bratene.html", "text": "Тревожно е положението с есенниците в нашия район, които още не са поникнали, а трябваше вече да са във фаза „братене“. Това каза пред  Радио „Фокус“-Шумен  Йордан Спасов, председател на Земеделската кооперация в кв. „Кирково“ във Велики Преслав. По думите му сушата в района продължава вече четири месеца, което се отразява крайно неблагоприятно. „Четири месеца няма капка дъжд, всичко сме засели в агротехническите срокове, но семето стои в почвата без да е поникнало“, заяви Йордан Спасов. Той обясни, че вече са разорани 1200 дка със зимна маслодайна рапица, като на нейно място през пролетта ще бъде засят слънчоглед. Стопаните все още таят надежда за валежи, които да спомогнат за поникването на засетите 4000 дка с пшеница и 1000 дка с ечемик. Заради сушата трудно се извърша и дълбока оран. „Есентта е крайно неблагоприятна за поникването на есенниците в нашия район, като цяло стопанската година беше трудна, разорахме от градушка 3000 дка пшеница, разорахме 600 дка грах, царевицата беше унищожена на 90%“, каза Йордан Спасов. Той посочи, че всичко зависи от времето. „Очакваме дъждове, за да могат семената да поникнат, дано има и снежна покривка, която да предпази нежните растения от студовете и да разчитаме на някаква реколта“, коментира Йордан Спасов. \r\nИвелина ИВАНОВА", "date": "2018.11.13", "title": "Йордан Спасов, Земеделска кооперация-кв. „Кирково“, Велики Преслав:Тревожно е положението с есенниците  в нашия район, които още не са поникнали, а трябваше вече да са във фаза „братене“"}
{"url": "http://www.focus-news.net/news/2018/11/13/2589667/prezidentat-rumen-radev-darzhavata-e-dlazhnik-na-balgarskiya-biznes-po-otnoshenie-na-pravila-i-zakonnost-no-balgarskiyat-biznes-e-dlazhnik-na-grazhdanite-po-otnoshenie-na-zaplashtaneto-na-truda.html", "text": "Развитието на иновативния и почтен бизнес през последните десетилетия у нас нямаше как да се случи, ако не бяха българските предприемачи и мениджъри с богат опит, управляващи ефективно процеси и хора, вземащи важни оперативни и стратегически решения. Това заяви президентът Румен Радев на церемонията, на която бяха отличени финалистите от конкурса „Мениджър на годината – 2018“, съобщиха от  прессекретариата на държавния глава . Държавният глава обяви победителя от 11-ото издание на надпреварата за успешни бизнес ръководители, организирано от списание „Мениджър“. Президентът връчи кристалната статуетка на Александър Димитров, председател на управителния съвет и главен изпълнителен директор на „А1 България“.    \r\nСтраната ни ще е различна, ако по-често представителите на нашия политически елит се вслушваха и вглеждаха в знанията, професионалния път и опита на десетимата мениджъри-финалисти, номинирани за наградата, които ръководят сложни процеси, проекти и хора в трудна и динамична среда, заяви президентът Румен Радев. Държавният глава посочи, че в българския бизнес се налага разграничение: „първият тип бизнес у нас фокусира изцяло усилия в търсене на подходящите хора сред онези, които разпределят и управляват публичния ресурс, с цел по-лесно да печелят обществени поръчки и пари. Другият залага изцяло на ефективен мениджмънт, иновации, производство с висока добавена стойност, развитие на конкурентоспособност“, посочи президентът Радев.  \r\nПо думите на държавния глава, непочтеният бизнес ражда несправедливост и корупция, изкривява икономическите и обществените отношения, задушава качеството и конкурентоспособността, отдалечава страната от модерния свят и води надолу цялото общество. Вторият тип бизнес е този, който движи напред българската икономика и придава реална добавена стойност – това е истинският и прогресивен български бизнес, който инвестира в обучение и квалификация на своите служители, в нови форми на управление и постепенно, но неотклонно модернизира обществото и интегрира страната в Европа, заяви Румен Радев. Президентът призова държавата и обществото да подкрепят именно почтения и прогресивен бизнес.  \r\n„Ще се превърнем в просперираща държава само когато имаме ясното съзнание, че не можем да разделим успехите на държавата от успехите на обществото и бизнеса“, каза още президентът. Румен Радев подчерта, че държавата е длъжник на българския бизнес по отношение на правила, предсказуемост и законност, но българският бизнес е длъжник на гражданите по отношение на заплащането на труда.  \r\nОт обучението си в Стратегическата академия на Военновъздушните сили на САЩ научих, че бъдещето принадлежи на онези ръководители, които успеят да съчетаят науката за мениджмънта с изкуството на лидерството, отбеляза още Румен Радев. Той посочи, че това послание е въплътено в целия конкурс и изрази благодарност към организаторите му от списание „Мениджър“.  \r\nЦеремонията по награждаването се състоя в понеделник вечерта на сцената на Софийската опера и балет. Президентът Румен Радев беше придружаван от съпругата си Десислава Радева.", "date": "2018.11.13", "title": "Президентът Румен Радев: Държавата е длъжник на българския бизнес по отношение на правила и законност, но българският бизнес е длъжник на гражданите по отношение на заплащането на труда"}
{"url": "http://www.focus-news.net/news/2018/11/13/2589645/menda-stoyanova-gerb-ako-izteglya-predlozhenieto-si-grazhdanska-otgovornost-shte-skochi-shte-poiskam-sreshta-s-prezidenta-za-da-mu-obyasnim-problema.html", "text": "Ако изтегля предложението си, „Гражданска отговорност” ще скочи. Това каза председателят на парламентарната бюджетна комисия и депутат от ПГ на ГЕРБ Менда Стоянова в предаването \"Здравей, България\" по  Нова телевизия.  Тя обясни, че късно снощи се е състояло поредно заседание на Изпълнителната комисия на ГЕРБ, на което е била разгледана причината за протестите и исканията на протестиращите. „За миналата година застрахователите са платили над 280 млн. лв. за болки и страдания. Досега кръгът на лицата, които получаваха обезщетения, беше сведен до майки, родители и деца на загинали. С решение на ВКС този кръг се разширява до всички възможни роднини, включително и нероднини, които докажат определена емоционална връзка. При всички случаи застраховката при различни сценарии може да стане двойно и тройно по-голяма”, коментира Менда Стоянова. По думите й предложението й брани всички тези хора, които са на улицата, от повишаване на застраховката „Гражданска отговорност”. „В предложението са направени няколко неща. Първо - да се изработи методика, чрез която с индикатори да се оценяват имуществените и неимуществените вреди при ПТП. И второ - да се сложи лимит на онези обезщетения за болки и страдания на разширения кръг лица”, поясни Стоянова. Според нея задължително трябва да има таван на обезщетения за онзи кръг лица, който досега не е бил включен, ако не искаме цената на застраховката да скочи драстично. \r\n„Ако аз изтегля предложението си, цената на „Гражданска отговорност” ще се увеличи. Трябва да се търси решение в рамките на това предложение. В никакъв случай институциите не трябва да имат разнопосочно виждане в тази посока”, заяви още Менда Стоянова, уточнявайки, че не става въпрос за лобиране на една или друга застрахователна компания. \r\n„Ще поискам среща с президента и финансовия министър, защото искам Румен Радев да разбере как точно стоят нещата и да изрази информирана позиция. Ще се постарая да му обясним проблема със застраховките и се надявам да застане на наша страна”, уточни Стоянова. \"За мен е важно всички да разберат за какво става дума, защото в момента се счита, че „Гражданска отговорност” ще се повиши заради предложението на Менда Стоянова, а е точно обратното. Предложението ми би помогнало за това тя да не расте”, допълни председателят на бюджетната комисия.", "date": "2018.11.13", "title": "Менда Стоянова, ГЕРБ: Ако изтегля предложението си, „Гражданска отговорност” ще скочи - ще поискам среща с президента, за да му обясним проблема"}
{"url": "http://www.focus-news.net/news/2018/11/13/2589659/predsedatelyat-na-komisiyata-po-byudzhet-i-finansi-menda-stoyanova-shte-napravi-izvanredno-izyavlenie-v-sgradata-na-narodnoto-sabranie.html", "text": "Председателят на Комисията по бюджет и финанси Менда Стоянова ще направи извънредно изявление за представителите на медиите. Това съобщиха от пресцентъра на  ПП ГЕРБ . Изявлението ще бъде направено от 10.30 часа на трибунката в сградата на Народното събрание на пл. „Народно събрание“ № 2.", "date": "2018.11.13", "title": "Председателят на Комисията по бюджет и финанси Менда Стоянова ще направи извънредно изявление в сградата на Народното събрание"}
{"url": "http://www.focus-news.net/news/2018/11/13/2589669/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-e-normalno.html", "text": "Преминаването на моторни превозни средства през ГКПП „Гюешево” се осъществява е нормално. Това съобщи за  Радио „Фокус” – Кюстендил  дежурният на граничен българо-македонския пункт. Трафикът към този час на деня не е интензивен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.13", "title": "Кюстендил: Преминаването на моторни превозни средства през ГКПП „Гюешево” се осъществява е нормално"}
{"url": "http://www.focus-news.net/news/2018/11/13/2589670/sport-izbraha-zlatan-ibrahimovich-za-nay-dobar-nov-igrach-na-sezona-v-sasht.html", "text": "Шведският нападател Златан Ибрахимович бе избран за най-добър нов играч на сезона в Северноамериканската професионална футболна лига. \r\n37-годишният Ибрахимович, който се премести от Манчестър Юнайтед в Ел Ей Галакси през март тази година, спечели наградата с повече от 36% от гласовете. В 27 мача за калифорнийците той вкара 22 гола и направи десет асистенции. \r\nБританецът Уейн Рууни завърши на второ място с 32% от гласовете. В дебютния си сезон Рууни реализира 12 гола и направи седем асистенции в общо 20 мача за Ди Си Юнайтед.", "date": "2018.11.13", "title": "Спорт: Избраха Златан Ибрахимович за най-добър нов играч на сезона в САЩ"}
{"url": "http://www.focus-news.net/news/2018/11/13/2589671/dobrich-regionalniyat-istoricheski-muzey-e-domakin-na-natsionalna-nauchna-konferentsiya-dobrudzha-v-kraya-na-parvata-svetovna-voyna.html", "text": "За нас е много важно, че Регионалният исторически музей (РИМ) в Добрич е домакин на Национална научна конференция „Добруджа в края на Първата световна война. Това каза в предаването  „Добро утро България“  на  Радио „Фокус“  Надежда Иванова, координатор на дейностите по проекта NETWORLD, чрез който партньори от шестнадесет европейски държави популяризират културното историческо наследство, останало от времето на Първата световна война. Регионалният исторически музей в Добрич е партньор по този проект от началото на 2017 година. „Тази конференция я организирахме с много ентусиазъм и много труд и съм щастлива, че Добрич, който вече е и „Град на българската бойна слава“, ще има възможност да стане отново една трибуна на паметта. При нас ще бъдат едни от най-емблематичните учени, които се занимават с проблематиката на Първата световна война. За нас е от изключително значение, че ги посрещаме и че Добрич има своето място в поредица от събития, посветени на културното наследство от времето на Първата световна война“, каза Надежда Иванова. Организирането на конференцията е финансирано както от международния проект, така и от Националния комитет за честване на 100-годишнината от Първата световна война. Това е дало възможност форумът да бъде разширен в два дни. Първият ден е пленарен, в който ще бъдат представени доклади. Формата на втория ден е изнесен семинар по обекти от така наречената Кубадинска линия. Като ръководител на проекта NETWORLD от българска страна Надежда Иванова изрази задоволство от факта, че всички разходи, направени по него, са одобрени до последния евроцент. И когато се съберем на работни срещи, сме едни от отличниците по проекта. Казвам го, защото проектът е голям, с 16 партньора. Такива проекти обикновено се управляват трудно. За нас това е първият проект по програма „Дунав“, така че сме щастливи и полагаме изключително много усилия“, каза Надежда Иванова.  \r\nЖулиета НИКОЛОВА", "date": "2018.11.13", "title": "Добрич: Регионалният исторически музей е домакин на Национална научна конференция „Добруджа в края на Първата световна война“"}
{"url": "http://www.focus-news.net/news/2018/11/13/2589665/varna-poreden-protest-sreshtu-visokite-tsenite-na-gorivata-i-niskite-dohodi-shte-se-provede-v-grada.html", "text": "Пореден протест с искане за оставката на вицепремиера Валери Симеонов, срещу високите цените на горивата, ниските доходи и високите данъци ще се проведе тази вечер във Варна, предаде репортер на  Радио „Фокус“ – Варна . Недоволните ще се съберат в 18.30 часа пред сградата на Община Варна. Снощният протест, в който се включиха няколко стотици граждани, тръгна от Общината, като за кратко бяха блокирани кръстовищата на бул. „Мария Луиза“ и бул. „Сливница“, до Катедралата и преди Аспаруховия мост. Протестиращите преминаха пеша по пътните платна до моста, като това предизвика огромни задръствания и значителни закъснения в графиците на някои от автобусите на градския транспорт. Стотици граждани останаха блокирани в автомобилите си и в колите на обществения превоз. Във Варна се стигна и до сблъсъци между протестиращи, като вероятната причина за това бе присъствието на представители на различни политически партии на протеста, организиран спонтанно в социалните мрежи, не само във връзка с високите цени на горивата, но и заради ниските доходи в страната, корупцията и липсата на беззаконие. \r\nМарияна ВАЛЕНТИНОВА", "date": "2018.11.13", "title": "Варна: Пореден протест срещу високите цените на горивата и ниските доходи ще се проведе в града"}
{"url": "http://www.focus-news.net/news/2018/11/13/2589674/kardzhali-politsiyata-izvarshva-proverka-za-otpraveni-zakani-za-ubiystvo-ot-dvama-bratya-kam-36-godishen-mazh.html", "text": "В Районно управление на МВР-Кърджали се извършва проверка за отправени закани за убийство от двама братя към 36-годишен мъж. Това съобщиха от  ОДМВР-Кърджали . Мъжете на 19 и 27 години са били задържани за срок до 24 часа в полицейското управление след свадата, която станала на улица в областния град. Изясняват се причините за инцидента от сектор „Охранителна полиция“ в управлението.", "date": "2018.11.13", "title": "Кърджали: Полицията извършва проверка за отправени закани за убийство от двама братя към 36-годишен мъж"}
{"url": "http://www.focus-news.net/news/2018/11/13/2589672/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Активно се работи по подготовката за изграждането на газопровод в Свищов. Проектните предложения са факт, а вече има и конкретни срокове за това кога градът ще бъде изцяло газифициран. В минутите на днешното предаване  „Добре дошли в Свищов“  на  Радио „Фокус“-Велико Търново  ще Ви разкажем повече за това какво е направено до момента и какво предстои.  \r\nИ още - преди броени дни приключи почистването на местността „Паметниците“ край Свищов. Там бе поставена и нова паркова мебел, освен това бе ремонтиран и мост. Какво още извършиха служителите на Общинско предприятие „Чистота“, ще чуете от Бедри Алиев, зам.-кмет на Община Свищов.  \r\nВъпреки, че времето все още е благоприятно и температурите са високи, местната администрация заяви готовността си за зимния сезон. Необходимите количества интернтни материали са доставени, техниката е подготвена, сключени са договорите за почистване. Общинското ръководство увери гражданите, че при влошаване на метеорологичните условия може да реагира незабавно и адекватно. Повече за подготовката ще научите в предаването.  Водещ на предаването е Луиза Транчева. Телефонът за връзка със студиото е 0885 303 375. Бъдете с предаването „Добре дошли в Свищов“.", "date": "2018.11.13", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/11/13/2589676/bsp-shte-provede-preskonferentsiya-v-tsentralata-na-partiyata.html", "text": "От 12:30 часа, в централата на БСП на ул. „Позитано” № 20, ще се проведе пресконференция. Това съобщиха от пресцентъра на  Националния съвет на БСП.", "date": "2018.11.13", "title": "БСП ще проведе пресконференция в централата на партията"}
{"url": "http://www.focus-news.net/news/2018/11/13/2589656/georgi-svilenski-bsp-reshenieto-da-ne-se-registrirame-e-na-tsyalata-ni-parlamentarna-grupa.html", "text": "ПГ на „БСП за България”, на свое общо събрание и с гласуване, взе решение да не се регистрира в Народното събрание. Решението не е еднолично на Корнелия Нинова. На г-н Цветанов му се иска в групата ни да има разцепление, но такова няма. Това заявява зам.-председателят на парламентарната група на левицата Георги Свиленски по повод твърденията на Цветан Цветанов от тази сутрин, съобщиха от пресцентъра на  Националния съвет на БСП.   „Той излъга, че нашите евродепутати са гласували Пакта за миграция. Това е акт на ООН, а не на Европейския парламент. Той се гласува от държавите членки на ООН, а не от евродепутати. По указания на правителството на Борисов, представителят на България го е подкрепил, а външният ви министър Захариева заяви, че той е полезен за националния интерес на България”, казва още Свиленски.", "date": "2018.11.13", "title": "Георги Свиленски, БСП: Решението да не се регистрираме е на цялата ни парламентарна група"}
{"url": "http://www.focus-news.net/news/2018/11/13/2589678/vratsa-75-godishna-zhena-ot-grad-kozloduy-e-stanala-zhertva-na-telefonna-izmama.html", "text": "75-годишна жена от град Козлодуй е станала жертва на телефонна измама. Това съобщиха от пресцентъра на  ОДМВР-Враца . На 12 ноември в 18.15 часа в РУ Козлодуй е получено съобщение от 75-годишна жена от  градКозлодуй. Жената заявила, че около 15. 00 часа на домашния й телефон се обадил непознат мъж, който се представил за комисар Петров, който и е съобщил, че дъщеря й е претърпяла злополука и трябва да се плати сумата от 29 000лв. за операция. Жената споделила, че има налични само 5 000лв., след което непознатото лице я инструктирало да остави парите до дърво на улица  в гр. Козлодуй. Образувано  е досъдебно производство.", "date": "2018.11.13", "title": "Враца: 75-годишна жена от град Козлодуй е станала жертва на телефонна измама"}
{"url": "http://www.focus-news.net/news/2018/11/13/2589679/api-vremenno-dvizhenieto-se-osashtestvyava-samo-v-aktivnata-lenta-v-uchastaka-ot-km-32-do-km-33-na-am-trakiya-v-posoka-sofiya-poradi-remontni-deynosti.html", "text": "Временно движението се осъществява само в активната лента в участъка от км 32 до км 33 на АМ „Тракия“ в посока София, поради ремонтни дейности в изпреварващата лента. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.11.13", "title": "АПИ: Временно движението се осъществява само в активната лента в участъка от км 32 до км 33 на АМ „Тракия“ в посока София, поради ремонтни дейности"}
{"url": "http://www.focus-news.net/news/2018/11/13/2589682/smolyan-106-godini-ot-osvobozhdenieto-na-zlatograd-shte-badat-otbelyazani-na-21-noemvri.html", "text": "106 години от Освобождението на Златоград ще бъдат отбелязани на 21 ноември (сряда). Това съобщиха от пресцентъра на  Община Златоград . Празничната програма ще започне със спортния маратон „По стъпките на Делю войвода“, който ще тръгне в 10.30 часа от „Централен площад“. За 15.30 часа в заседателната зала в сградата на Общината е предвидено тържествено заседание на Общински съвет-Златоград, посветено на Освобождението на града. От 16.30 часа ще се проведе церемония по поднасяне на венци и цветя пред паметниците и паметните плочи в града, по случай освобождението на Златоград, която ще започне от лобното място на Делю хайдутин. От 17.30 часа на „Централен площад“ ще се започнат тържествен ритуал и проверка-заря, с участие на 101 Алпийски полк и Представителния духов оркестър на Военновъздушните сили - Пловдив.  \r\nЗа 18.30 часа е предвиден коктейл в ресторант „Кристал“.", "date": "2018.11.13", "title": "Смолян: 106 години от Освобождението на Златоград ще бъдат отбелязани на 21 ноември"}
{"url": "http://www.focus-news.net/news/2018/11/13/2589683/nina-stavreva-kmet-na-kavarna-situatsiyata-v-obshtinata-e-vidimo-predizborna-udarite-ot-strana-na-bivshiya-kmet-nyama-da-sprat-nastoyashtoto-upravlenie-da-raboti-efektivno.html", "text": "Ситуацията в община Каварна е видимо предизборна – „ударите“ от страна на бившия кмет Цонко Цонев няма да спрат настоящото управление да работи ефективно. Това каза за сутрешния блок „Добро утро, България“ на  Радио „Фокус“  кметът на Каварна Нина Ставрева. Тя уточни, че наред с общите за всички общини проблеми като недостига на финансов ресурс, общината се налага да се справя и с това специфично предизвикателство. „Тук ние непрекъснато сме в ситуация да даваме отговори по сигнали, които той пуска. Дори към момента има такъв към Общинската избирателна комисия. За мен те не са изненада, а доказателство за безсилието и политическата му немощ. Неговото поведение няма да ме спре да направя Каварна дом за нас и нашите деца. В този град е моето сърце и не го приемам като хоби или тридневна сцена за забавления“, коментира Нина Ставрева. Тя допълни, че приоритет в сегашния мандат в Каварна са най-уязвимите групи – малките деца и възрастните хора. Работещата от 2016 година ясна социална политика - детските градини и ясла да са безплатни – е доказателство, че се работи в подкрепа на младите семейства в общината, обясни тя. Според кмета на Каварна Бюджет 2019 няма да е по-благоприятен към общината.", "date": "2018.11.13", "title": "Нина Ставрева, кмет на Каварна: Ситуацията в общината е видимо предизборна – „ударите“ от страна на бившия кмет няма да спрат настоящото управление да работи ефективно"}
{"url": "http://www.focus-news.net/news/2018/11/13/2589684/varna-nyama-opasnost-za-zhivota-na-peshehodetsa-postradal-pri-intsidenta-na-bul-vasil-levski.html", "text": "Няма опасност за живота на пешеходеца, пострадал при инцидента на бул. „Васил Левски“ във Варна. Това съобщиха за  Радио „Фокус“ – Варна  от „Пътна полиция“. Произшествието, станало на 12 ноември, бе в района на стадион „Варна“, като пешеходецът е пресичал на необозначено място. Пострадалият е с рана на главата, няма опасност за живота му.  \r\nОт полицията посочиха, че през последното денонощие в града са обслужени общо 4 катастрофи, като при останалите произшествия са нанесени само материални щети по автомобилите. По данни на „Пътна полиция“ към момента не се съобщава за неработещи светофарни уредби или пътни инциденти, които допълнително да затрудняват трафика във Варна. \r\nМарияна ВАЛЕНТИНОВА", "date": "2018.11.13", "title": "Варна: Няма опасност за живота на пешеходеца, пострадал при инцидента на бул. „Васил Левски“"}
{"url": "http://www.focus-news.net/news/2018/11/13/2589680/evrodeputatat-petar-kurumbashev-glasuvaneto-po-pakta-za-migratsiya-v-evroparlamenta-shte-se-provede-nay-veroyatno-prez-dekemvri.html", "text": "Гласуването по пакта за миграция в Eвропарламента ще се проведе най-вероятно през декември - Цветан Цветанов първо да пооправи нещата в България, вместо да следи процесите в ООН. Това каза за  Агенция „Фокус“  евродепутатът от Групата на прогресивния алианс на социалистите и демократите в Европейския парламент Петър Курумбашев във връзка с думите на Цветан Цветанов, че социалистите са подкрепили в Eвропарламента пакта за миграция на ООН. „Той много се е объркал, защото няма как да подкрепим нещо в Европейския парламент, което се обсъжда днес. Г-н Цветанов трябва да се запознае и с процедурите в Европейския парламент, а именно, че първо има обсъждане, а след това има гласуване. Въпросът ми към него е как сме гласували нещо, което днес ще обсъждаме?“, попита Курумбашев.  \r\nПо думите му по всяка вероятност гласуването по пакта ще се проведе през декември.  „Вместо да следи процесите в ООН, да проследи тези във Велико Търново, във Варна, в Благоевград и тези с майките на деца с увреждания и да пооправи нещата в България“, допълни Курумбашев.  \r\nДеница КИТАНОВА", "date": "2018.11.13", "title": "Евродепутатът Петър Курумбашев: Гласуването по пакта за миграция в Eвропарламента ще се проведе най-вероятно през декември"}
{"url": "http://www.focus-news.net/news/2018/11/13/2589685/ruse-blizo-22-000-l-mineralen-terpentin-bez-dokumenti-zadarzhaha-inspektori-ot-mitnitsa-ruse-na-gkpp-dunav-most-1.html", "text": "Близо 22 000 л.  минерален терпентин без документи задържаха инспектори от Митница Русе на ГКПП- \"Дунав мост 1\". Това съобщиха от пресцентъра на  Агенция \"Митници\" . Инспектори от отдел „Борба с наркотрафика\" на Митница Русе задържаха близо 22 000 литра минерален терпентин без документи за платен акциз. Стоката е била декларирана като химикал, използван в козметичната индустрия. Внушителната по обем пратка от 31 PVC куба е спряна за проверка на влизане в страната в края на месец октомври.  При проверката на превозното средство възникват съмнения, че стоката е акцизна и за нея трябва да бъде представен изисквания по закон електронен акцизен документ, какъвто документ шофьорът на камиона не могъл да представи. По-късно чрез e-mail транспортната фирма направила опит да заблуди митническите органи като подала документи, издадени за друго превозно средство.  Цялото количество от стоката е задържано и се взети проби за лабораторен анализ. Резултатите от него потвърждават, че стоката е акцизна и би трябвало да пътува с документ, удостоверяващ начисляването, плащането или обезпечаването на акциза. \r\nПо случая предстои образуване на административнонаказателно производство. Предвидената в закона санкция е двойният размер на дължимия акциз, около 45 000 лева, плюс  конфискуване на установеното количество - 21 600 литра минерален терпентин.", "date": "2018.11.13", "title": "Русе: Близо 22 000 л.  минерален терпентин без документи задържаха инспектори от Митница Русе на ГКПП- \"Дунав мост 1\""}
{"url": "http://www.focus-news.net/news/2018/11/13/2589687/kyustendil-chitalishte-razvitie-v-selo-kraynitsi-organizira-initsiativata-yunashki-epos-s-pesni-za-krali-marko.html", "text": "Читалище „Развитие” в село Крайници организира „Юнашки епос” с песни за Крали Марко. Това съобщи за  Радио „Фокус” – Кюстендил  председателят на читалището Гергана Славкова. Инициативата се организира в залата на културната институция от 17.00 часа. В нея ще се включат фолклорните групи към читалището, сред които е и детският състав. Ще бъдат разказани легенди за Крали Марко, ще се пеят песни за него, а специален гост ще бъде Йордан Туйов.  \r\nПрез изминалите месеци читалището е било инициатор и на други инициативи. Отбелязани са с програма 150 години от смъртта на Хаджи Димитър, както и 190 години от рождението на Христо Г. Данов, български възрожденски учител и книжовник, родоначалник на книгоиздаването в България. \r\nВенцеслав ИЛЧЕВ", "date": "2018.11.13", "title": "Кюстендил: Читалище „Развитие” в село Крайници организира инициативата „Юнашки епос” с песни за Крали Марко"}
{"url": "http://www.focus-news.net/news/2018/11/13/2589688/razgrad-42-godishen-mazh-e-zadarzhan-da-shofira-s-315-promila-alkohol.html", "text": "42-годишен мъж е задържан да шофира с 3,15 промила алкохол. Това съобщиха от пресцентъра на  ОДМВР-Разград .  Лек автомобил „Опел Астра“ е спрян за проверка в град Исперих. Около 15.40 часа на 12 ноември е установено, че 42-годишният водач, А.Д. от Исперих, шофира след употреба на алкохол. Пробата му с дрегер отчела 3,15 промила алкохол. Мъжът е задържан в Районното управление. По случая е образувано бързо производство по чл.343 Б, ал.2 от НК.", "date": "2018.11.13", "title": "Разград: 42-годишен мъж е задържан да шофира с 3,15 промила алкохол"}
{"url": "http://www.focus-news.net/news/2018/11/13/2589686/nsorb-shte-dade-preskonferentsiya-v-1300-chasa.html", "text": "Представители на Управителния съвет на Националното сдружение на общините в Република България (НСОРБ) ще дадат пресконефернция, съобщиха от  пресцентъра на Сдружението . Пресконференцията ще се проведе от 13.00 часа в НДК, зала 8, ет. 5. Влизането за журналисти ще става през вход А4. На събитието ще бъде представена позицията на българските кметове по промените в Закона за местните данъци и такси относно данъка върху автомобилите.", "date": "2018.11.13", "title": "НСОРБ ще даде пресконференция в 13.00 часа"}
{"url": "http://www.focus-news.net/news/2018/11/13/2589689/die-zeit-germaniya-poe-komandvaneto-na-evropeyskata-misiya-za-obuchenie-na-maliyskata-armiya.html", "text": "Германия пое командването на мисията на Европейския съюз за обучение на армията на Мали, съобщава националният ежедневник  Die Zeit ,  като уточнява, че това се случва за трети път, а този път ръководството е поверено на бригадният генерал от Бундесвера Петер Миров.  \r\nНа специална церемония в малийската столица Бамако германският министър на отбраната Урсула фон дер Лайен подчерта, че гарантирането на сигурността и стабилността в размирния африкански регион е в интерес на Европа.  \r\n„Ние се борим срещу тероризма, срещу организираната престъпност, срещу контрабандистите, но също така за стабилност, за мирни споразумения и за по-добри перспективи за бъдещето на хората в тази страна\", увери Фон дер Лайен. На среща с лидерите на малийските власти тя призова за повече „инерция\" в осъществяването на целите и „много ясно формулира нашите очаквания\", съобщиха от Берлин. Бамако трябва да спазва ангажиментите си пред международната общност. \r\nМисията на ЕС е за обучението на армията на Мали и на съвместните сили на страните от формата „Сахел Г-5“ (Мавритания, Мали, Нигер, Буркина Фасо, Чад). В момента в мисията участват около 600 войници от 25 държави. Германия е включена с около 150 представители на Бундесвера.  \r\nКато част от мисията в момента около 600 войници са разположени в Мали, Германия е около 150 от тях. Общо 25 държави участват в мисията. Изграждането на малийската армия трябва да допринесе за стабилизирането на региона. Досега мисията е допринесла за обучаването на повече от 13 хил. малийски войници. Припомня се, че след военния преврат северната част на страната попадна в ръцете на ислямистки и други бунтовнически групировки. Процесът на помирението с тях е бавен. . Тереза Герова", "date": "2018.11.13", "title": "Die Zeit: Германия пое командването на европейската мисия за обучение на малийската армия"}
{"url": "http://www.focus-news.net/news/2018/11/13/2589675/prodalzhavat-protestite-sreshtu-visokite-tseni-na-gorivata.html", "text": "Продължават протестите срещу високите цени на горивата. Протестни действия са предвидени в няколко града на страната, сред които София, Варна, Добрич, Стара Загора, Хасково.  \r\nЗа четвърти пореден ден жители на Варна организират шествие с искане за оставката на вицепремиера Валери Симеонов, срещу високите цените на горивата, ниските доходи и високите данъци. Недоволните ще се съберат в 18.30 часа пред сградата на Община Варна. По време на снощния протест във Варна се стигна и до сблъсъци между протестиращи, което наложи намесата на полицията.  \r\nВ столицата отново се очаква протестът срещу високите цени на горивата да се слее с този на майките на деца с увреждания, които продължават да настояват за оставката на вицепремиера Валери Симеонов. Очаква се протестните действия срещу високите цени на горивата и високите данъци да започнат в 16.30 часа пред сградата на Министерския съвет, а час по-късно към тях да се присъединят и майките, които ще протестират за 23-а поредна вечер.  \r\nВ Стара Загора организаторите на демонстрациите планират да блокират част от основните пътни артерии в областта. В Добрич също отново ще протестират, като и там отново се предвиждат автомобилни шествия.  \r\nМеждувременно се очаква председателят на парламентарната бюджетна комисия и депутат от ПГ на ГЕРБ Менда Стоянова да проведе среща с президента Румен Радев и финансовият министър Владислав Горанов, на която да бъде обсъден проблема със застраховката \"Гражданска отговорност\".", "date": "2018.11.13", "title": "Продължават протестите срещу високите цени на горивата"}
{"url": "http://www.focus-news.net/news/2018/11/13/2589690/pregled-na-osnovnite-temi-vav-varnenskiya-pechat.html", "text": "„Мръсният въздух съкращава живота ни с 2,5 години“, е заглавие от първа страница в днешния брой на варненския вестник  „Черно море“ . По данни на ЕС замърсеният въздух съкращава живота на българите средно с 2,5 години. Това съобщи доц. д-р Николай Цонев, ръководител на клиниката по медицинска онкология в УМБАЛ „Света Марина“ във Варна. Поводът бе инициативата на фармацевтична компания „Здравето на природата е твоето здраве“, която се подкрепя от университетската болница. Тя се провежда през ноември, когато се отбелязва Месецът за борба с рака на белия дроб.  \r\n„Защо настинките все по-често прерастват в пневмонии“, е друг акцент в броя. Пневмонията е остра инфекция на белия дроб, като най-често заболяването се причинява от бактерии. Според статистиката всяка година в световен мащаб приблизително 450 млн. души се разболяват от пневмония, което е около 7 % от населението. Смъртните случаи също не са малко – близо 4 млн. от заболелите. Цифрите сами по себе си говорят за сериозността на заболяването. Чисто вирусните пневмонии са редки в сравнение с бактериалните. Вирусите обаче отварят пътя на бактериите  и не са редки пневмониите със смесен причинител, разкри  в сутрешния блок на телевизия „Черно море“ с водещ Иван Барбов д-р Дарина Митева, пневмолог от клиниката по пневмология и фтизиатрия към МБАЛ „Св. Марина“ във Варна. Като основен причинител сред вирусните инфекции д-р Митева посочи грипа, като отбеляза и косвената роля на замърсения въздух в големите градове.  \r\n„Илияна Йотова: Държавна регулация на цените на горивата ще успокои напрежението в страната“, е друго заглавие в броя. Дали ще ескалира напрежението след протестите, зависи от това колко бързо и адекватно се вземат решенията от изпълнителната и законодателната власт. Хората искат реални решения на проблемите. Това каза във Варна вицепрезидентът Илияна Йотова. Тя е в морската столица по повод неформален разговор с младите хора от българската диаспора, които учат в България по силата на ПМС № 103 и на ПМС № 228. На стр. 5 в рубриката „Непознатата история“ вестникът разказва за обществената нравственост в град Варна.", "date": "2018.11.13", "title": "Преглед на основните теми във варненския печат"}
{"url": "http://www.focus-news.net/news/2018/11/13/2589692/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Безизходицата в преговорите за излизането на Великобритания от структурите на Общността, търговските преговори между Брюксел и Вашингтон и влошените трансатлантически отношения са част от основните теми, върху които акцентират европейските печатни издания. \r\n***  Водещият френски ежедневник  Le Monde  посвети цяла поредица статии на кризата в трансатлантическите отношения. В актуалния си брой вестникът публикува материал, в който отбелязва колебанията на страните от Европейския съюз в избирането на линията на поведение спрямо съюзника им в лицето на САЩ. \r\nЕвропа търси себе си в опита да преразгледа отношенията си с американците. На европейците предстои да решат дали ще се примирят с ролята на младшия партньор на САЩ и да продължат да следват след американската политика, или да последват стратегията на единака в отношенията си с Вашингтон. С оглед предложението за създаване на единна европейска армия и усилията за реализиране на плановете за нея, изглежда Брюксел ще заложи на второто, обобщават от редакцията. \r\n***  Германия пое командването на мисията на Европейския съюз за обучение на армията на Мали, съобщава националният ежедневник  Die Zeit ,  като уточнява, че това се случва за трети път, а този път ръководството е поверено на бригадният генерал от Бундесвера Петер Миров.  \r\nНа специална церемония в малийската столица Бамако германският министър на отбраната Урсула фон дер Лайен подчерта, че гарантирането на сигурността и стабилността в размирния африкански регион е в интерес на Европа.  \r\n„Ние се борим срещу тероризма, срещу организираната престъпност, срещу контрабандистите, но също така за стабилност, за мирни споразумения и за по-добри перспективи за бъдещето на хората в тази страна\", увери Фон дер Лайен. На среща с лидерите на малийските власти тя призова за повече „инерция\" в осъществяването на целите и „много ясно формулира нашите очаквания\", съобщиха от Берлин. Бамако трябва да спазва ангажиментите си пред международната общност. \r\nМисията на ЕС е за обучението на армията на Мали и на съвместните сили на страните от формата „Сахел Г-5“ (Мавритания, Мали, Нигер, Буркина Фасо, Чад). В момента в мисията участват около 600 войници от 25 държави. Германия е включена с около 150 представители на Бундесвера.  \r\nКато част от мисията в момента около 600 войници са разположени в Мали, Германия е около 150 от тях. Общо 25 държави участват в мисията. Изграждането на малийската армия трябва да допринесе за стабилизирането на региона. Досега мисията е допринесла за обучаването на повече от 13 хил. малийски войници. Припомня се, че след военния преврат северната част на страната попадна в ръцете на ислямистки и други бунтовнически групировки. Процесът на помирението с тях е бавен. \r\n***  Европейският съюз „работи на всички нива“, за да избегне ескалация на търговското напрежение със САЩ. Това увери председателят на Европейската комисия Жан-Клод Юнкер, допълвайки, че преговорите с американския президент Доналд Тръмп „не са забавни, в тях няма развлечения\", съобщава  Politico  в европейската си редакция. \r\nНа конференция в Берлин Юнкер припомни, че през юли тази година е прекарал „шест часа с Тръмп“, за да обсъдят въпросите, свързани с търговията. „Това беше много оспорвано събитие, доста трудно от време на време, не беше забавно, нямаше развлечения, но ... няма нова търговска война между САЩ и Европа...Все още продължаваме преговорите на всички нива\", увери люксембургският политик. \r\n„Трябва да гарантираме, че ценностите на ЕС не са в опасност, но имаме нужда от тези търговски споразумения\", допълни Юнкер. Същевременно той подчерта, че остава „поддръжник на трансатлантическите отношения, защото не бихме могли да направим толкова много неща в Европа без активна подкрепа от САЩ\". \r\nЕвропейският комисар по търговията Сесил Малмстрьом пристига във Вашингтон във вторник за продължаване на преговорите с американските власти, припомнят от редакцията. \r\n*** Мишел Барние се опитва да притисне Тереза Мей за споразумение с ЕС, пише британският ежедневник  The Times \r\nТереза Мей порица  Брюксел снощи, затова, че налага ускорено темпо на преговорите, след като преговарящите работиха трескаво, за да сключат споразумение до сряда. \r\nМишел Барние, главният преговарящ на ЕС, разгневи британския премиер, като заяви, че на заседанието на кабинета на Мей във вторник ще бъдат предложени параметрите на споразумение. \r\nВсъщност разговорите все още са свързани с искането на Великобритания за механизъм за излизане от т.нар. Временен митнически съюз – предпазен механизъм, под който ще остане в съответствие с правилата на ЕС, за да се предотврати твърда граница в Ирландия. Премиерът не се осмелява все още да споделя предложените компромиси с високопоставените членове на кабинета. \r\nПреговорите се очакваше да продължат и в понеделник вечерта, но офисът на премиера настоя, че кабинетът няма да бъде помолен да подпише споразумение във вторник, дори ако има пробив. Заклетите евроскептици се втвърдили опозицията си за предпазния механизъма, а привържениците на оставането в ЕС се готвят да провалят споразумението  в парламента. \r\nКакто в Лондон, така и в Брюксел се казва, че сряда е последният ден, на който може да бъде задействана среща на върха през ноември. Без него разговорите ще се отложат до средата на декември, което значително ще увеличи шансовете за Брекзит без споразумение. \r\n***", "date": "2018.11.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/11/13/2589694/razgrad-protivotankovi-mini-sa-namereni-na-okolo-500-m-ot-tabelata-na-grada-po-patya-za-popovo.html", "text": "Противотанкови мини са намерени в района на изоставени сгради вляво от пътя за Попово, на около 500 м от табелата за край на Разград. Това съобщиха от  пресцентъра на ОДМВР-Разград.  Сигналът за находката е подаден около 18.00 часа на 12 ноември на тел. 112. На терена са открити 17-18 броя снаряди, маркирани с бяла боя. Уведомени за случая са Оперативния дежурен център на МВР и Министерство на отбраната. Районът е отцепен и се охранява от полицейски служители до пристигането на сапьори от град Шумен.", "date": "2018.11.13", "title": "Разград: Противотанкови мини са намерени на около 500 м от табелата на града по пътя за Попово"}
{"url": "http://www.focus-news.net/news/2018/11/13/2589681/le-monde-es-izbira-strategiyata-na-edinaka-v-otnosheniyata-si-sas-sasht.html", "text": "Водещият френски ежедневник  Le Monde  посвети цяла поредица статии на кризата в трансатлантическите отношения. В актуалния си брой вестникът публикува материал, в който отбелязва колебанията на страните от Европейския съюз в избирането на линията на поведение спрямо съюзника им в лицето на САЩ. \r\nЕвропа търси себе си в опита да преразгледа отношенията си с американците. На европейците предстои да решат дали ще се примирят с ролята на младшия партньор на САЩ и да продължат да следват след американската политика, или да последват стратегията на единака в отношенията си с Вашингтон. С оглед предложението за създаване на единна европейска армия и усилията за реализиране на плановете за нея, изглежда Брюксел ще заложи на второто, обобщават от редакцията.  Тереза Герова", "date": "2018.11.13", "title": "Le Monde: ЕС избира стратегията на единака в отношенията си със САЩ"}
{"url": "http://www.focus-news.net/news/2018/11/13/2589696/smolyan-18-godishen-mladezh-e-s-opasnost-za-zhivota-sled-padane-ot-kozirka-na-terasa-na-tretiya-etazh-na-kashta-za-gosti.html", "text": "18-годишен младеж е с опасност за живота след падане от козирка на тераса на третия етаж на къща за гости. Това съобщиха от  ОДМВР-Смолян . Около 04.30 часа на 12 ноември 18-годишен младеж пада от козирка на тераса на нивото на трети етаж на къща за гости на ул. „Перелик“ в Смолян. Вследствие на падането получава черепно-мозъчна травма. Мледжът е транспортиран в УМБАЛ „Св. Георги“ в Пловдив с опасност за живота. Причините за инцидента са в процес на изясняване. Местопроизшествието е посетено от дежурна оперативна група при РУ и ОДМВР- Смолян. Работата по случая продължава.", "date": "2018.11.13", "title": "Смолян: 18-годишен младеж е с опасност за живота след падане от козирка на тераса на третия етаж на къща за гости"}
{"url": "http://www.focus-news.net/news/2018/11/13/2589695/plovdiv-ne-sa-otkriti-novi-ognishta-na-ptichi-grip-v-selo-bogdanitsa.html", "text": "Не са открити нови огнища на птичи грип в село Богданица, Община Садово, съобщи за  Радио „Фокус“-Пловдив  кметът на населеното място Александър Александров. По думите му собствениците на фермата, засегната от инфлуенца по птиците, взимат необходимите мерки като пръскане със съответните препарати около обекта. „Всичко се дезинфекцира. Няма проблеми. Всеки ден се пръска с вентилаторни пръскачки“, добави още кметът на Богданица. „Фокус“  припомня, че на 30 октомври във ферма в селото бе констатирано наличие на инфлуенца по птиците. Вследствие на това бяха унищожени и загробени 39 000 кокошки-носачки. Бе извършена дезинфекция и хигиенизация. Инспекторите провериха и движението на яйцата на кокошките, засегнати от болестта, като бяха изтеглени от търговската мрежа всички количества яйца от тези кокошки. \r\nМария РУСЕВА", "date": "2018.11.13", "title": "Пловдив: Не са открити нови огнища на птичи грип в село Богданица"}
{"url": "http://www.focus-news.net/news/2018/11/13/2589698/ep-angela-merkel-shte-obsadi-badeshteto-na-evropa-s-evrodeputatite.html", "text": "Германският канцлер Ангела Меркел ще обсъди бъдещето на Европа с евродепутатите и председателя на Европейската комисия Жан-Клод Юнкер днес, вторник, в 16.00 ч. българско време, съобщават от  пресслужбата на ЕП.    \r\nТова ще бъде дванадесетият от серията дебати за бъдещето на Европа между държавните и правителствени ръководители на ЕС.  \r\nМожете да следите дебата чрез EP Live и  EbS+.", "date": "2018.11.13", "title": "ЕП: Ангела Меркел ще обсъди бъдещето на Европа с евродепутатите"}
{"url": "http://www.focus-news.net/news/2018/11/13/2589697/razgrad-460-narusheniya-na-zakona-za-dvizhenie-po-patishtata-sa-konstatirani-za-edna-sedmitsa.html", "text": "460 нарушения на Закона за движение по пътищата са констатирани в периода от 5 до 11 ноември 2018 г. в Разград. Това съобщиха от  ОДМВР-Разград . За седмица eкипите на „Пътна полиция“ при ОДМВР-Разград са съставили 339 фиша и 97 акта. 6 от актовете са на неправоспособни водачи. По време на контролната дейност са засечени двама водачи, седнали зад волана след употреба на алкохол, като и двамата са били с концентрация над 1,2 промила. Санкционирани са и 4-ма мотоциклетисти. 5 моторни превозни средства са спрени от движение – при три от случаите регистрацията е прекратена поради неправоспособност на водача, в два от случаите - заради употреба на алкохол. През периода пътните полицаи са извършили 37 проверки за употреба на наркотични вещества. Настъпилите пътно-транспортни произшествия са две с двама пострадали.", "date": "2018.11.13", "title": "Разград:  460 нарушения на Закона за движение по пътищата са констатирани за една седмица"}
{"url": "http://www.focus-news.net/news/2018/11/13/2589677/nad-51-tona-goriva-bez-dokumenti-zadarzhaha-mitnicheski-mobilni-grupi-za-sedmitsa.html", "text": "Над 51 тона горива без документи задържаха митнически мобилни групи за седмица. Горивата са задържани при три случая. Това съобщиха от  Агенция „Митници“ . 35 495 литра дизелово гориво задържа митническа мобилна група при проверка на стопански двор в района на София, извършена на 8 ноември 2018 г. Митническите служители установили, че в двора са паркирани три цистерни, собственост на две търговски дружества, едното от които притежава и обекти за търговия на дребно. В цистерните са открити съответно 1954 л., 3 751 л. и 29 790 л. дизелово гориво. В рамките на проверката за количествата не са представени документи по Закона за акцизите и данъчните складове. Взети са проби за лабораторен анализ. \r\nПри друг случай, отново екип на митническа мобилна група задържа 6366 л. дизелово гориво и бензин без документи за платен акциз при проверка на два микробуса и три бензиностанции. На 02 ноември 2018 г. на главен път Е-79 в района на село Драгичево посока Перник, екип на митническа мобилна група спира за „роуд стоп\" проверка два микробуса с българска регистрация. В багажното отделение на микробусите са открити  по два еднотонни ПВЦ съдове, пълни с по около 700 литра дизелово гориво. Съдовете са били снабдени с монтирана помпа с пистолет. За откритото общо 1460 л. дизелово гориво шофьорите са представили документи, които в последствие, след лабораторен анализ, е установено, че не са съотносими към превозваното гориво. Митническите служители извършили проверки и в обектите, от които по документи е закупено горивото, както и в трети обект, стопанисван от същото дружество. При последвалите проверки в трите обекта са открити общо 4906 литра бензин без документи по ЗАДС. Горивата са задържани. Работата по случая продължава съвместно с НАП и МВР. \r\nПри друга проверка на бензиностанция в района на Свиленград, извършена в същия период, митнически служители от митница Пловдив и митническа мобилна група установяват 9240 литра гориво, предимно дизел, без документи по Закона за акцизите и данъчните складове. Работата по случая продължава съвместно с НАП и МВР.", "date": "2018.11.13", "title": "Над 51 тона горива без документи задържаха митнически мобилни групи за седмица"}
{"url": "http://www.focus-news.net/news/2018/11/13/2589700/afp-aleksey-navalni-tvardi-che-mu-e-zabraneno-da-napuska-predelite-na-rusiya.html", "text": "Руският опозиционен политик Алексей Навални информира, че е бил възпрепятстван да напусне страната с полет от летището Москва за Франция, където е трябвало да присъства на заседание на Европейския съд по правата на човека, предава  AFP . \r\n„Граничните охранители твърдят, че напускането ми е забранено. Има някакво писмо, в което се казва това, но няма обяснение защо\", написа Навални в социалната мрежа „Туитър“.  \r\nНавални поясни, че в Страсбург ще бъде обявено решението на съда за това дали неговите задържания в Русия през тази година са били политически мотивирани. Адвокатът на Навални Иван Жданов сподели снимка от документа, който забранява на клиента му да напуска пределите на Руската федерация. \r\n42-годишният политик бе освободен от задържане миналия месец, след като бе осъден на 20 дни в ареста за организиране на протести срещу Кремъл.Той също така изтърпя 30-дневна присъда през септември за организиране митинг в началото на годината. Тереза Герова", "date": "2018.11.13", "title": "AFP: Алексей Навални твърди, че му е забранено да напуска пределите на Русия"}
{"url": "http://www.focus-news.net/news/2018/11/13/2589699/pazardzhik-praznichna-liturgiya-v-chest-na-sveti-yoan-zlatoust-se-otsluzhva-v-pravoslavnite-hramove-v-grada.html", "text": "Празнична литургия в чест на свети Йоан Златоуст се отслужва в православните храмове в Пазарджик, предаде репортер на  Радио „Фокус” – Пазарджик . На 13 ноември църквата почита паметта на св. Йоан Златоуст, патриарх Константинополски. Проповедник и богослов, той е оставил най-голям обем богословско творчество в Източната църква. Наречен е „Златоуст” заради неговото красноречие. Едно от най-значителните му творения са тълкуванията му върху посланията на св. апостол Павел. Свети Йоан е оставил много трактати, писма (около 240) и проповеди. Съхранени са повече от 1900 ръкописи с негови съчинения. Преведен е на почти всички езици. Тридесет години след неговата смърт мощите му били пренесени при особена тържественост в Константинопол и положени в църквата „Св. Апостоли“. По време на Латинската империя светите му мощи били отнесени в Рим и сега почиват в катедралата „Св. Петър“. \r\nВаня НИКОЛОВА", "date": "2018.11.13", "title": "Пазарджик: Празнична литургия в чест на свети Йоан Златоуст се отслужва в православните храмове в града"}
{"url": "http://www.focus-news.net/news/2018/11/13/2589703/krasimir-kosev-obshtina-shumen-yazovirite-na-teritoriyata-na-obshtinata-se-poddarzhat-v-razporedenite-obemi.html", "text": "Язовирите на територията на общината се поддържат в разпоредените обеми, с оглед на осигуряване на възможност за поемане на водни количества от прогнозирани валежи през зимния сезон. Това каза пред  Радио „Фокус“-Шумен  Красимир Косев, гл. специалист „Превенция и дейносни по защита на населението“ в Общината. Той посочи, че в последната седмица е предприето източване на язовир „Дибич“, на който предстои ремонт на крана на основния изпускател.  \r\nКосев припомни, че водоемът е един от шестте общински язовира, за които Общински съвет Шумен със свое решение от месец септември даде съгласие да бъдат прехвърлени безвъзмездно на държавата. Язовир „Дибич“ е потенциално опасен. В заливната му зона попадат ж.п. линия Шумен – Комунари, второкласен републикански път Е-73, с. Дибич и земеделски земи. Язовирът се захранва каскадно от язовир „Шумен“, който е държавна собственост. Техническото съоръжение за изпускане на водата не работи, като за целта е монтирана сифонна уредба и обходен канал, осигуряващи безопасна експлоатация на язовира, компенсиращи временно функциите на изпускателя. Необходим е ремонт на изпускателя и входната шахта, което се извършва от специални водолазни екипи за подводна работа. \r\nИвелина ИВАНОВА", "date": "2018.11.13", "title": "Красимир Косев, Община Шумен: Язовирите на територията на общината се поддържат в разпоредените обеми"}
{"url": "http://www.focus-news.net/news/2018/11/13/2589673/varna-stotitsi-abonati-v-grada-shte-badat-bez-voda-zaradi-avariya-na-magistralen-vodoprovod-i-remontni-deynosti.html", "text": "Стотици абонати във Варна ще бъдат без вода заради авария на магистрален водопровод и ремонтни дейности. Това съобщиха за  Радио „Фокус“ – Варна  от дружеството „Водоснабдяване и канализация“. Аварията ще засегне абонатите в района на Западна промишлена зона от 09.00 до 21.00 часа, допълниха то дружеството. Поради реконструкция на водопровод без вода ще бъдат и домакинства в кв. „Владиславово“ – бл. 402, бл. 403, бл. 404, бл. 405, както и местност Ментеше. Очаква се водоподаването да бъде възстановено до около 19.00 часа. С нарушено водоподаване ще бъдат и абонатите в района между бул. „Сливница“, улиците „Струга“, „Отец Паисий“ и бул. „Цар Освободител“ за времето от 9.00 до 19.00 часа. Поради реконструкция на ул. „Г. Бенковски“ без вода на 14 ноември от 9 до около 21.00 часа ще бъдат абонатите в района между улиците „Оборище“, бул. „Сливница“, „Ген. Колев“ и бул. „Вл. Варненчик“.  До около 14.00 часа вода няма да имат и домакинствата по ул. „Баба Тонка“. \r\nМарияна ВАЛЕНТИНОВА", "date": "2018.11.13", "title": "Варна: Стотици абонати в града ще бъдат без вода заради авария на магистрален водопровод и ремонтни дейности"}
{"url": "http://www.focus-news.net/news/2018/11/13/2589705/", "text": "Достатъчно ясни и точни са посланията, които ни е оставил свети Йоан Златоуст, каза за  Радио „Фокус“ – Пазарджик  протойерей Стефан Йорданов, секретар на Архиерейското наместничество в Пазарджик. По думите му той има прекрасна дарба – да говори и пише добре, а неговата творба „Света Божествена литургия“, е една от най-известните.  \r\n„Дарбата му да омайва със своето слово му носи и прякора Златоуст. Веднъж, когато той проповядвал една жена, възхитена от всестранните му богословски познания и красивата му реч, то прекъснала и казала „Златни ти уста Йоане, бъди благословен“, обясни отец Стефан.  Културното наследство на свети Йоан Златоуст е много богато. Съхранили са се повече от 1 900 ръкописи с негови съчинения. Произведенията му са преведени на почти всички езици. Най-пълното издание на съчиненията му излиза в Париж през 18 век. Издадени са общо 13 тома. \r\nВаня НИКОЛОВА", "date": "2018.11.13", "title": "Протойерей Стефан Йорданов: Свети Йоан Златоуст притежава прекрасната дарба да говори и пише добре"}
{"url": "http://www.focus-news.net/news/2018/11/13/2589708/obshtina-burgas-42-godishniyat-ivan-mihaylov-se-bori-s-kovarno-zabolyavane-semeystvoto-mu-otpravya-zov-za-pomosht.html", "text": "42-годишният Иван Михайлов се бори с коварно заболяване. Семейството му отправя зов за помощ, съобщиха от пресцентъра на  Община Бургас . Иван Москов Михайлов е на 42 години и е диагностициран с агресивна, бързоразвиваща се болест – остра миеломоноцитна левкемия, придружена от транслокация на хромозоми и FLT3-ITD генетична мутация. Мъжът е преминал първия етап от лечението на заболяването чрез химиотерапия, но за успешното излекуване трябва да бъдат извършени процедури за трансплантация на стволови клетки. Операцията се извършва в Англия. Първият етап на трансплантацията, включващ подготвителна терапия, трансфер на стволови клетки и първоначално възстановяване, премина успешно. През следващите месеци лечението на Иван в Лондон продължава, като целта е да се избегнат сериозни усложнения вследствие на трансплантацията или липсата на имунна система. Надеждата на лекарите е присадените клетки да вземат надмощие над старите. Ако всичко върви по план, следва година таргетна терапия с FLT3 инхибитори. Цената на лечението дотук надхвърли 260 000 паунда, събрани чрез заеми и дарения. Остатъкът от трансплантационния цикъл плюс терапията с инхибитори се очаква да струват още около 200 000 паунда. За събирането на средства за лечението на Иван Москов са открити следните банкови сметки за дарения: BGN \r\nИван Москов Михайлов \r\nIBAN: BG70UNCR70001523273327 \r\nBIC (SWIFT): UNCRBGSF \r\nОснование: Дарение за лечение EUR \r\nИван Москов Михайлов \r\nIBAN: BG81UNCR70001523273420 \r\nBIC (SWIFT): UNCRBGSF \r\nОснование: Дарение за лечение USD \r\nИван Москов Михайлов \r\nIBAN: BG59UNCR70001523273331 \r\nBIC (SWIFT): UNCRBGSF \r\nОснование: Дарение за лечение GBP \r\nИван Москов Михайлов \r\nIBAN: BG05UNCR70001523334152 \r\nBIC (SWIFT): UNCRBGSF \r\nОснование: Дарение за лечение. \r\nКутии за събиране на дарения ще бъдат поставени при входа на Община Бургас, КЦ „Морско казино“ и Дома на нефтохимика. Информация за кампанията е публикувана  .", "date": "2018.11.13", "title": "Община Бургас: 42-годишният Иван Михайлов се бори с коварно заболяване, семейството му отправя зов за помощ"}
{"url": "http://www.focus-news.net/news/2018/11/13/2589709/vav-veliko-tarnovo-organizirat-bezplatni-izmervaniya-na-kravna-zahar-kravno-nalyagane-i-dishane.html", "text": "Кампания за превенция на хроничните незаразни болести ще се състои във Велико Търново. Това съобщиха от пресцентъра на  Община Велико Търново . Инициативата „Ден на отворените врати“ ще се проведе на 15 ноември (четвъртък) от 10.00 до 13.00 часа в салона на Регионалната здравна инспекция.  \r\nВсеки желаещ ще може безплатно да изследва своето дишане чрез спирометър, да провери нивата на кръвната си захар и кръвното си налягане, да се запознае с новостите при лечението на различни заболявания.  \r\nЩе бъдат правени също безплатни изследвания за носителство на вируса на ХИВ/СПИН. Посетителите ще могат да се включат в изработването на постери и табла по темите „Какво ще спечеля, ако не пуша“ и „Какво мога да правя, вместо да пуша“.  \r\nОрганизатор е Регионалната здравна инспекция, а партньори са Община Велико Търново и Великотърновският филиал на Медицински университет – Варна. Всички изследвания ще бъдат извършвани от експерти от РЗИ и студенти от висшето учебно заведение.  \r\nИнициативата е посветена и на Международния ден без тютюнопушене – 15 ноември.", "date": "2018.11.13", "title": "Във Велико Търново организират безплатни измервания на кръвна захар, кръвно налягане и дишане"}
{"url": "http://www.focus-news.net/news/2018/11/13/2589704/menda-stoyanova-gerb-predlagame-tavan-do-5000-leva-obezshtetenie-za-pochinal-pri-katastrofa-na-vsichki-rodnini-izvan-tesniya-krag.html", "text": "Предлагаме таван до 5000 лева обезщетение за починал при катастрофа на всички роднини, извън тесния кръг. Това каза председателят на Комисията по бюджет и финанси Менда Стоянова на брифинг в Народното събрание, предаде репортер на  Агенция „Фокус“. \r\n“В Кодекса на застраховането между първо и второ чете аз направих предложение за текстове, които биха помогнали за това „Гражданската отговорност“ да не се повишава. Явно това не беше добре разбрано и  се считаше, че изтеглянето на моето предложение би дало възможност да не се повишава „Гражданската отговорност“, коментира Стоянова. Тя уточни, че темата е била обсъдена на заседание на Изпълнителната комисия на ГЕРБ снощи. „Предлагаме в Кодекса на застраховането да се приемат текстове, които включват изработване на методика с ясни критерии и индикатори за остойностяване на имуществените и неимуществените обезщетения при ПТП, включително и при смърт при такова произшествие. Второ предлагаме таван до 5000 лева на неимуществено обезщетение при починал при ПТП на всички роднини, извън тесния кръг роднини, които и до сега бяха обезщетявани“, съобщи Менда Стоянова, като уточни, че тесният кръг роднини включва съпруг и съпруга, деца и родители. „Това се налага от решението на Касационния съд, който разшири кръга на лицата, които могат да търсят подобни обезщетения, като включи всякакви видове роднини – близки и далечни, както и не роднини, но емоционално засегнати. Така че, ограничавайки с таван до 5 000 лева възможните претенции на тези роднини по вече настъпили събития с 5 годишна давност, ние даваме възможност да няма голяма претенция, която би повлияла върху размера на „Гражданската отговорност“. В противен случай, ако това предложение бъде изтеглено или не се приеме, означава, че „Гражданската отговорност“ би могла да се увеличи, двойно, тройно, дори и повече“, обясни още Стоянова.", "date": "2018.11.13", "title": "Менда Стоянова, ГЕРБ: Предлагаме таван до 5000 лева обезщетение за починал при катастрофа на всички роднини, извън тесния кръг"}
{"url": "http://www.focus-news.net/news/2018/11/13/2589712/plovdiv-16-kub-m-pyasak-i-10-chuvala-sol-sa-osigureni-za-zimnoto-pochistvane-v-selo-bogdanitsa.html", "text": "16 куб. м пясък и 10 чувала сол са осигурени за зимното почистване в село Богданица, Община Садово, каза за  Радио „Фокус“-Пловдив  кметът на населеното място Александър Александров. По думите му тези количества са достатъчни за зимния период. Кметът добави, че снегът се почиства с общински трактор с гребло. Той обслужва селата Богданица и Ахматово. „Ако завали повече сняг, се осигуряват допълнителни машини за почистването на централните пътища и по-трудно достъпните места. Ако има снегонавявания, има фандроми. Досега не сме имали проблеми. Проблеми има на пътя Поповица- Болярци, където се образуват преспи“, каза още Александров.  \r\nВ селото живеят около 800 души. Според кмета по-голям процент от хората се отопляват на дърва и въглища през зимата. По думите му застаряващото население е българско, а младото е ромско, което създава проблеми най-вече като извършва битови кражби. Кметът каза още, че в населеното място има новооткрити фабрики, които осигуряват работни места. По този начин според него се намаляват кражбите. \r\nМария РУСЕВА", "date": "2018.11.13", "title": "Пловдив: 16 куб. м пясък и 10 чувала сол са осигурени за зимното почистване в село Богданица"}
{"url": "http://www.focus-news.net/news/2018/11/13/2589711/po-sporazumenie-na-sofiyska-rayonna-prokuratura-e-osadeno-litse-za-otpravena-zakana-s-ubiystvo.html", "text": "По споразумение на Софийска районна прокуратура е осъдено лице за отправена закана с убийство. Това съобщиха от пресцентъра на  Прокуратурата . Подсъдимият Г. Беляджийски е осъден за това, че на 13 септември 2017 г. в град София, ул. „Околовръстен път“, в „Ботаническа градина – БАН“, се заканил с убийство на И. Г. с думите: „Лягай на земята! Ще те застрелям!“, като това заканване би могло да възбуди основателен страх от осъществяването му. Това деяние съставлява престъпление по чл. 144, ал.3, вр. ал.1 от НК. \r\nНа Беляджийски е определено наказание „лишаване от свобода“ за срок от шест месеца, изпълнението на което е отложено за срок от три години. До момента подсъдимият не е осъждан. Споразумението е с характер на влязла в сила присъда и не подлежи на обжалване или протест.", "date": "2018.11.13", "title": "По споразумение на Софийска районна прокуратура е осъдено лице за отправена закана с убийство"}
{"url": "http://www.focus-news.net/news/2018/11/13/2589701/dots-d-r-lyudmil-vagalinski-naim-zhenskata-mramorna-glava-koyato-otkrihme-pri-razkopkite-prez-oktomvri-v-antichen-grad-herakleya-sinitka-e-bila-chast-ot-tsyala-statuya-no-e-otselyala-samo-glavata.html", "text": "Женската мраморна глава, която открихме при разкопките през октомври в античен град Хераклея Синитка, е била част от цяла статуя, но е оцеляла само главата. Това каза за  Радио „Фокус“-Пирин  доц. д-р Людмил Вагалински, директор на Националния археологически институт с музей (НАИМ) към Българската академия на науките (БАН) и ръководител на проучванията на античен град Хераклея Синтика. „Редки са такива находки. Главата беше поставена внимателно под един по-късен зид, което ни накара да помислим дали и статуята, която намерихме през август, поставена под едно стълбище, не е от някакъв ритуал или обичай. Още повече, че има подобни паралели в недалечна Хераклея Линкестис в днешна Битоля. В средата на миналия век там откриват мраморна статуя, поставена под по-късен зид“, посочи той.  \r\nСпоред него е възможно тогава хората да са полагали скулптури и изображения на свои предци и свои владетели в основите на сградите, с идеята да ги предпазят може би от земетресения или от вражески нападения. Доц. Вагалински допълни, че връзката между женската мраморна глава и откритата статуя без глава от една страна е, че са намерени на територията на античен град „Хераклея Синтика“, а от друга страна, че градът си позволява много скъпи скулптури от качествен мрамор и от много талантливи каменоделци, защото и двете са направени от цял мраморен блок. По думите му на трето място статуите са близки по хронология, а освен това и двете показват един разцвет на града по това време, въпреки че предположениятато на някои учени, са били, че Хераклея Синтика по време на императорската римска епоха може би е позагубила много от своите права, но археологията и находките, не подкрепят една такава теза. Доц. д-р Людмил Вагалински добави, че трябва да изследват и дали не биха могли да бъдат двете изображения членове на императорското семейство или дори на една фамилия. \r\nНатали СТЕФАНОВА", "date": "2018.11.13", "title": "Доц. д-р Людмил Вагалински, НАИМ: Женската мраморна глава, която открихме при разкопките през октомври в античен град Хераклея Синитка, е била част от цяла статуя, но е оцеляла само главата"}
{"url": "http://www.focus-news.net/news/2018/11/13/2589713/blagoevgrad-vremenno-dvizhenieto-po-patya-am-struma-petrich-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път III-108 АМ „Струма“ – Петрич се осъществява в една лента поради пътнотранспортно произшествие. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция“.", "date": "2018.11.13", "title": "Благоевград: Временно движението по пътя АМ „Струма“ – Петрич се осъществява в една лента поради пътнотранспортно произшествие"}
{"url": "http://www.focus-news.net/news/2018/11/13/2589715/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  -  „Здравей, Пещера“ , ще чуете повече за проектите, по които Общината получи финансиране от Правителството, както и за ремонтите на пътната инфраструктура и обществените сгради в родопския град. Събеседник по темата ще бъде Николай Зайчев, кмет на Пещера. От кмета на село Радилово пък ще разберем повече за състоянието на пътната мрежа преди началото на зимния сезон и предстоящите ремонти. В предаването ще ви разкажем повече и за Седмицата на толерантността, която се провежда в СУ „Климент Охридски“ в Пещера и тематичната дискусия, в която участват ученици и учители. Телефоните за връзка със студиото са 0885 606692 и 034 420020.", "date": "2018.11.13", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/11/13/2589716/api-do-1700-chasa-dvizhenieto-pri-km-29-v-posoka-sofiya-na-am-trakiya-e-samo-v-izprevarvashtata-lenta-poradi-remontni-deynosti.html", "text": "До 17.00 часа движението при км 29 в посока София на АМ „Тракия“ е само в изпреварващата лента поради ремонтни дейности. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.11.13", "title": "АПИ: До 17.00 часа движението при км 29 в посока София на АМ „Тракия“ е само в изпреварващата лента поради ремонтни дейности"}
{"url": "http://www.focus-news.net/news/2018/11/13/2589706/dvizhenie-21-neobhodima-e-poveche-ot-ostavka-na-pravitelstvoto-neobhodimi-sa-garantsii-che-statukvoto-nyama-da-manipulira-izborite.html", "text": "Все по-многобройните протести срещу корумпираната управленска система са основателна и легитимна проява на недоволство и нетърпимост към несправедливостите и неравенствата в България. Това се посочва в позиция на  ПП „Движение 21“ . \r\n„Политико-икономическият картел, окупирал Народното събрание, превърна политиката и властта в инструмент за злоупотреби, лично облагодетелстване, изнудване, отнемане на бизнеси с всички инструменти на държавата, купуване и манипулиране на избори. Повече от наложително е това управление и мнимата му опозиция да бъдат отстранени“, пише още в нея.  \r\nСпоред партията, за да бъде сменена системата е необходимо нещо повече от оставка на правителството. Необходими са гаранции, че статуквото няма да манипулира следващите избори за да се възпроизведе. Трябва да бъдат предприети мерки за справяне с „мъртвите души“ в избирателните списъци, купуването и контролирането на избиратели, назначаването на неграмотни и незаинтересовани хора в изборните комисии, фалшификациите при броенето на бюлетини и при съставянето на протоколи, привилегированият достъп до медии на платежоспособните партии.  \r\n„За да бъде следващото управление реално излъчено от гражданите, трябва да бъдат предизвикани промени в изборното законодателство, водещи до: \r\n- Създаване на актуален избирателен регистър, съдържащ изборните адреси на всеки избирател, потвърдени лично. Регистърът да е съставен по настоящ адрес в страната и чужбина, а потвърждаването да се извършва на хартия или по електронен път.  \r\n- Създаване на регионални преброителни центрове, в които открито да се извършва преброяването на бюлетините или отчитането на машинното гласуване и попълването на изборните книжа от секциите в съответната община/район.  \r\n- Промяна на начина за назначаване на избирателните комисии: Отмяна на партийно-квотния принцип и съкращаване на състава на комисиите. Членове на ЦИК, РИК, ОИК и СИК да може да предлагат както партии, така и български неправителствени организации. Половината от състава на РИК и ОИК да бъде постоянен, от експерти с високи професионални качества. СИК да се състои от пет члена. За председател да бъде назначаван юрист – адвокат или магистрат. Недопускане на членове, които не са преминали обучение. Въвеждане на краен срок за замяна на членове – не по късно от седмица преди изборния ден.  \r\n- Отпадане на платените форми за медийно отразяване на предизборната кампания“, отбелязват още от „Движение 21“.", "date": "2018.11.13", "title": "\"Движение 21\": Необходима е повече от оставка на правителството, необходими са гаранции, че статуквото няма да манипулира изборите"}
{"url": "http://www.focus-news.net/news/2018/11/13/2589717/burgas-retro-vecher-s-grupa-goresht-pyasak-shte-se-provede-v-ekspozitsionen-tsentar-flora.html", "text": "Ретро вечер с група „Горещ пясък“ ще се проведе в Експозиционен център „Флора“ от 18.00 часа, съобщиха от пресцентъра на  Общината . Краят на един работен вторник може да се окаже доста приятен, споделен и музикален. Поканата, за нестандартен завършек на деня, отправят Ясен Димитров, Росен Сеновски и Валентин Чанев. Музикантите от група „Горещ пясък“ ще заформят мелодична ретро вечер „Акустично“. Входът  е  свободен. \r\nКонцертите „Акустично“ на група „Горещ пясък“ са проект на Община Бургас, който цели да събере на едно място меломани и повод да се обменят идеи, знания, опит между хора, обединени от любовта си към музиката.", "date": "2018.11.13", "title": "Бургас: Ретро вечер с група „Горещ пясък“ ще се проведе в Експозиционен център „Флора“"}
{"url": "http://www.focus-news.net/news/2018/11/13/2589720/api-vremenno-dvizhenieto-ot-km-244-do-km-254-na-am-trakiya-v-posoka-sofiya-se-osashtestvyava-samo-v-aktivnata-lenta-v-uchastaka-poradi-otstranyavane-na-rastitelnost-v-sredna-razdelitelna-ivitsa.html", "text": "Временно движението е само в активната лента в участъка от км 244 до км 254 в посока София на АМ „Тракия“ поради отстраняване на растителност в средна разделителна ивица. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.11.13", "title": "АПИ: Временно движението от км 244 до км 254 на АМ „Тракия“  в посока София се осъществява само в активната лента в участъка поради отстраняване на растителност в средна разделителна ивица"}
{"url": "http://www.focus-news.net/news/2018/11/13/2589718/prof-d-r-antoaneta-hristova-nezavisimo-ot-politikite-koito-shte-se-vodyat-prez-sledvashtite-godini-broyat-na-naselenieto-v-balgariya-shte-namalyava.html", "text": "Независимо от политиките, които ще се водят през следващите години броят на населението в България ще намалява. Това каза директорът на Института за изследването на населението и човека (ИИНЧ) при Българската академия на науките (БАН), при представянето на проекта „Мерки за преодоляване на демографската криза в Република България“, предаде репортер на  Агенция „Фокус“ . Проф. Христова обясни, че проектът за демографската криза в България е сериозен и е възложен от Министерски съвет през декември. „Лидер на изследването е Института за изследването на населението и човека (ИИНЧ) при Българската академия на науките (БАН), в частност департамента „Демография“. „В този проект имахме задачата да разработим политики за разрешаване на демографските проблеми в България. Политики на истини, а не на хрумвания. Проектът беше изработен от няколко групи, като целта беше да се прегледат политиките, които държавата е прилагала и кои от тях са били ефективни във времето“, посочи тя. По думите й етапите са преминали през анализ, формулиране на хипотези за мерки, социологически проучвания, конкретизиране на мерките, икономическа рамка и обличането им във финансова рамка. „Едно от основите неща, които направихме е изготвянето на прогноза за развитието на България за 2040 г. Това са симулационни варианти - интерционен, умерен, благоприятен. За да бъдат приложени тези мерки, трябва да има консенсус между партиите за устойчиво развитие за следващите години. Независимо от политиките, които ще се водят през следващите години броят на населението в България ще намалява“, обясни Христова. По думите й мотото на изследването е качеството на живот. „Тогава, когато качеството на живот на българина се подобрява, всичко в страната става по-привлекателно“, изтъкна  ръководителят на проекта. \r\nИнститутът за изследване на населението и човека (ИИНЧ) при Българската академия на науките (БАН) представи своя проект „Мерки за преодоляване на демографската криза в Република България“. Целта да се предложат конкретни мерки за промяна на негативните тенденции в демографското развитие на България. Той засяга ключовите процеси, засягащи възпроизводството на населението и формирането на съвременната демографска картина. Основни акценти са раждаемостта, смъртността, (вътрешни/външни) миграциите. Документът предлага сценарии за развитието на населението в средносрочна перспектива с насоченост върху измененията в числеността на работната сила. Той посочва конкретни мерки за оптимизиране на демографското възпроизводство, които са основани на изготвените научни анализи и прогнози, засягащи демографското състояние и прогнозираните развойни тенденции в страната. Периодът на проекта е за 2017-2018 г. Финансирането е предоставено от Министерски съвет, след като проектът е бил възложен с Постановление. Към момента той е представян пред Министерството на образованието, Министерството на здравеопазването и Министерството на труда и социалната политика.", "date": "2018.11.13", "title": "Проф. д-р Антоанета Христова: Независимо от политиките, които ще се водят през следващите години, броят на населението в България ще намалява"}
{"url": "http://www.focus-news.net/news/2018/11/13/2589719/zapochna-onlayn-glasuvaneto-za-tretite-godishni-nagradi-v-turizma.html", "text": "Стартира онлайн гласуването, което ще определи победителите в третите Годишни награди в туризма, връчвани от Министерството на туризма. Това съобщиха от пресцентъра на  Министерство на туризма . \r\nИмената на одобрените финалисти са публикувани на сайта на конкурса  , където са поместени също всички подробности и изисквания за участие в конкурса. Там ще протече и самото гласуване. \r\nНа 5 ноември 2018 г. в 24.00 часа приключи кампанията за кандидатстване. В министерството постъпиха 132 кандидатури, от които по-късно бяха селектирани и одобрени от комисия 125 според критериите на състезанието.  \r\nКандидатурите се подаваха в професионални и журналистически категории, както и в отделна група за общини. Общините се състезават в категории за различни видове туризъм. Представителите на медиите имат възможност да мерят сили за публикации според типа издания - печат, онлайн, интернет блог, радио или телевизия. В художествените категории участва по един представител от медия в една категория. Всеки участник може да се включи в надпреварата с едно свое предложение в рамките на една категория. \r\nКакто и в предните два конкурса гласове се приемат за 16-те категории: „Туристическа атракция/обект“; „Туристическо събитие“; „Духът на България“; „Специализиран туризъм“; „Туристическа дестинация“; „Иновация“; „Журналистически материал на тема туризъм в България в печатна медия“; „Журналистически материал на тема туризъм в България в онлайн медия“; „Журналистически материал на тема туризъм в България в интернет блог“; „Журналистически материал на тема туризъм в България в радио“; „Журналистически материал на тема туризъм в България в телевизия“; „Община за планински туризъм“; „Община за морски туризъм“; „Община за балнео- и СПА туризъм“; „Община за културно-исторически туризъм“. Победителят в 16-ата категория - Голямата награда „Изборът на българите”, се определя според гласовете за обекти, включени  в „100-те национални“ и „50-те малко познати места“ в туризма. \r\nГодишните награди, организирани от Министерството на туризма, популяризират постиженията на отрасъла, представяйки различни дестинации, събития и забележителности. Целта на конкурса е също да изтъкне приноса на всички, полагащи усилия  за устойчивото развитие на туризма в България, коментира министърът на туризма Николина Ангелкова. Състезанието стимулира и въвеждането на иновативни/добри практики, които повишават качеството и конкурентоспособността на българските туристически услуги и продукти.  \r\nЧрез онлайн вота ще се избират непосредствено победителите в отделните категории. Всеки може да гласува еднократно за един участник в една категория, като се отчита едно гласуване от всеки IP адрес, но може да се подкрепи кандидат от всяка категория.  \r\nЕксперти ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат. \r\nОнлайн гласуването ще приключи на 5 декември 2018 г. в 24.00 часа.  \r\nПризьорите ще бъдат обявени на церемония на 11 декември 2018 г. в София.", "date": "2018.11.13", "title": "Започна онлайн гласуването за третите Годишни награди в туризма"}
{"url": "http://www.focus-news.net/news/2018/11/13/2589721/faz-aleksandar-gauland-zashtiti-alis-vaydel-v-skandala-s-shveytsarskite-donatsii-za-alternativa-za-germaniya.html", "text": "Съпредседателят на „Алтернатива за Германия“ Александър Гауланд защити колегата си от ръководството на партията Алис Вайдел в сканадала с швейцарските дарения за дясната политическа сила, отбелязва националният ежедневник  Die Frankfurter Allgemeine Zeitung . \r\n„Не мисля, че трябва да бъдат повдигани обвинения срещу нея\", подчерта Гауланд. Той уточни, че грешката е на ковчежника на партията, който е закъснял с връщането на средствата обратно на дарителя. „В крайна сметка прехвърлянето на парите е било разпоредено, макар може би по-късно от необходимото“, коментира Гауланд.  \r\n„Алтернатива за Германия\" по всяка вероятност е получавала крупни дарения от швейцарско юридическо лице по време на предизборната кампания, с което е нарушила закона, стана ясно в последните седмици. През 2017 г. партията е получила 130 хил. евро от регистрирана в Швейцария фармацевтична компания. Направени са няколко превода за кампанията на Вайдел, която оглави избирателна листа на партията.  \r\nЗаконодателството на ФРГ задължава политическите партии да декларират всички дарения над 50 хил. евро. Размерът на отделните преводи по всяка вероятно обаче е бил по-нисък, за да се избегнат именно тези ограничения. Освен това Швейцария не е член на Европейския съюз, което също поставя даренията от тази страна извън закона. \r\nПо думите на вицепрезидента на Бундестага Волфганг Кубицки, „Алтернатива за Германия“ може да бъде глобена с до 390 000 евро.  Тереза Герова", "date": "2018.11.13", "title": "FAZ: Александър Гауланд защити Алис Вайдел в скандала с швейцарските донации за „Алтернатива за Германия“"}
{"url": "http://www.focus-news.net/news/2018/11/13/2589722/veliko-tarnovo-s-15-st-se-e-povishila-tsenata-na-hlyaba-v-grada-za-1-sedmitsa.html", "text": "С 15 ст. се е повишила цената на хляба в търговската мрежа във Велико Търново за 1 седмица. Това показа репортерска проверка на  Радио „Фокус“ – Велико Търново . Увеличението се наблюдава при най-консумирания вид насъщен – бял, от 650 грама, който се търгува за 1.05 лв. Цената е със 17 % по-висока спрямо началото на ноември. Типовият и ръженият хляб се търгуват са по около 80 ст., но там грамажът е по-нисък – 500 грама за опаковка. В края на лятото в магазините белия хляб струваше около 90 ст. Това е второто поскъпване на насъщния в рамките на три месеца. Последното повишение на цената бе през септември.  Килограм брашно струва между 1.60 и 2.00 лв., като и тук различните добавки повишават цената, която може да достигне и 4 лв. \r\nЛуиза ТРАНЧЕВА", "date": "2018.11.13", "title": "Велико Търново: С 15 ст. се е повишила цената на хляба в града за 1 седмица"}
{"url": "http://www.focus-news.net/news/2018/11/13/2589723/varna-obshtina-vetrino-predprie-deystviya-po-pochistvane-na-chetvartoklasnata-patna-mrezha-za-eksploatatsiya-pri-zimni-usloviya.html", "text": "Във връзка с подготовката за новия зимен сезон Община Ветрино предприе действия по почистване на четвъртокласната пътна мрежа за експлоатация при зимни условия. Това съобщиха за  Радио „Фокус“ – Варна  от пресцентъра на Община Ветрино. Извършено е почистване на пътните банкети от тревиста растителност и храсти, както и почистване на пътното платно от надвиснали клони от дърветата по отсечките Добротич – Доброплодно, Белоградец – Млада гвардия,  Млада Гвардия – Венчан, Неофит Рилски – Габърница. Предстои почистване на отсечката Млада гвардия – Невша. \r\nМарияна ВАЛЕНТИНОВА", "date": "2018.11.13", "title": "Варна: Община Ветрино предприе действия по почистване на четвъртокласната пътна мрежа за експлоатация при зимни условия"}
{"url": "http://www.focus-news.net/news/2018/11/13/2589724/api-vazstanoveno-e-dvizhenieto-v-dvete-lenti-po-patya-dimitrovgrad-stara-zagora-v-uchastaka-am-trakiya-stara-zagora.html", "text": "Възстановено е движението в двете ленти по път I-5 Димитровград – Стара Загора в участъка АМ „Тракия“ – Стара Загора. Това съобщиха от  Агенция „Пътна инфраструктура“ .", "date": "2018.11.13", "title": "АПИ: Възстановено е движението в двете ленти по пътя Димитровград – Стара Загора в участъка АМ „Тракия“ – Стара Загора"}
{"url": "http://www.focus-news.net/news/2018/11/13/2589702/ministar-mladen-marinov-prizova-protestite-v-stranata-da-badat-mirni-i-da-protichat-bez-intsidenti.html", "text": "Протестите в страната да бъдат мирни и да протичат без инциденти. Това призова в Сливен вътрешният министър Младен Маринов, предаде репортер на  Радио „Фокус“ - Сливен . От своя страна полицията ще следи за реда и стриктното спазване на закона по време на протестите, там където има предварително заявени мероприятия. Дори и там, където не са постъпвали уведомления, полицията също ще се стреми да осигури обществения ред и да не допуска затруднения в движението, посочи министърът. „На този етап мога само да призова протестиращите да спазват закона, с предварителни заявления в общините. Всеки има право на мнение и на протест, но и всеки български гражданин има право на придвижване, без да му се пречи, така че трябва да се намери баланс“, заяви министър Маринов.  \r\nПо повод несанкционираното затваряне на пътища и магистрали министър  Маринов, заяви, че там където има установени нарушители, има и съставени актове. „Затварянето на пътища е нарушение на закона. Законът и конституцията позволяват да се протестира мирно, по съответния ред, така че всеки трябва да бъде чут. Законът обаче трябва да се спазва, защото има и граждани, които трябва да се придвижат, трябва да се осигури движението на линейки и друг специализиран транспорт, затова пак призовавам всички - протестите да стават по съответния ред, мирно, да не се влиза в провокации с полицията, да се спазват полицейските разпореждания. А ние сме там, за да гарантираме на всеки това право“, допълни министър Маринов.  \r\nЗаради зачестилите случаи на съпротива на полицейски разпореждания и нападения над полицаи, министър Маринов съобщи, че е изпратил разпоредителни писма, които касаят обучението на служителите, тактически действия в такива ситуации, в ход са и обществени поръчки за осигуряване на материално - техническото обезпечаване и средства за лична защита на полицейските служители.  \r\nМинистър Младен Маринов е в Сливен за среща с кметовете на четирите общини в областта и началниците на местните полицейски управления. На нея се обсъждат мерките за безопасността и охраната на обществения ред в населените места, сътрудничеството между местната власт и полицията. \r\nЛюдмила ЙОРГОВА", "date": "2018.11.13", "title": "Министър Младен Маринов призова протестите в страната да бъдат мирни и да протичат без инциденти"}
{"url": "http://www.focus-news.net/news/2018/11/13/2589707/prof-atanas-semov-krasimir-vlahov-nadezhda-dzhelepova-i-pavlina-panova-polozhiha-kletva-kato-konstitutsionni-sadii.html", "text": "Проф. Атанас Семов, Красимир Влахов, Надежда Джелепова и Павлина Панова положиха клетва като конституционни съдии, предаде репортер на  Агенция „Фокус“ . Новите конституционни съдии положиха клетва на официална церемония, на която присъстваха президентът Румен Радев, председателят на Народното събрание Цвета Караянчева, председатели на съдилища и други. Церемонията започна с химна на Република България. Новите конституционни съдии  казаха следните думи: „Като встъпвам в длъжността съдия в Конституционния съд, заклевам се да спазвам добросъвестно задълженията си, възложени с Конституцията и Закона за Конституционния съд. Заклех се“. \r\nКонституцията на Република България гласи, че членовете на Конституционния съд се ползват с имунитета на народните представители. \r\nСпоред върховния закон Конституционният съд се състои от 12 съдии, една трета от които се избират от Народното събрание, една трета се назначават от президента, а една трета се избират на общо събрание на съдиите от Върховния касационен съд и Върховния административен съд. \r\nМандатът на съдиите от Конституционния съд е 9 години. Те не могат да се избират повторно на тази длъжност. Съставът на Конституционния съд се обновява през три години от всяка квота по ред, определен със закон. Съгласно Закона за Конституционния съд е съставът му през първия мандат се обновява по жребий, а след изтичане на 3-годишния срок съставът на съда се обновява с двама представители от квотата на Народното събрание и с по един от квотата на президента и на съдебната власт. След изтичане на 6-годишния срок съставът се обновява с двама представители от квотата на президента и с по един от квотата на Народното събрание и на съдебната власт. Проф. Атанас Семов.  \r\nНоминираният от квотата на президента проф. Атанас Семов е роден на 23 март 1970 г. в София. Завършил е Националната гимназия по древни езици и култури и Софийския университет „Св. Климент Охридски. Проф. Семов има над 20 години юридически стаж, доказана компетентност в областта на правото на Европейския съюз и признат авторитет в България и чужбина. Атанас Семов е професор по право на Европейския съюз и ръководител на Международната магистърска програма по право на Европейския съюз в Юридическия факултет на Софийския университет „Св. Климент Охридски“. През 2012 г. е удостоен от Европейската комисия с титлата „Жан Моне професор“ за неговите трудове относно съдебната система на Европейския съюз. Провежда лекционни курсове в редица европейски университети. Проф. Атанас Семов е автор на 12 книги и над 70 научни публикации в български и чуждестранни издания. През 2003 г. участва като експерт в Комисията за изменение на Конституцията, сформирана в 39-то Народно събрание. В периода 2009-2010 г. проф. Семов е заместник-председател на 41-то Народно събрание. От 2017 г. е член на Правния съвет при президента на Република България. Владее френски, английски и руски език. Семеен, с две деца. Красимир Влахов. \r\nНоминираният от квотата на Народното събрание Красимир Влахов е роден на 24 септември 1972 г. в град Плевен, завършил е юридическото си образование в СУ „Св. Климент Охридски“. Влахов е един от най-уважаваните български юристи с над 20-годишен съдийски стаж. Професионалният му път започва през 1996 г. като младши съдия, а през октомври 1997 г. е назначен за съдия в Софийския районен съд, където по-късно става негов заместник-председател. През 2004 г. е командирован във Върховния касационен съд, а през 2008 г. е избран за председател на Софийския районен съд. През 2012 г. Влахов е назначен за заместник-председател на Върховния касационен съд, а от 20 февруари 2018 г. до 5 октомври заема длъжността съдия във Върховния касационен съд. Към 2009 г. е член на Управителния съвет на Съюза на съдиите в България, както и в Съюза на учените в България. Влахов преподава Гражданско право и процес в Националния институт по правосъдието. Хоноруван преподавател е в Софийския университет „Св. Климент Охридски“. Авторе  на помагало по ГПП и по новия ГПК.  Влахов бе избран от парламента със 127 гласа „За“ и 55 въздържали се. Надежда Дежлепова. \r\nНоминацията на върховните съдии Надежда Джелепова е с над 34 години юридически стаж, 17 години от които са във Върховния административен съд. Била е зам.-председател на Софийски окръжен съд и районен съдия, както и председател на Районен съд – Елин Пелин. Завършила е Юридическия факултет на СУ \"Св. Климент Охридски\", специалност \"Право\". Павлина Панова. \r\nКандидатура на върховните съдии е и Павлина Панова. Тя е родена на 12 февруари 1967 г. в град Грамада, област Видин. Завършила е право в СУ „Св. Климент Охридски” през 1992 г. Започва работа като прокурор в Софийската районна прокуратура. През 1994 г. е назначена в Софийския районен съд, а от април 1998 г. става съдия в Софийския градски съд. От 2001 г. до 2007 г. работи в Софийския апелативен съд, като от април 2007 г. става съдия във Върховния касационен съд. Специализирала е в „Т.М.С Ассер Институт” в Хага. Преминала е специализиран курс на обучение по право на ЕС в Германия и в Европейския институт за публична администрация в Люксембург. Има специализации в Дания, Полша и Франция. През 2004 г. става доктор по право в СУ „Св. Климент Охридски”. От 2007 г. е магистър по право на Европейския съюз и член-национален представител на България в Евроджъст. Автор е на множество статии, съавтор е в сборници и монографии. От началото на 2009 г. е съдия ad hoc в Европейския съд за правата на човека в Страсбург. Владее английски и руски език. \r\nДеница КИТАНОВА", "date": "2018.11.13", "title": "Проф. Атанас Семов, Красимир Влахов, Надежда Джелепова и Павлина Панова положиха клетва като конституционни съдии"}
{"url": "http://www.focus-news.net/news/2018/11/13/2589725/sport-manchestar-yunayted-pregovarya-s-klyuchov-igrach-za-udalzhavane-na-dogovora-mu.html", "text": "Манчестър Юнайтед преговаря с Ашли Йънг за подписването на нов едногодишен договор. Настоящият контракт на футболиста изтича в края на сезона, но ръководството на тима са му предложили удължаване с една година. Преговорите все още са на ранен етап, съобщиха британските медии.  \r\nЙънг е играл в 10 мача от началото на сезона. 33-годишният футболист е един от основните играчи на Манчестър Юнайтед, чиито договори изтичат в края на сезона. Сред тях са Давид Де Хеа и Антони Марсиал.", "date": "2018.11.13", "title": "Спорт: Манчестър Юнайтед преговаря с ключов играч за удължаване на договора му"}
{"url": "http://www.focus-news.net/news/2018/11/13/2589726/burgas-obshtinata-shte-apgreydva-elektronnata-si-sistema-i-sa-vazmozhni-zabavyaniya-pri-obrabotkata-na-dokumenti-na-15-noemvri.html", "text": "Община Бургас предварително се извинява на своите жители и гости за евентуално забавяне при тяхното обслужване на 15 ноември, четвъртък. Това съобщиха от пресцентъра на  Общината . Тогава, в часовете от 13.30 до 15.30, ще бъдат извършени обновяване и тестове на нейната административна информационна система, включително мероприятия по тестване на План за непрекъсваемост на електронни услуги в общинската администрация. Поради тази причина е възможно в горепосочения период приемането, регистрирането и обработката на документи в деловодствата на Центровете за административно обслужване и дирекция „Местни приходи от данъци, такси и реклама“ да не се случват с обичайната бързина. Ще бъдат предприети всички мерки за минимално забавяне при предоставянето на този вид услуги.", "date": "2018.11.13", "title": "Бургас: Общината ще ъпгрейдва електронната си система и са възможни забавяния при обработката на документи на 15 ноември"}
{"url": "http://www.focus-news.net/news/2018/11/13/2589729/blagoevgrad-katastrofa-mezhdu-3-avtomobila-e-stanala-na-tretoklasen-pat-108-v-uchastaka-mezhdu-am-struma-i-petrich-nyama-postradali.html", "text": "Катастрофа между 3 автомобила е станала на третокласен път 108 в участъка между АМ „Струма“ и Петрич, няма пострадали. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Тя уточни, че са нанесени само материални щети по превозните средства. Към момента движението в участъка се осъществява в една лента, докато приключи огледа на мястото на катастрофата и автомобилите бъдат изтеглени от пътното платно. \r\nНатали СТЕФАНОВА", "date": "2018.11.13", "title": "Благоевград: Катастрофа между 3 автомобила е станала на третокласен път 108 в участъка между АМ „Струма“ и Петрич, няма пострадали"}
{"url": "http://www.focus-news.net/news/2018/11/13/2589727/dobrich-kmetat-yordan-yordanov-privetstva-uchastnitsite-i-gostite-v-natsionalnata-nauchna-konferentsiya-dobrudzha-v-kraya-na-parvata-svetovna-voyna.html", "text": "Кметът на Добрич Йордан Йорданов приветства участниците и гостите в Националната научна конференция „Добруджа в края на Първата световна война“, предаде кореспондентът на  Радио „Фокус” – Варна . Форумът е организиран от Регионалния исторически музей с подкрепата на Община град Добрич, Областна управа, Добруджански научен институт и е под патронажа на министъра на отбраната Красимир Каракачанов, който е и председател на Националния комитет за отбелязване на 100 години от Първата световна война и участието на България в нея. При тържественото откриване на форума кметът Йордан Йорданов поздрави присъстващите с добре дошли: „Позволявам си да цитирам Радослав Симеонов (бел. ред. главен експерт по войнишки паметници в Министерство на отбраната), който каза, че днес тук се събира авангардът на българската историческа наука. Това наистина е голяма чест. Искам да благодаря на колегите от Регионалния исторически музей и неговия директор Добри Добрев, Надежда Иванова и на всички, които се обединиха за организирането на тази конференция. На добър час! Надявам се вашите становища да бъдат чути не само в Добрич, но и в цяла България и зад граница“. Кратко приветствено слово произнесе и зам.-кметът с направление „Хуманитарни дейности“ д-р Емилия Баева. Като член на Националния комитет за отбелязване на 100 години от Първата световна война тя призна, че е научила много за този исторически период като обикновен гражданин: „Заслугата е на всички вас, затова ви благодаря, че сте тук сред нас, че уважихте нашата конференция“. Поздравление от името на министъра на отбраната прочете Радослав Симеонов, главен експерт по войнишки паметници в Министерство на отбраната. Бяха приветствани усилията на всички участници във форума за добросъвестно проучване и изследване на събитията в Добруджа към края на Първата световна война. „Въпреки че България остана непобедена по бойните полета на добруджанския фронт, сътворявайки чудеса от храброст след пробива на съглашенските войски при Добро поле, страната ни се оказа в лагера на загубилите войната. Заветната мечта на поколения българи за обединение на разпокъсаното отечество остана несбъдната, а Добруджа отново попадна под румънска окупация. Инициативата за провеждане на научна конференция като днешната показва, че саможертвата на българските войни не е забравена“, се казва писмото на министъра на отбраната Красимир Каракачанов.  \r\nЖулиета НИКОЛОВА", "date": "2018.11.13", "title": "Добрич: Кметът Йордан Йорданов приветства участниците и гостите в Националната научна конференция „Добруджа в края на Първата световна война“"}
{"url": "http://www.focus-news.net/news/2018/11/13/2589732/shumen-kriminalisti-ot-politseyskoto-upravlenie-v-novi-pazar-razkriha-oranzheriya-s-kanabis.html", "text": "Криминалисти от полицейското управление в Нови пазар разкриха оранжерия с оставени за сушене 61 стръка канабисови растения. Това съобщиха от пресцентъра на  ОДМВР-Шумен.  Ползвателят на оранжерията, 32-годишен местен жител, е бил установен да управлява автомобил след употреба на наркотични вещества. Работата по случая е започнала преди дни след получен сигнал, че от имот на ул.“Хан Омуртаг“ в града се носи странен мирис. Криминалисти от РУ- Нови пазар наблюдавали имота няколко дни. Около 16.30 часа вчера е извършено претърсване, след като ползвателят влязъл в него. В оранжерия, стопанисвана от Н.Н./32г./ са намерени 61 стръка растения оставени за сушене с тегло 11 кг., които при направения полеви наркотест реагирали на канабис. 32-годишният местен жител, който пристигнал на място с лек автомобил Фолксваген „Пасат“ с шуменска регистрация бил тестван за шофиране след употреба на наркотични вещества. Отчетена била положителна на  амфетамин и метамфетамин проба. При претърсване в автомобила е намерен около един грам суха листна тревна маса и 20 броя семена, които по думите на Н.Н. били канабис. При претърсване в жилището му са намерени още около 250 грама марихуана. 32-годишният мъж бил задържан за срок до 24 часа в РУ- Нови пазар. За извършено престъпление по чл. 354 А ал. 1 и чл. 343 б ал. 3 от НК е образувано досъдебно производство. Работата по документиране на престъплението продължава под надзора на прокурор от Окръжна прокуратура-Шумен.", "date": "2018.11.13", "title": "Шумен: Криминалисти от полицейското управление в Нови пазар разкриха оранжерия с канабис"}
{"url": "http://www.focus-news.net/news/2018/11/13/2589734/pazardzhik-trima-tiyneydzhari-sa-zadarzhani-za-krazhbi-ot-magazini-i-protivozakonno-otnemane-na-lek-avtomobil-v-rakitovo.html", "text": "Трима тийнейджъри са задържани от служители на полицейското управление във Велинград, съобщиха от пресцентъра на  ОДМВР-Пазарджик . През нощта на неделя срещу понеделник в Ракитово били регистрирани няколко кражби от хранителни магазини и противозаконно отнемане на лек автомобил. Общо от двата магазина са откраднати цигари и сумата от 160 лева. Сутринта пък 27-годишна жена установила липсата на лекия си автомобил, паркиран на улица града. Не след дълго колата била открита изоставено. Служители от местния полицейски участък и управлението на МВР във Велинград започнали работа по случая. В резултат на предприетите действия полицаите заловили трима тийнейджъри на възраст между 13 и 17-години. Станало ясно, че те самоволно напуснали местното възпитателно училище-интернат, където са настанени. С децата работят инспектор „Детска педагогическа стая“ и криминалисти.", "date": "2018.11.13", "title": "Пазарджик: Трима тийнейджъри са задържани за кражби от магазини и противозаконно отнемане на лек автомобил в Ракитово"}
{"url": "http://www.focus-news.net/news/2018/11/13/2589730/veliko-tarnovo-do-nachaloto-na-2020-godina-svishtov-shte-bade-iztsyalo-gazifitsiran.html", "text": "До началото на 2020 година Свищов ще бъде захранен с природен газ от националната мрежа. В рамките на този период ще има възможности за прекарване на газопроводи и в останалите населени места от общината, тъй като навсякъде ще се поставят кранови възли, които служат като разпределителни. Това съобщи в предаването „Добре дошли в Свищов“ на  Радио „Фокус“ – Велико Търново  инж. Стоян Киров, началник отдел „Управление на инвестиционната дейност“ във фирмата, която ще изгражда трасето на газопреносната мрежа. Той припомни, че финансирането на проекта се осигурява от Европейската банка за възстановяване и развитие.  \r\n„Дължината на газопровода е 41,8 км. с изграждане на четири кранови възела и автоматична газова разпределителна станция, която ще е в Свищов.  Капацитетът му ще е 20 хиляди кубични метра, като от него ще могат да се възползват както индивидуалните граждани, така и бизнес инвеститорите“, посочи още инж. Киров. Предпроектните проучвания вече са изготвени и според данните от тях има ще има достатъчно запас за захранване на всички потребители. Газта ще идва от главния газопровод в района на Павликени. Очаква се строежът да започне през пролетта на 2019 година. „Вече има избран консултант по проекта, както и проектант. Освен това в момента текат спасителни археологически разкопки. Имаме шест обекта  по трасето. В момента три са приключили и остават още три. Смятаме, че в рамките на календарната година, съгласно графикът, който е представен, те ще приключат и трасето ще бъде освободено. Работи се със сериозни екипи. Някъде около 200 човека можете да видите по трасето на газопровода“, допълни още Стоян Киров и коментира, че фирмата получава пълна подкрепа за всички свои дейности от Община Свищов. \r\nЛуиза ТРАНЧЕВА", "date": "2018.11.13", "title": "Велико Търново: До началото на 2020 година Свищов ще бъде изцяло газифициран"}
{"url": "http://www.focus-news.net/news/2018/11/13/2589728/prezidentat-rumen-radev-nalozhih-veto-varhu-zakona-za-korporativnoto-podohodno-oblagane.html", "text": "Наложих вето върху Закона за корпоративното подоходно облагане. Това каза президентът Румен Радев пред журналисти, предаде репортер на  Агенция „Фокус“ . “С това давам възможност на парламента да има достатъчно време да разгледа ветото и да не се забавят сроковете за приемане на бюджет 2019 г.“, каза още Радев. На въпрос дали приема среща с ГЕРБ за предложенията на управляващите за застраховка „Гражданска отговорност“, държавният глава заяви: „Първо, ако искат да обяснят нещо на някого, трябва да бъде обяснено на българския народ. По Конституция президентът стои в края на законотворческия процес. И аз активно участвам в него“, каза още държавният глава.  Агенция „Фокус“ припомня:  На 7 ноември 2018 г. парламентът прие окончателните промени в Закона за корпоративното подоходно облагане, с които се направиха изменения и в редица други данъчни закони. Парламентът прие собствениците на стари автомобили да плащат по-висок данък. Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен замърсява автомобилът околната среда. Според разчетите на вносителите на промените това ще увеличи данъцитена по-старите коли с около 30%. За товарните автомобили с маса от 3,5 до 12 тона данъкът ще се определя в размер от 10 до 30 лва. за всеки започнати 750 кг товароносимост вместо за всеки започнат тон. Предвижда се промените да влязат в сила от 1 януари 2019 г. Със Закона за корпоративното подоходно облагане, парламентът реши при деклариране на повече от едно жилище да се дължи данък в пълен размер за всяко от тях.  \r\nВетото върху промените на Закона за корпоративното подоходно облагане е единадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, както и на Закона за държавната собственост.  \r\nДеница КИТАНОВА", "date": "2018.11.13", "title": "Президентът Румен Радев: Наложих вето върху Закона за корпоративното подоходно облагане"}
{"url": "http://www.focus-news.net/news/2018/11/13/2589735/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Надпреварата за председателския пост в Християндемократическия съюз (ХДС), скандалът с незаконното финансиране на „Алтернатива за Германия“ и поемането на командването на мисията на Европейския съюз за обучение на армията на Мали са част от основните теми в германския печат. \r\n***  Фридрих Мерц, един от кандидатите за председател на Християндемократическия съюз, изложи ясно позицията си спрямо „Алтернатива за Германия“. Съгласно думите му, тя е „чисто националсоциалистическа“ партия и непрекъснато привлича внимание с антисемитския си уклон, отбелязва  Die Sueddeutsche Zeitung , най-тиражираният вестник в Германия.  \r\nМерц бе категоричен – целта му е да се спечелят гласовете на онези избиратели, които са „избягали“ в „Алтернатива за Германия“. Коалицията с дясната партия не е опция според претендента за поста на канцлера Ангела Меркел в ХДС.  \r\nКакто вече стана ясно, „Алтернатива за Германия“ заема основна роля в стратегията на Мерц за надпреварата за поста в ХДС. Той се застъпва за обновяване на партията, но би искал то да се случи в „курс-ала-Меркел“. \r\n***  Германия пое командването на мисията на Европейския съюз за обучение на армията на Мали, съобщава националният ежедневник  Die Zeit ,  като уточнява, че това се случва за трети път, а този път ръководството е поверено на бригадният генерал от Бундесвера Петер Миров.  \r\nНа специална церемония в малийската столица Бамако германският министър на отбраната Урсула фон дер Лайен подчерта, че гарантирането на сигурността и стабилността в размирния африкански регион е в интерес на Европа.  \r\n„Ние се борим срещу тероризма, срещу организираната престъпност, срещу контрабандистите, но също така за стабилност, за мирни споразумения и за по-добри перспективи за бъдещето на хората в тази страна\", увери Фон дер Лайен. На среща с лидерите на малийските власти тя призова за повече „инерция\" в осъществяването на целите и „много ясно формулира нашите очаквания\", съобщиха от Берлин. Бамако трябва да спазва ангажиментите си пред международната общност. \r\nМисията на ЕС е за обучението на армията на Мали и на съвместните сили на страните от формата „Сахел Г-5“ (Мавритания, Мали, Нигер, Буркина Фасо, Чад). В момента в мисията участват около 600 войници от 25 държави. Германия е включена с около 150 представители на Бундесвера.  \r\nКато част от мисията в момента около 600 войници са разположени в Мали, Германия е около 150 от тях. Общо 25 държави участват в мисията. Изграждането на малийската армия трябва да допринесе за стабилизирането на региона. Досега мисията е допринесла за обучаването на повече от 13 хил. малийски войници. Припомня се, че след военния преврат северната част на страната попадна в ръцете на ислямистки и други бунтовнически групировки. Процесът на помирението с тях е бавен. \r\n***  Съпредседателят на „Алтернатива за Германия“ Александър Гауланд защити колегата си от ръководството на партията Алис Вайдел в сканадала с швейцарските дарения за дясната политическа сила, отбелязва националният ежедневник  Die Frankfurter Allgemeine Zeitung . \r\n„Не мисля, че трябва да бъдат повдигани обвинения срещу нея\", подчерта Гауланд. Той уточни, че грешката е на ковчежника на партията, който е закъснял с връщането на средствата обратно на дарителя. „В крайна сметка прехвърлянето на парите е било разпоредено, макар може би по-късно от необходимото“, коментира Гауланд.  \r\n„Алтернатива за Германия\" по всяка вероятност е получавала крупни дарения от швейцарско юридическо лице по време на предизборната кампания, с което е нарушила закона, стана ясно в последните седмици. През 2017 г. партията е получила 130 хил. евро от регистрирана в Швейцария фармацевтична компания. Направени са няколко превода за кампанията на Вайдел, която оглави избирателна листа на партията.  \r\nЗаконодателството на ФРГ задължава политическите партии да декларират всички дарения над 50 хил. евро. Размерът на отделните преводи по всяка вероятно обаче е бил по-нисък, за да се избегнат именно тези ограничения. Освен това Швейцария не е член на Европейския съюз, което също поставя даренията от тази страна извън закона. \r\nПо думите на вицепрезидента на Бундестага Волфганг Кубицки, „Алтернатива за Германия“ може да бъде глобена с до 390 000 евро. \r\n***", "date": "2018.11.13", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/11/13/2589714/menda-stoyanova-gerb-samo-za-tri-mesetsa-iskaniyata-za-obezshteteniya-ot-razshireniya-krag-rodnini-na-pochinali-pri-katastrofi-sa-se-uvelichili-sas-100-mln-leva.html", "text": "Само за три месеца допълнителните претенции от разширения кръг роднини и нероднини, емоционално свързани с починали при ПТП, се увеличават със 100 млн. лева. Това каза председателят на Комисията по бюджет и финанси Менда Стоянова на брифинг в Народното събрание, предаде репортер на  Агенция „Фокус“.  „От август, когато излезе решението на Касационния съд до 1 ноември, тоест за три месеца са постъпили 300 жалби за 850 души, които търсят обезщетение. При средна претенция от 100 хил. лева, това прави 100 млн. лева допълнително. Може да си представите, че тези 100 млн. лева, както и още претенции, които ще постъпят до края на година и вероятно в следващите години, трябва да бъдат платени от застрахователите, а те се плащат чрез „Гражданската застраховка“ от всички нас - 3 милиона застраховани с „Гражданска отговорност“ обикновени хора“, коментира Стоянова, като уточни, че това ще се случи, ако не се приеме предложението за таван на обезщетенията за близки извън тесния кръг на починалия. „Ако парламентът и всички отговорни институции се обединяват около това предложение, това означава гаранция, че няма да има причина „Гражданската отговорност“ да се повишава и тя ще остане на настоящите нива. Това трябва ясно да се разбере“, подчерта Менда Стоянова. „В момента адвокати, занимаващи се с подобни случаи, издирват по вече приключили дела роднини, братовчеди, живеещи в чужбина включително, и им предлагат да водят дела за имуществени претенции. Става дума за един финансов интерес на хора, които не са в тесния кръг на родители, деца, съпруг и съпруга на починали при пътни инциденти“, изтъкна председателят на Комисията по бюджет и финанси.", "date": "2018.11.13", "title": "Менда Стоянова, ГЕРБ: Само за три месеца исканията за обезщетения от разширения кръг роднини на починали при катастрофи, са се увеличили със 100 млн. лева"}
{"url": "http://www.focus-news.net/news/2018/11/13/2589710/deutsche-welle-makedoniya-nyama-mezhdunarodna-zapoved-za-nikola-gruevski-izdirvat-go-v-makedoniya.html", "text": "Македонската редакция на  Deutsche Welle  уточнява, че няма издадена международна заповед за издирването на бившия премиер на страната Никола Груевски – той е търсен на територията на югозападната ни съседка.  \r\nОпозиционната ВМРО-ДПМНЕ отправи тежки критики към полицията и властта по повод опитите им да намерят бившия партиен лидер. „Клеветническа кампания\", „хунта\", „режим\", „политическо преследване\", „партийни бандити с полицейски значки\", бяха само част от квалификациите, които опозицията раздаде по адрес на властта и на полицаите, които участваха в издирването на Груевски.  \r\nРъководството на Министерството на вътрешните работи на Македония не е било на разположение за коментар относно действията на властите по случая. В момента на практика не съществуват официални информации дали полицията има оперативни доказателства, че Груевски е в страната, след като издирването започна пред дома му и паркинга на централата на ВМРО-ДПМНЕ.  Тереза Герова", "date": "2018.11.13", "title": "Deutsche Welle (Македония): Няма международна заповед за Никола Груевски, издирват го в Македония"}
{"url": "http://www.focus-news.net/news/2018/11/13/2589738/sofiya-mazh-e-s-opasnost-za-zhivota-sled-kato-se-e-blasnal-s-lek-avtomobil-v-parkirano-izvan-patnoto-platno-remarke-v-selo-novi-han.html", "text": "Около 17.20 часа на 12 ноември в Районно управление на МВР-Елин Пелин е получен сигнал за пътнотранспортно произшествие в село Нови хан. Това съобщиха от  ОДМВР-София . При извършения оглед на местопроизшествието е установено, че лек автомобил „Фолксваген Поло“ е самокатастрофирал в паркирано извън пътното платно ремарке. Шофьорът е настанен за лечение с черепно-мозъчна травма, с опасност за живота. По случая е образувано досъдебно производство.", "date": "2018.11.13", "title": "София: Мъж е с опасност за живота, след като се е блъснал с лек автомобил в паркирано извън пътното платно ремарке в село Нови хан"}
{"url": "http://www.focus-news.net/news/2018/11/13/2589739/prof-d-r-tatyana-kotseva-ban-razhdaemostta-ne-mozhe-da-se-smyata-za-panatseya-za-demografskata-kriza.html", "text": "Раждаемостта не може да се смята за панацея за демографската криза. Това каза проф. д-р Татаня Коцева от департамент „Демография“ в Института за изследването на населението и човека (ИИНЧ) при Българската академия на науките (БАН), по време на представянето на проекта „Мерки за преодоляване на демографската криза в Република България“, предаде репортер на  Агенция „Фокус“ . Според нея раждаемостта в България е на средноевропейско равнище, а опасността за демографския срив е в следствие на завишени нива на смъртност.  \r\nТя посочи, че стимули за превъзмогването на демографската криза в страната биха могли да бъдат стратегии за семейните политики, насочени към подобряване на услугите към деца в сфери като здравеопазване, образование, при конфликти и трудности в семейството. Проф. Коцева обясни, че при анкетиране на млади двойки за това какво би ги подтикнало да предприемат решение раждане и отглеждане на деца, най-често даваните отговори са били: „Безплатни учебници, безплатни лекарства, безплатна храна в училище, безплатни прегледи и безплатни извън класни занимания. „Проф. Коцева каза, че изследваните групи са били запитвани за конкретни мерки за подобряване на условията в България за отглеждане на деца, като най-често даваните предложения са били за увеличаване на размера на надбавките, проблеми свързани с намиране на работа с намалено или гъвкаво работно време, приема на деца в яслите и детските градини. \r\nПроф. д-р Кремена Борисова заяви, че качеството на работната сила е по-високо от качеството на работните места, които заемат. „Средното качество на работните  места е с над 4 пъти по-лошо от средното за Европейския съюз,“ посочи тя. Проф. Борисова обясни, че всички предложени мерки в проекта за справяне на демографската криза могат да бъдат реализирани, ако бъдат спазени висока приемственост, последователност, прозрачност на законодателните и управленски структури на всички нива в страната. Според нея недостатъчната привлекателност на пазара на труда, кара младите хора да напускат страната ни.   \r\nДаяна ДЮЛГЕРОВА", "date": "2018.11.13", "title": "Проф. д-р Татяна Коцева, БАН: Раждаемостта не може да се смята за панацея за демографската криза"}
{"url": "http://www.focus-news.net/news/2018/11/13/2589740/burgas-25-godishnata-zhena-e-postradala-sled-preobrashtane-na-karutsa-v-selo-debelt-upravlyavana-ot-16-godishen-mladezh.html", "text": "25-годишната жена е пострадала, след като каруца, теглена от кон, се е преобърнала в село Дебелт. Това съобщиха от  ОДМВР – Бургас . На 12 ноември т. г., около 08.05 ч., в село Дебелт, община Средец, по ул. „Вихрен“, поради движение с несъобразена с релефа на пътя скорост, самостоятелно се преобръща на пътното платно каруца, теглена от кон, управлявана от 16-годишния Т. С. от село Дебелт, с която се придвижвали и Р. С., 25-годишна, Т. С., 6-годишна и брат ѝ – И. С., 5-годишен. Пострадала е 25-годишната жена, която с фрактура на лявата ръка и таза, без опасност за живота, е настанена за лечение в УМБАЛ – Бургас.", "date": "2018.11.13", "title": "Бургас: 25-годишната жена е пострадала, след преобръщане на каруца в село Дебелт, управлявана от 16-годишен младеж"}
{"url": "http://www.focus-news.net/news/2018/11/13/2589743/dobrich-obshtina-kavarna-poluchi-dve-nominatsii-v-tretite-godishni-nagradi-v-turizma.html", "text": "Община Каварна е номинирана в категориите „Туристическа дестинация“ и „Община на 2018 г. за морски туризъм“ в Третите годишни награди в туризма. Това съобщиха от  пресцентъра на Община Каварна.  Чрез онлайн вот ще се избират победителите във всяка категория. Всеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория.  \r\nВсеки желаещ може да даде своя глас до 5 декември 2018 г. , като посети официалната страница за гласуване:   \r\nЦелта на конкурса е да насърчи развитието на българския туризъм чрез популяризиране на туристическите обекти и дестинации, повишаване на конкурентоспособността и качеството на туристическата услуга. Конкурсът ще стимулира също така и въвеждането на иновативни практики в отрасъла с цел постигане на по-висока ефективност в предлагането на туристическите услуги. \r\nПризьорите ще бъдат обявени на официална церемония на 11 декември 2018 г.", "date": "2018.11.13", "title": "Добрич: Община Каварна получи две номинации в Третите годишни награди в туризма"}
{"url": "http://www.focus-news.net/news/2018/11/13/2589744/burgas-mazh-e-v-bolnitsa-sled-kato-e-bil-blasnat-ot-tovaren-avtomobil-pri-nepravilno-presichane.html", "text": "Мъж е в болница, след като е бил блъснат от автомобил при неправилно пресичане. Това съобщиха от  ОДМВР-Бургас . Около 17.20 часа на 12 ноември по ул. „Черно море“ в Каблешково, товарен автомобил „Форд Транзит“, с бургаска регистрация, управляван от 63- годишния Д.Б. от Поморие блъска неправилно пресичащия в близост до пешеходна пътека мъж – И.К., 66 годишен от Бургас, който с две счупени ребра, контузен бял дроб и счупена дясна подбедрица, без опасност за живота, е настанен за лечение в УМБАЛ - Бургас.", "date": "2018.11.13", "title": "Бургас: Мъж е в болница, след като е бил блъснат от товарен автомобил при неправилно пресичане"}
{"url": "http://www.focus-news.net/news/2018/11/13/2589746/plovdivskiyat-apelativen-sad-sashto-othvarli-zhalbata-na-bivshiya-nachalnik-na-ru-na-mvr-rakovski-za-po-leka-myarka-za-neotklonenie.html", "text": "Пловдивският апелативен съд потвърди определението на Окръжен съд - Пловдив, с което на 30 октомври  беше отхвърлена жалбата на бившия началник на РУ на МВР град - Раковски Георги И. за по-лека мярка за неотклонение. Така Георги И. остава с  мярка „задържане под стража“. Това съобщиха от  Съдебната палата в Пловдив . Срещу Георги И. е повдигнато обвинение за вземане на подкуп в размер на 20 000 лева чрез изнудване, посредством злоупотреба със служебно положение.    \r\nМагистратите приеха, че  въпреки отстраняването му от  длъжността началник на РУ на МВР гр.Раковски, както и дисциплинарното му уволнение от 5.10.2018 г., при по-лека мярка за неотклонение, обвиняемият  би имал  възможност да извърши престъпление срещу правосъдието. От доказателствата събрани до момента се извежда извода, че задържаният притежава авторитет и може да въздейства на свидетели и обвиняеми по делото, тъй като двамата му съпроцесници са на свобода срещу парична гаранция. \r\nОпределението на Апелативния съд е окончателно и не подлежи на обжалване.", "date": "2018.11.13", "title": "Пловдивският апелативен съд също отхвърли жалбата на бившия началник на РУ на МВР Раковски за по-лека мярка за неотклонение"}
{"url": "http://www.focus-news.net/news/2018/11/13/2589745/okrazhnata-prokuratura-vav-varna-predade-na-sad-semeyna-dvoyka-za-lihvarstvo-ukriti-danatsi-v-osobeno-golemi-razmeri-i-polzvane-na-nelegalen-softuer.html", "text": "Окръжната прокуратура във Варна предаде на съд семейна двойка за лихварство, укрити данъци в особено големи размери и ползване на нелегален софтуер. На съд са предадени 93-годишният Божимир А. и 71-годишната Грета Т., която живеела с него на съпружески начала. Това съобщиха от  Апелативна прокуратура – Варна . \r\nПодсъдимият Божимир ще отговаря заедно със съжителката си за извършване на лихварска дейност, от която били получени значителни неправомерни доходи – престъпление по член 252, ал. 2 от НК, извършено като продължавано деяние и в съучастие. Спрямо него прокуратурата е повдигнала обвинение и за укрити данъци в особено големи размери. Грета Т. е с обвинение и за пране на пари. Третото престъпление, за което и двамата са предадени на съд, е за ползване на нелегален софтуер, предмет на авторско право.   \r\nНезаконната лихварска дейност подсъдимият Божимир А., който е с медицинско образование, започнал още  през 1997-1998 г. Пик в престъпната  му дейност бележи началото на 2006 г. Парите, които давал на заем, били набавени изцяло в резултат на предходната му лихварска дейност. \r\nДвамата давали в заем средства на лица, за които били уверени, че ще върнат парите, или разполагали с имущество, от което биха могли да удовлетворят вземанията си. Предоставяните заеми получателите по тях възприемали като услуга и се съгласявали с поставяните от подсъдимите условия - начин и срок на връщане, размер на исканата лихва, проценти месечна лихва извън определения годишен лихвен процент на БНБ, както и с неустойките за забавено връщане. „Кредитоискателите“ понякога подписвали и записи на заповед или учредявали договорна ипотека върху свой имот като обезпечение по сключения договор за заем или издавали в полза на подсъдимите запис на заповед за сума, равна на главницата и лихвата. \r\nСамо главниците по отпуснатите заеми са в размер на 178 316 евро с левова равностойност 348 755, 78 лева. С лихварската дейност били причинени значителни вреди - в размер на 57 199,17 евро с левова равностойност 111 871,85 лева. \r\nВ периода от 14 април 2007 г. до 30 април 2010 г. при условията на продължавано престъпление в качеството си на физическо лице с четири отделни деяния 93-годишният Божимир А. избегнал установяването на данъчни задължения в особено големи размери – 17 773,21 лева, като затаил истина в подадените в ТД на НАП - Варна декларации за четири години. Той не декларирал доходи, получени като лихви и неустойки по предоставените заеми в размер на 55 701,12 лв. и с това избегнал установяването на дължимия данък.                          \r\nПодсъдимата Грета Т. в  периода от 11 декември 2008 г. до 17 март 2010 г. в условията на продължавано престъпление в съучастие като съизвършител с Божимир А. предоставила кредити с лихви на четири лица. Главниците по тези кредити са в размер на 41 900 евро с левова равностойност 81 949,28 лева, като щетите са значителни за заемополучателите. От отпуснатите незаконни заеми подсъдимата Грета Т. получила и неправомерни доходи от лихварство в размер на 6785,21 евро с левова равностойност 13 270,72 лева. \r\nИ тя, както и съучастникът й са използвали незаконни компютърни програми, които са били обект на авторско право. Грета Т. е подсъдима и за извършването на сделки с имущество като продължавано деяние от 18 май 2011 до 16 август 2013 г.  Тя получила чрез възлагане /и като купувач/ изнесени на публична продан недвижими имоти на длъжници и закупила няколко имота с парични средства, за които знаела към момента на закупуването, че са придобити чрез тежко умишлено престъпление. Така осъществила състава на престъплението пране на пари. \r\nПредстои делото срещу двамата подсъдими да бъде насрочено за разглеждане във Варненския окръжен съд.", "date": "2018.11.13", "title": "Окръжната прокуратура във Варна предаде на съд семейна двойка за лихварство, укрити данъци в особено големи размери и ползване на нелегален софтуер"}
{"url": "http://www.focus-news.net/news/2018/11/13/2589748/magdalena-staneva-rzi-pazardzhik-prez-poslednite-godini-se-otchita-spad-v-nivoto-na-zabolevaemostta-ot-hepatit-v-oblastta.html", "text": "През последните години се отчита спад в нивото на заболеваемостта от хепатит в област Пазарджик, каза за  Радио „Фокус”-Пазарджик  д-р Магдалена Станева, директор на дирекция „Надзор на заразните болести“ в Регионална здравна инспекция (РЗИ)-Пазарджик. По думите й хепатитът е вирусно заболяване и начините на разпространение са както при други заболявания от същия тип.  \r\n„До сега най-засегнатите групи бяха децата и то основно в ромските махали, но вече регистрираме намаляване разпространението на този вид заболяване”, коментира д-р Станева. Тя каза също, че най-разпространен и хепатит А. „Задължително е да се поддържа добра лична хигиена, да има строг контрол върху системата за събиране и унищожаване на битовите и органичните отпадъци в населените места, както и редовно провеждане на профилактични дезинфекции”, отбеляза д-р Станева. \r\nАлбена ЖИЛЕКОВА", "date": "2018.11.13", "title": "Магдалена Станева, РЗИ-Пазарджик: През последните години се отчита спад в нивото на заболеваемостта от хепатит в областта"}
{"url": "http://www.focus-news.net/news/2018/11/13/2589736/prezidentat-rumen-radev-proverkata-sreshtu-nominiraniya-ot-men-za-konstitutsionen-sadiya-prof-atanas-semov-e-s-politicheska-tsel.html", "text": "Проверката срещу номинирания от мен за конституционен съдия проф. Атанас Семов е с политическа цел. Това каза пред журналисти президентът Румен Радев, предаде репортер на   Агенция „Фокус“ . „Не съм изненадан, че се правят опити да бъде съживена една отдавна приключила прокурорска проверка. Това ми дава основание да смятам, че целта е политическа“, каза президентът Радев и добави, че проверката е приключила 2016 г. „Защо се възбужда няколко дни, след като е обявена моята номинация?“, попита държавният глава. На въпрос дали искането на прокуратурата за проверка на проф. Семов е изцяло политически обосновано, държавният глава коментира: „Нямам засега друго обяснение“.  \r\nДеница КИТАНОВА", "date": "2018.11.13", "title": "Президентът Румен Радев: Проверката срещу номинирания от мен за конституционен съдия проф. Атанас Семов е с политическа цел"}
{"url": "http://www.focus-news.net/news/2018/11/13/2589747/yambol-narkolaboratoriya-e-razkrita-pri-spetsializirana-politseyska-operatsiya-v-oblastniya-grad.html", "text": "Нарколаборатория е разкрита в Ямбол. Това съобщиха от  Областната дирекция на МВР – Ямбол . При провеждане на специализирана полицейска операция от служители на сектор „Противодействие на криминалната престъпност“ при ОДМВР-Ямбол на 12 ноември  в частен дом в града е установена  лаборатория за производство на метамфетамин. \r\nПри извършеното претърсване и изземване са иззети метамфетамин, марихуана, прекурсори за производство на синтетични наркотици, лабораторни и мерителни съдове, както и множество химически вещества.  За  срок от 24 часа е задържан ползвател на жилището. \r\nПо случая е образувано досъдебно производство.", "date": "2018.11.13", "title": "Ямбол: Нарколаборатория е разкрита при специализирана полицейска операция в областния град"}
{"url": "http://www.focus-news.net/news/2018/11/13/2589731/sz-kandidat-nomer-edno-za-naslednik-na-angela-merkel-v-hds-opredeli-alternativa-za-germaniya-kato-chisto-natsionalsotsialisticheska-partiya.html", "text": "Фридрих Мерц, един от кандидатите за председател на Християндемократическия съюз, изложи ясно позицията си спрямо „Алтернатива за Германия“. Съгласно думите му, тя е „чисто националсоциалистическа“ партия и непрекъснато привлича внимание с антисемитския си уклон, отбелязва  Die Sueddeutsche Zeitung , най-тиражираният вестник в Германия.  \r\nМерц бе категоричен – целта му е да се спечелят гласовете на онези избиратели, които са „избягали“ в „Алтернатива за Германия“. Коалицията с дясната партия не е опция според претендента за поста на канцлера Ангела Меркел в ХДС.  \r\nКакто вече стана ясно, „Алтернатива за Германия“ заема основна роля в стратегията на Мерц за надпреварата за поста в ХДС. Той се застъпва за обновяване на партията, но би искал то да се случи в „курс-ала-Меркел“.  Тереза Герова", "date": "2018.11.13", "title": "SZ: Кандидат номер едно за наследник на Ангела Меркел в ХДС определи „Алтернатива за Германия“ като „чисто националсоциалистическа“ партия"}
{"url": "http://www.focus-news.net/news/2018/11/13/2589733/prokuraturata-v-kazanlak-predade-na-sad-37-godishen-mazh-za-napadenieto-nad-politseyski-sluzhiteli-v-maglizh.html", "text": "Прокуратурата в Казанлък предаде на съд 37-годишен мъж за нападението над полицейски служители в Мъглиж. Това съобщиха от  Апелативна прокуратура-Пловдив . След проведено бързо производство, в рамките на 7 дни и активна работа по събиране на доказателства, бе предявено обвинение на К.А., на 37 г.,  за това, че на 29 октомври 2018 г. в град Мъглиж, област Стара Загора, е извършил непристойни действия, грубо нарушаващи обществения ред и изразяващи явно неуважение към обществото - отправил заплахи и закани по отношение на служители на Министерство на вътрешните работи, чрез хоризонтален жест с ръка в областта на шията и думите - „Ще ядат бой, ще хвърчат глави“ - престъпление по чл. 325 ал.1 от Наказателния кодекс. \r\nК.А. е неосъждан, като за престъпление по чл.325 ал.1 от Наказателния кодекс, се предвижда наказание до две години „Лишаване от свобода“ или „Пробация“, както и „Обществено порицание“. Предстои насрочване на делото за разглеждането в Районен съд – Казанлък.  \r\nПо случаите за нарушаване на обществения ред на 28 октомври 2018 г., на пътя преди село Черганово, община Казанлък и град Мъглиж, се води разследване по 5 производства и към настоящият етап е приключено бързото производство спрямо обвиняемия К.А. По другите разследвания активната работа продължава. \r\nОт началото на годината до 31 октомври 2018 г. по актове на Районна прокуратура-Казанлък са внесени в съда десет производства за престъпления по всички алинеи на чл. 325 от Наказателния кодекс, като са осъдени с влязъл в сила съдебен акт девет лица.", "date": "2018.11.13", "title": "Прокуратурата в Казанлък предаде на съд 37-годишен мъж за нападението над полицейски служители в Мъглиж"}
{"url": "http://www.focus-news.net/news/2018/11/13/2589737/menda-stoyanova-gerb-nyama-da-ima-tavan-na-obezshteteniyata-za-detsa-roditeli-i-sapruzi-na-pochinali-pri-katastrofi.html", "text": "Няма да има таван на обезщетенията за деца, родители и съпрузи на починали при катастрофи . Това каза председателят на Комисията по бюджет и финанси Менда Стоянова на брифинг в Народното събрание, предаде репортер на  Агенция „Фокус“.  \"Бяха изговорени много силни думи, цена на човешкия живот не може да бъде поставена, но трябва да има граница на исканията на този кръг от така наречени правоимащи, защото всичко рефлектира върху всички останали граждани. Затова хората са прави, но искам ясно и категорично да кажа, че ако НС приеме предложението за таван, спекулации от рода на двойна, тройна или 1000 лева „Гражданска отговорност“ са безпочвани. Това, което излиза за 1000 лева е тотално фалшива новина. Никога разчетите не са показвали подобна възможност, но и със 100 лева де се вдигна застраховката на българина - мисля, че това не трябва да се случва\", коментира Менда Стоянова.   \r\n\"Поискали сме с финансовия министър среща с президента, надявам се в днешния или утрешния ден да се срещнем с него, защото аз искам, когато той заема позиция, а той вече зае такава, тя да бъде информирана. Искам да го запозная с всички подробности и разчети и се надявам, че когато ги види, той ще ни подкрепи\", каза още Менда Стоянова. \r\n\"Най-големите противници на моето предложение бяха само адвокатите\", отбеляза тя, като посочи, че адвокатите превръщат решението на Касационния съд в \"бизнес със смъртта. По думите й те взимат неправомерно и нелегално по 30-40% комисионна от подобни дела, въпреки че според наредбата на адвокатските хонорари имат право на 4%.", "date": "2018.11.13", "title": "Менда Стоянова, ГЕРБ: Няма да има таван на обезщетенията за деца, родители и съпрузи на починали при катастрофи"}
{"url": "http://www.focus-news.net/news/2018/11/13/2589752/sofiya-stado-kozi-zatrudnyava-dvizhenieto-v-rayona-na-restorant-stenata-na-patya-samokov-sofiya.html", "text": "Стадо кози затруднява движението в района на ресторант „Стената“ на пътя Самоков – София, съобщи слушател на  Радио „Фокус“ . Шофьорите да преминават с повишено внимание.", "date": "2018.11.13", "title": "София: Стадо кози затруднява движението в района на ресторант „Стената“ на пътя Самоков – София"}
{"url": "http://www.focus-news.net/news/2018/11/13/2589750/blagoevgrad-vazstanoveno-e-dvizhenieto-v-dvete-lenti-po-patya-am-struma-petrich.html", "text": "Възстановено е движението в двете ленти по път III-108 АМ „Струма“ – Петрич. Това съобщиха от  Агенция „Пътна инфраструктура“ .", "date": "2018.11.13", "title": "Благоевград: Възстановено е движението в двете ленти по пътя  АМ „Струма“ – Петрич"}
{"url": "http://www.focus-news.net/news/2018/11/13/2589749/prof-d-r-ilona-tomova-sotsialnite-neravenstva-v-stranata-neprekasnato-narastvat.html", "text": "Социалните неравенства в страната непрекъснато нарастват. Това каза проф. д-р Илона Томова, доцент в Института за изследването на населението и човека (ИИНЧ) при Българската академия на науките (БАН), при представянето на проекта „Мерки за преодоляване на демографската криза в Република България“, предаде репортер на  Агенция „Фокус“ . „В момента ние сме с 8.2 пункта, шепа държави сме в света с тези норми“, обясни тя. По думите й за преодоляване на тази тенденция трябва да се подобрят жилищните условия и да се намали дискриминацията. „Множество международни изследвания показват, че намаляването на социалните неравенства води до устойчиво развитие на страната, намаляване на смъртността, по-продължителен живот с по-добро здравословно състояние на хората, до намаляване на ранната раждаемост, до увеличаване на раждаемостта в групите с високо образование, до намаляване на насилието, миграцията и насилствената смърт“, обясни проф. Томова.    Доц. д-р Атанас Ташев  обясни, че голям недостатък е липсата на приемственост на дипломи, придобити в други държави, които не се признават на територията на страната. Той поясни, че това не привлича младите, образовани хора да се завърнат в България. Доц. Ташев допълни, че трябва да бъдат насочени конкретни мерки за завръщането на българите в чужбина, като уточни, че трябва да бъдат предлагани налични обяви в страната, за които да бъдат информирани.    \r\nДаяна ДЮЛГЕРОВА", "date": "2018.11.13", "title": "Проф. д-р Илона Томова: Социалните неравенства в страната непрекъснато нарастват"}
{"url": "http://www.focus-news.net/news/2018/11/13/2589751/zam-kmetat-na-svishtov-bedri-aliev-priklyuchiha-vazstanovitelnite-i-remontite-deynosti-v-park-pametnitsite.html", "text": "Приключиха възстановителните и ремонтите дейности в парк „Паметниците“ в Свищов. Това каза в предаването  „Добре дошли в Свищов“  на  Радио „Фокус“ – Велико Търново  зам.-кметът на Община Свищов Бедри Алиев. Той припомни, че местното ръководство полага усилия в тази насока от около три години. Благодарение на тях голяма част от парка в района е почистена. Поставени са нови пейки, а там, където бе възможно бяха възстановени старите. Има и нови кошчета за боклук.  \r\n„Всички паметни плочи бяха почистени и надписани на ново. Усилията, които положихме през тези години, не бяха на празно и ние сме изключително горди от това“, коментира още зам.-кметът.  Той припомни, че е изградена и нова детска площадка, финансирана по програма ПУДОС, на стойност близо 10 000 лева. Средства за нея са отделени и от общината. Направени са и барбекюта за жителите на Свищов. Всичко това допринесе за изключителното облагородяване и социализиране на местността „Паметниците“. \r\nЛуиза ТРАНЧЕВА", "date": "2018.11.13", "title": "Зам.-кметът на Свищов Бедри Алиев: Приключиха възстановителните и ремонтите дейности в парк „Паметниците“"}
{"url": "http://www.focus-news.net/news/2018/11/13/2589754/yordanka-fandakova-kmet-na-sofiya-na-finala-e-tretiyat-etap-ot-rekonstruktsiyata-na-severniya-park.html", "text": "На финала е третият етап от реконструкцията на Северния парк. Това съобщи кметът на София Йорданка Фандъкова по време на проверката на ремонтните дейности при входа на Северен парк в кв. „Свобода“, предаде репортер на  Агенция „Фокус“ . „2015 година започнахме първия етап заедно с кмета на район „Надежда“. Кметът разработи проектите си, подаде ги при нас и ние го подкрепихме финансово.  Около милион и половина средства са отпуснати от приватизационния фонд от продажбата на Общинска банка”, обясни Фандъкова. „Над 95% от дейностите на този етап са изпълнени. Този етап включва поливна система, 2 нови детски площадки, спортна и кучешка площадка, осветление и канализация, които вече са изградени”, добави тя. „Кметът вече е кандидатствал за 4-ти етап, отпуснат е аванс. Като краен резултат проектът трябва да включи цялостната реконструкция на този вход на парка, с което на практика ще сме обновили 140 декара паркови пространства само в район „Надежда“, каза още Фандъкова.  \r\nТеодора ПАТРОНОВА", "date": "2018.11.13", "title": "Йорданка Фандъкова, кмет на София: На финала е третият етап от реконструкцията на Северния парк"}
{"url": "http://www.focus-news.net/news/2018/11/13/2589753/kyustendil-ot-nachaloto-na-godinata-v-oblastta-sa-registrirani-35-sluchaya-na-hepatit-a.html", "text": "От началото на годината в област Кюстендил са регистрирани 35 случая на хепатит А. Това съобщиха за  Радио „Фокус” – Кюстендил  от Регионална здравна инспекция – Кюстендил. Най-много заболели тази година е имало през месец февруари – 14 случая, като по-голямата част от тях са били в Кюстендил. През месец март случаите са били осем, отново в областния център. През следващите три месеца броят на заболелите намалява. За месец октомври няма установени нови случаи, а през септември болните са били двама. Като цяло от началото на годината общият брой на заболелите е 35. За сравнение за същия период на 2017 година болни от хепатит А са били само двама души.  \r\nДанните сочат, че последния пик на това заболяване в областта е бил през 2012 година, когато са установени 40 случая, а през 2011 година те са били 30. През 2010 година епидемиологичен взрив е имало в циганския квартал на Кюстендил. \r\nВенцеслав ИЛЧЕВ", "date": "2018.11.13", "title": "Кюстендил: От началото на годината в областта са регистрирани 35 случая на хепатит А"}
{"url": "http://www.focus-news.net/news/2018/11/13/2589758/api-do-1700-chasa-dvizhenieto-po-uchastatsi-ot-patishta-v-oblast-pazardzhik-shte-se-osashtestvyava-v-edna-lenta-poradi-remontni-deynosti.html", "text": "До 17.00 часа движението по участъци от пътища в област Пазарджик ще се осъществява в една лента поради ремонтни дейности, съобщиха от  пресцентъра на Агенция \"Пътна инфраструктура\". \r\nУчастъците са:  \r\nпът III-8402 пътен възел \"Церово\" – Мухово от км 26 до км 33; \r\nпът III-8003 Блатница – Дюлево от км 25 до км 38; \r\nпът  III-801 Оборище – Панагюрище от км 46 до км 51.  \r\nОт АПИ призовават шофьорите да се движат с повишено внимание и съобразена скорост, спазвайки пътната сигнализация по тези пътни участъци.", "date": "2018.11.13", "title": "АПИ: До 17.00 часа движението по участъци от пътища в област Пазарджик ще се осъществява в една лента поради ремонтни дейности"}
{"url": "http://www.focus-news.net/news/2018/11/13/2589755/zamestnik-ministar-denitsa-sacheva-shte-vzeme-uchastie-v-starta-na-globalnata-kampaniya-na-unitsef-zaedno-sreshtu-nasilieto-v-uchilishte.html", "text": "Заместник-министърът на образованието и науката Деница Сачева ще вземе участие в старта на глобалната кампания на УНИЦЕФ „Заедно срещу насилието в училище“ от 14 часа в Националната финансово-стопанска гимназия (ул. „Розова долина“ 1). Това съобщиха от  пресцентъра на МОН. \r\nКампанията цели да повиши осведомеността и чувствителността по темата за насилието в училище, да подобри разпознаването на различните му форми и да подкрепи училищата в България в превенцията на насилието и тормоза, както и в справянето с тях.На събитието ще присъства още и д-р Джейн Муита, представител на УНИЦЕФ за България.", "date": "2018.11.13", "title": "Заместник-министър Деница Сачева ще вземе участие в старта на глобалната кампания на УНИЦЕФ „Заедно срещу насилието в училище“"}
{"url": "http://www.focus-news.net/news/2018/11/13/2589757/d-r-iliyana-krasteva-rzi-kyustendil-hepatit-a-e-silno-svarzan-s-higienata-sred-naselenieto.html", "text": "Хепатит А е силно свързан с хигиената сред населението. Това каза пред  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” в Регионална здравна инспекция (РЗИ) – Кюстендил. По думите й обикновено взрив на това заболяване се развива в страни и групи от обществото с ниско ниво на хигиена. „Източник на заразата е болният, който отделя вируса с изпражненията си. Заразяването става с попадане на вируса през устата, било със заразени ръце или предмети, това е най-честият път. Може да настъпи и зараза при консумация на заразени храни и напитки”, каза д-р Илияна Кръстева. По думите й високата лична хигиена е най-добрата превантивна мярка. Препоръчва се внимателно да се мият ръцете, дори и дезинфекция с препарати на спиртна основа. Добре е ръцете да се подсушават с индивидуални кърпи, да се почиства и дезинфекцира тоалетната и местата, които най-често се докосват от хората – брави на врати, бутон на тоалетното казанче. След един скрит период при заразяването, настъпва период с неспецифични симптоми, а след това започва пожълтяване на кожата. Проявите на хепатита зависят от възрастта на заразения човек. Окончателното оздравяване обикновено е за около два месеца, но може да продължи и до девет месеца. \r\nВенцеслав ИЛЧЕВ", "date": "2018.11.13", "title": "Д-р Илияна Кръстева, РЗИ – Кюстендил: Хепатит А е силно свързан с хигиената сред населението"}
{"url": "http://www.focus-news.net/news/2018/11/13/2589741/prezidentat-rumen-radev-masovite-protesti-pokazvat-realnoto-sastoyanie-na-borbata-s-koruptsiyata-v-stranata.html", "text": "Масовите протести показват реалното състояние на борбата с корупцията в страната. Това каза призидентът Румен Радев пред журналисти, предаде репортер на  Агенция \"Фокус\".   Във връзка с информацията, че в доклада на ЕК е отчетен напредък в борбата с корупцията и на въпрос дали според него има такъв на фона на масовите протести, държавният глава отговори: „Самите протести са достатъчно основателни като аргумент. Показват реалното състояние“. „Предварителният доклад не е постъпвал в президентството, но мога да ви кажа, че като гражданин знам за нашата правосъдна система повече, отколкото един доклад от Брюксел“, каза държавният глава.  \r\nПопитан дали проверката на прокуратурата срещу конституционния съдия проф. Атанас Семов ще се отрази на легитимността на решенията на Конституционния съд, президентът заяви, че не може да гадае решенията и действията на другите институции.  \r\nВъв връзка с призива за вето върху Закона на депутата от ДПС Делян Пеевски за медиите, президентът обясни:  „Без прозрачност и свобода на медиите не може да имаме и ефективна антикорупционна политика. Това е изключително важно условие“. \r\nДеница КИТАНОВА", "date": "2018.11.13", "title": "Президентът Румен Радев: Масовите протести показват реалното състояние на борбата с корупцията в страната"}
{"url": "http://www.focus-news.net/news/2018/11/13/2589759/stara-zagora-32-godishen-mazh-e-osaden-na-tri-godini-zatvor-za-upravlenie-na-avtomobil-bez-svidetelstvo.html", "text": "32-годишен мъж е осъден на три години затвор, за управление на автомобил без свидетелство. Това съобщиха от Апелативна прокуратура-Пловдив. По обвинителен акт на Районна прокуратура-Казанлък е осъден Ф.М., на 32 г., за това, че на 4 август 2017 г., около 08.25 часа, на разклон за град Павел баня, област Стара Загора, в едногодишния срок от наказването му по административен ред с наказателно постановление за управление на моторно превозно средство без съответното свидетелство за управление, е управлявал лек автомобил, марка \"Хюндай\", без съответното свидетелство за управление – престъпление по чл.343в ал.2 от Наказателния кодекс.  \r\nРайонен съд-Казанлък е наложил наказание на Ф.М. от три години „лишаване от свобода“ при първоначален „строг“ режим и „глоба“ в размер на 1 200 лева.  \r\n Ф.М е осъждан многократно, като до момента има 18 присъди за различни по вид умишлени престъпления, като 5 от тях са за престъпления по чл.343 в ал.2 от Наказателния кодекс. За периода от 2007 г. до 2017 г. Ф.М. е административно наказван по 27 наказателни постановления за нарушения по Закона за движение по пътищата, основно за липса на правоспособност за управление на моторно превозно средство и други нарушения на задълженията на водачи на пътни превозни средства.", "date": "2018.11.13", "title": "Стара Загора: 32-годишен мъж е осъден на три години затвор, за управление на автомобил без свидетелство"}
{"url": "http://www.focus-news.net/news/2018/11/13/2589760/sport-fa-predlozhi-sakrashtavane-na-broya-na-chuzhdentsite-vav-visshata-liga.html", "text": "Английската футболна асоциация (ФА) планира да намали броя на играчите извън Великобритания във Висшата лига от 17 на 12. Предложението е било изпратено до клубовете тази седмица и предстои да бъде дискутирано допълнително, съобщават британските медии.  \r\nОт ФА са предложили на клубовете да имат по 12 футболисти с чуждестранен произход. Освен това, всеки чужденец, който се сдобие с договор, ще получи работна виза. \r\nАко клубовете не се споразумеят с ФА до крайната дата за Брекзит, футболистите от държави от Европейския съюз ще трябва да покриват същите критерии като тези извън него. Към настоящия момент 13 английски клуба имат по над 12 футболиста в състава си, които не са британци.", "date": "2018.11.13", "title": "Спорт: ФА предложи съкращаване на броя на чужденците във Висшата лига"}
{"url": "http://www.focus-news.net/news/2018/11/13/2589742/alsat-m-makedoniya-i-sasho-miyalkov-ne-znae-kade-e-nikola-gruevski.html", "text": "Бившият директор на Управлението за сигурност и разузнаване Сашо Михайлов, който е и първи братовчед на бившия премиер на Македония Никола Груевски, не знае къде се укрива той, предава излъчващият на албански език скопски телевизионен канал  „Алсат-М“  , като припомня, че понастоящем Миялков е подсъдим в делото „Титаник“.  \r\nНа влизане в съда Миялков отговори с краткото „не знам“ на журналистически въпрос за местоположението на Груевски.  \r\nБившият лидер на ВМРО-ДПМНЕ е издирван с национална заповед за арест, след като не се предаде сам за изтърпяване на двугодишната присъда по делото „Танк“. В понеделник служители на Министерството на вътрешните работи претърсиха няколко места в Скопие. Подозира се, че Груевски се укрива в седалището на партията в македонската столица.  \r\nОпозиционната ВМРО-ДПМНЕ отправи тежки критики към полицията и властта по повод опитите им да намерят бившия партиен лидер. „Клеветническа кампания\", „хунта\", „режим\", „политическо преследване\", „партийни бандити с полицейски значки\", бяха само част от кавалификациите, които опозицията раздаде по адрес на властта и на полицаите, които участваха в издирването на Груевски.  Тереза Герова", "date": "2018.11.13", "title": "„Алсат-М“ (Македония): И Сашо Миялков не знае къде е Никола Груевски"}
{"url": "http://www.focus-news.net/news/2018/11/13/2589763/pazardzhik-do-1700-chasa-dvizhenieto-pri-km-97-v-posoka-plovdiv-na-avtomagistrala-trakiya-se-osashtestvyava-v-edna-lenta-poradi-remontni-deynosti.html", "text": "До 17.00 часа движението при км 97 в посока Пловдив на автомагистрала \"Тракия\" се осъществява в една лента поради ремонтни дейности, съобщиха от  пресцентъра на Агенция \"Пътна инфраструктура\".  От АПИ призовават шофьорите да се движат с повишено внимание и съобразена скорост, спазвайки пътната сигнализация.", "date": "2018.11.13", "title": "Пазарджик: До 17.00 часа движението при км 97 в посока Пловдив на автомагистрала \"Тракия\" се осъществява в една лента поради ремонтни дейности"}
{"url": "http://www.focus-news.net/news/2018/11/13/2589761/d-r-stela-dencheva-spetsializirana-bolnitsa-za-belodrobni-zabolyavaniya-veliko-tarnovo-obiknovenata-magla-e-opasna-za-patsientite-s-hronichni-dihatelni-problemi.html", "text": "Обикновената мъгла не може да причини някакви сериозни заболявания, но е опасна за пациентите с хронични дихателни проблеми. Това заяви в ефира на  Радио „Фокус“ – Велико Търново  д-р Стела Денчева, управител на Специализираната болница за белодробни заболявания във Велико Търново. Тя уточни, че стандартното природно явление носи в себе си влага, бактерии и вируси. Това, по думите й, е предпоставка  за обостряне на пациенти с  хронични белодробни инфекции.  \r\n„Ако говорим за мъгла, която съдържа вредни газове и фини прахови частици, замърсявания и т. н., която се среща по-често в големите градове, в нашето съвремие , тогава вече тя може да бъде много опасна. Освен , че може да провокира изяви на такива хронични белодробни заболявания, тя може да бъде и много алергизираща. Това всичко е предпоставка за много сериозно обостряне на тежките хронични заболявания. За нещастие там болните няма как да бъдат профилактирани, защото няма как да се скрият от околната среда“, коментира специалистът. Съветите, които тя отправи към пациентите включват редовен прием на изписаните им медикаменти, избягване на непроветрени пространства и тотален отказ от тютюнопушене. \r\nЛуиза ТРАНЧЕВА", "date": "2018.11.13", "title": "Д-р Стела Денчева:  Специализирана болница за белодробни заболявания-Велико Търново: Обикновената мъгла е опасна за пациентите с хронични дихателни проблеми"}
{"url": "http://www.focus-news.net/news/2018/11/13/2589765/ministerstvo-na-energetikata-iran-podkrepya-kontseptsiyata-za-izgrazhdane-na-gazorazpredelitelen-tsentar-balkan-v-balgariya.html", "text": "Концепцията за изграждане на газоразпределителен център на територията на България бе една от централните теми, които обсъдиха на среща помежду си министърът на енергетиката Теменужка Петкова и посланикът на Ислямска република Иран в нашата страна Н.Пр. Сейед Мохаммад Джавад Расули. Това съобщиха от  пресцентъра на Министерството на енергетиката.  Министър Петкова представи пред своя гост концепцията, разработена съвместно с Европейската комисия и подчерта, че проектът е получил подкрепата на комисията като важен за енергийната сигурност и либерализацията на търговията в целия регион на Югоизточна Европа. \r\nДо момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от дълбоко Черно море, където в момента се осъществяват проучвания. Доставки на природен газ от Иран, който е един от водещите световни производители, биха били още един възможен източник за захранване на хъба. \r\nПеткова запозна Н.Пр. Сейед Мохаммад Джавад Расули и с перспективата България да участва в изграждането на терминала за втечнен природен газ край Александруполис. „Ние разглеждаме това като допълнителна възможност за диверсификация на източниците и маршрутите и гарантиране сигурността на доставките“, подчерта тя. По нейните думи, много добре развитата национална и транзитна инфраструктура в страната осигурява отлични възможности за изграждане на газоразпределителния център.  \r\n„Радваме се, че можем да помогнем за реализацията на този проект и да задълбочим сътрудничеството си в енергийната област“, заключи посланикът на Ислямска република Иран.", "date": "2018.11.13", "title": "Министерство на енергетиката: Иран подкрепя концепцията за изграждане на газоразпределителен център „Балкан“ в България"}
{"url": "http://www.focus-news.net/news/2018/11/13/2589756/gl-inspektor-petko-kamburov-den-bez-zhertvi-peshehodtsi-na-patya-otbelyazva-patna-politsiya-vav-varna.html", "text": "Ден без жертви-пешеходци на пътя отбелязва „Пътна полиция“ във Варна. Това съобщи за  Радио „Фокус“ – Варна  началникът на звеното гл. инспектор Петко Камбуров. Инициативата е част от втория етап от традиционната кампания „Зима”. Денят без жертви-пешеходци на пътя е посветен на правилното поведение на придвижващите се пеш и на водачите на моторни превозни средства спрямо тях. Толерантността на пътя е важна предпоставка за безопасното движение по пътищата както на едните, така и на другите участници. От Пътна полиция призовават всички пешеходци да бъдат внимателни и да дават личен пример с поведението си на пътя. Те не трябва да бързат когато пресичат и да избират за придвижването си осветени участъци. Като участници в движението те трябва да бъдат търпеливи на спирките на масовия градски транспорт, да избягват да се движат по пътното платно и да бъдат внимателни при намалена видимост и хлъзгава настилка. \r\nДиана СТОЕВА", "date": "2018.11.13", "title": "Гл. инспектор Петко Камбуров: Ден без жертви-пешеходци на пътя отбелязва „Пътна полиция“ във Варна"}
{"url": "http://www.focus-news.net/news/2018/11/13/2589764/d-r-yanka-draganova-rzi-varna-prosledyavame-ezhednevno-registriranite-sluchai-na-ostri-respiratorni-zabolyavaniya-i-grip-v-uchilishtata-detskite-gradini-i-yaslite-v-grada.html", "text": "От първи ноември проследяваме ежедневно регистрираните случаи на остри респираторни заболявания и грип в училищата, детските градини и яслите. Това каза в интервю за  Радио „Фокус“ – Варна  д-р Янка Драганова, директор дирекция „Надзор на заразните болести“ към Регионална здравна инспекция (РЗИ) – Варна. „На територията на Варна има 20 общопрактикуващи лекари, включени в системата за сентинелно наблюдение, които следят разпространението на остри респираторни и грипни заболявания във Варна. Тяхната извадка от пациентската листа се съобщава ежедневно и на база тези данни правим обобщение за заболеваемостта по възрастови групи. Данните се добавят в националната програма за следене на заболелите и в края на всяка седмица се прави сравнение с предишната седмица на заболяемостта в областта“, каза още д-р Янка Драганова. Според данните ѝ на този етап във Варненска област заболеваемостта е ниска. \r\nХристиян ТИЛКИЯН", "date": "2018.11.13", "title": "Д-р Янка Драганова, РЗИ – Варна: Проследяваме ежедневно регистрираните случаи на остри респираторни заболявания и грип в училищата, детските градини и яслите в града"}
{"url": "http://www.focus-news.net/news/2018/11/13/2589762/radoslav-simeonov-istorik-istoricheskiyat-muzey-v-dobrich-e-edin-ot-nay-aktivnite-v-balgariya-v-politikite-za-otbelyazvane-na-parvata-svetovna-voyna.html", "text": "Трябва да сме наистина благодарни, че Историческият музей в Добрич е един от най-активните в България по отношение на политиките за отбелязване на Първата световна война и това е съвсем естествено и логично предвид геополитическото място на Добруджа в България и това, което се прави тук“. Това заяви Радослав Симеонов, историк, главен експерт по войнишки паметници в Министерство на отбраната (МО) и член на екипа, който работи по международния проект NETWORLD за популяризиране на културното наследство от времето на Първата световна война, по време на откриването на Националната научна конференция „Добруджа в края на Първата световна война“, предаде кореспондентът на  Радио „Фокус” – Варна . Добрич е домакин на Национална научна конференция „Добруджа в края на Първата световна война“. От 4 години в МО се изпълнява Национална програма от Национален комитет за отбелязване на 100-годишнината от Първата световна война и участието на България в нея. 2018-та е последната година по тази програма, по линия на която се осъществяват възстановяване и изграждане на военни паметници, организиране на експедиции, работа с младежи и различни форми на военно-патриотично възпитание, отбеляза Радослав Симеонов. Част от програмата е и провеждането на национални конференции. МО е подпомогнало организирането на четири конференции и една от тях е днешният форум в добруджанския град. „Освен финансовото подпомагане на конференцията в Добрич Министерството участва и със средства в размер на 6 000 лв., с които е ремонтиран покривът на параклиса „Св. Архангел Михаил“ във Военното гробище. Отпуснати са 3 500 лв. за преиздаването на един албум, свързан с отбелязването на Първата световна война. Беше издаден преди две години, но много бързо се изчерпа. Обстоятелствата наложиха той да бъде преиздаден, тъй като е двуезичен и е международна трибуна, за да може България да представи своята гледна точка по отношение на войната в Добруджа. Аз много се радвам, че тази конференция съвпадна с дните, когато цяла Европа отбелязва края на Първата световна война и нашият глас може да бъде реплика към това, което се чува в цяла Европа“, отбеляза Радослав Симеонов. Той отбеляза, че в конференцията в Добрич участват най-стойностните учени, които работят в сферата на добруджанистиката. По думите на специалиста уникалното в този форум е, че през втория му ден гостите на конференцията ще посетят паметни места, свързани с така наречения „Добруджански въпрос“, който касае обединението на Северна и Южна Добруджа. Утре е организиран пътуващ семинар по трасето на Кубадинската укрепителна линия в Северна Добруджа с посещение на Международното военно гробище „Мирча чел Бътрън“ край с. Мирча вода, български военен паметник в с. Мурфатлар и Военноморски музей в град Констанца. Освен това всички участници в конференцията ще получат юбилеен медал от МО. Медалът е посветен на 100-годишнината от Първата световна война, допълни Радослав Симеонов.  \r\nЖулиета НИКОЛОВА", "date": "2018.11.13", "title": "Радослав Симеонов, историк: Историческият музей в Добрич е един от най-активните в България в политиките за отбелязване на Първата световна война"}
{"url": "http://www.focus-news.net/news/2018/11/13/2589768/api-zavarshi-rehabilitatsiyata-na-12-km-ot-pat-ii-35-pleven-lovech.html", "text": "Изпълнени са 100% от строително-монтажните работи при рехабилитацията на 11,784 км от път II-35 Плевен – Ловеч, съобщиха от  пресцентъра на Агенция \"Пътна инфраструктура\".  Отсечката е включена в лот 7 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. Предстои издаването на акт 16 и разрешението за ползване на обекта. Второкласният път осигурява най-кратката връзка между Плевен и Ловеч, свързвайки двата областни града, и е основна пътна комуникация към фериботния комплекс „Никопол - Турну Мъгуреле“ на река Дунав. \r\nВ лот 7 на ОПРР е включен участъкът от път II-35 от км 13+600.47 до км 25+384.27, който не преминава през населени места. Напълно е подменена пътната настилка и е подобрено отводняването. Положена е нова хоризонтална маркировка, пътни знаци и ограничителни системи. Основно са ремонтирани мостът над река Пърчовица и селскостопански подлез, както и четири кръстовища. Две от кръстовищата са с третокласния път III-3502 - за село Беглеж, а останалите са с общински пътища за с. Бохот и с. Ралево. За осигуряване на по-добра видимост и повишаване на безопасността кръстовищата са преоформени. \r\nСъс средства от ЕС се ремонтират над 30 км от второкласния път II-35 Плевен - Ловеч - Троян. През миналия програмен период чрез ОП „Регионално развитие“ 2007-2013 г. бяха основно обновени 10 км на територията на област Ловеч, в участъка между Троян и Кърнаре. По ОП „Региони растеж“ 2014-2020 г. сега завършва рехабилитацията на 12 км в Плевенска област (лот 7) и продължава ремонтът на още 9 км в област Ловеч - Околовръстният път на Ловеч (лот 16).  \r\nИзпълнител на строително-монтажните работи на лот 7 е „Автомагистрали Хемус“ АД. Стойността на договора е 6 427 766,89 лв. с ДДС. Строителният надзор е осъществен от „Пътинвест-инженеринг“ АД. Техният договор е за 196 881,6 лв. с ДДС. Авторският надзор е от „ВИА ПЛАН“ ЕООД по договор за 17 880 лв. с ДДС. \r\nОбщата стойност на проекта BG16RFOP001-7.001-0011 „Лот 7 Път II-35 Плевен - Ловеч от км 13+600 до км 25+384, с обща дължина 11,78 км, област Плевен”, е 6 769 696,49 лв. с ДДС. Финансирането от Европейския съюз е 5 743 956,17 лв. с ДДС. Националното съфинансиране е 1 025 740,32 лв. с ДДС.", "date": "2018.11.13", "title": "АПИ: Завърши рехабилитацията на 12 км от път II-35 Плевен - Ловеч"}
{"url": "http://www.focus-news.net/news/2018/11/13/2589774/sadiyskata-kolegiya-na-visshiya-sadeben-savet-naznachi-galina-zaharova-za-zamestnik-predsedatel-na-varhovniya-kasatsionen-sad.html", "text": "Съдийската колегия на Висшия съдебен съвет назначи Галина Владимирова Захарова – съдия във Върховния касационен съд, на длъжността „заместник на административния ръководител – заместник-председател“ на Върховния касационен съд и ръководител на Наказателна колегия. Това съобщиха от пресцентъра на  ВСС . Кандидатурата ѝ за заместник-председател на ВКС е предложена от Лозан Панов – председател на ВКС, във връзка с избора на съдия Павлина Панова за конституционен съдия и освобождаването ѝ от длъжност „заместник-административен ръководител“ на ВКС. \r\nСъдия Захарова има над 30-годишен юридически стаж, изцяло в съдебната система, и притежава отлична професионална квалификация. Организационен опит е придобила на длъжностите заместник-председател на Пети районен съд, заместник-председател на Софийския градски съд, заместник-председател на Апелативен съд – София и председател на Второ наказателно отделение от 01.11.2017 г. В периода 2007-2011 г. е била член на Висшия съдебен съвет. \r\nКандидатурата ѝ е подкрепена от Пленум на Върховния касационен съд. Подкрепа заявиха също Георги Чолаков – председател на Върховния административен съд, Цветинка Пашкунова и Красимир Шекерджиев – членове на ВСС.", "date": "2018.11.13", "title": "Съдийската колегия на Висшия съдебен съвет назначи Галина Захарова за заместник-председател на Върховния касационен съд"}
{"url": "http://www.focus-news.net/news/2018/11/13/2589770/inzh-dimitar-dimov-kmet-na-rayon-nadezhda-nadyavam-se-do-kraya-na-sledvashtata-godina-da-priklyuchat-poslednite-dva-etapa-ot-rekonstruktsiyata-na-severen-park.html", "text": "Надявам се до края на следващата година на приключат тези два етапа, които остават за реконструкция на тази част на Северен парк. Това каза кметът на район “Надежда” при проверката на ремонтните дейности на входа на Северен парк при ул. \"Народни будители\", предаде репортер на  Агенция \"Фокус\" . “Запазваме цялата архитектура, която е била от 1977 година. Има да се правят цветни рингове, изкуствени арки и кътове за отдих горе на хълмовете и парадния вход, който води към ул.”Народни будители”. Катюшите се разпаднаха при повдигане и се надавам да направим реплики от друг материал. Бяха в много лошо състояние”, допълни кметът на район “Надежда”.", "date": "2018.11.13", "title": "Инж. Димитър Димов, кмет на район “Надежда”: Надявам се до края на следващата година да приключат последните два етапа от реконструкцията на Северен парк"}
{"url": "http://www.focus-news.net/news/2018/11/13/2589766/mvr-nyama-protest-koyto-da-razreshava-blokiraneto-na-magistrali-i-glavni-patishta-zakonite-vazhat-za-vsichki.html", "text": "Предварително заявените в много градове в страната протести преминават при добър обществен ред. Въпреки отделни провокации, които създават напрежение, служителите на реда действат съобразно правомощията си. От полицията припомнят, че няма протест, който да разрешава блокирането на магистрали и главни пътища, законите трябва да важат за всички и в този смисъл е задължително спазването на дадените от служителите указания. Това съобщиха от пресцентъра на  МВР . \r\nСнощи, в рамките на протестните действия в  Добрич  се включиха близо 70 моторни превозни средства, като 13 от водачите блокираха част от пътните артерии. След многократни приканвания да освободят движението и получен категоричен отказ и с цел  недопускане на образуване на колони от изчакващи автомобили, полицейските служители осигуриха обходен маршрут за преминаване. Към нарушителите ще бъдат предприети мерки по ЗДвП и Закона за административните нарушения и наказания.  \r\nПо време на шествието вчера  в столицата  няма сериозни нарушения на обществения ред. В районно управление са отведени двама 14-годишни младежи, които след снемане на обяснения, са предадени на родителите.  \r\nДве нерегламентирано затворени кръстовища и осем установени нарушения на Закона за движение по пътищата е резултатът по време на протестните действия, проведени  на 11 ноември т.г. в  Силистра . Благодарение на създадената от полицията организация не са допуснати груби нарушения на обществения ред. В разрез със законоустановените норми протестиращите са затворили за движение възлово кръстовище, образувано от бул. „Македония“ и „Добруджа“ и „Добрич“, както и  кръстовището между път I-7, II-21 и III-213 извън града, което е довело до създаване на напрежение сред водачите. За констатирани нарушения са съставени 8 фиша по Закона за движение по пътищата.  \r\nОтново на 11 ноември по време на протестните действия от 14 до 21 часа нерегламентирано бе затворена автомагистрала „Струма“ преди ГКПП-Кулата, което причини затруднение в движението и преминаването през граничния пункт. За часове бяха блокирани и пътища, водещи към  Благоевград  откъм районите на селата Железница и Церово.  \r\nПолицейски служители от  Варна  предотвратиха своевременно задълбочаването на конфликт, възникнал между симпатизанти на политическо движение и други участници в протеста, провел се на 12 ноември. Няма пострадали при инцидента, участниците в него са установени.  \r\nВъв връзка с провелите се протестни действия през почивните дни на територията на Варна са санкционирани петима водачи на автомобили по ЗДвП заради възпрепятсване на  нормалното придвижване на граждани по пътните артерии на Варна.  \r\nПри проведените в неделя протестни действия на територията на  Ловешка  област на едно лице е издадено полицейско разпореждане за опит за организиране на незаконосъобразни действия. Заради затваряне на основни пътища в района на Троян са задържани двама мъже. Образувани са едно досъдебно производство  и едно бързо производство за управление на МПС в срока на изтърпяване на принудителна административна мярка за временно отнемане на СУМПС, съставени са и актове по УБДХ, ЗДвП и ЗБДЛ.  Изготвени са и три полицейски разпореждания по чл.64 ал.1 от ЗМВР.  \r\nВъв  Видин , при проведеното спонтанно автошествие в областния град на 11 ноември, полицейските служители незабавно са създали организация за регулиране на уличното движение и осигуряване на обществения ред. Участниците стриктно са изпълнявали указанията на контролните органи, няма санкционирани.  \r\nВ понеделник бе проведено и шествие, определено като автопоход, разрешено от Община  Перник  за пътен възел „Даскалово“. В хода на протеста е блокирана автомагистрала „Люлин“, свързваща с автомагистрала „Струма“. Полицейските служители са реагирали на изплъзнал се от кордона младеж. След водени преговори движението е възстановено.  \r\nВ района на  Ботевград , на входа на с. Врачеш, протестиращите, излезли на нерегламентирано шествие, са блокирали движението по пътя. След извършен задълбочен анализ на разпространените кадри са установени към момента 12 от активните участници. Съставени 3 акта по ЗДвП, 3 акта по ЗМВР, 2 акта по ЗСММ и 5 предупредителни протокола. Предстои установяване на другите участници и вземане на отношение спрямо тях.  \r\nПо време на автомотошествието във  Велико Търново  протестиращите затвориха главен път І-4 на кръгово кръстовище ул. „Магистрална“ и ул. „Краков“ в града и в двете посоки. Проведени са беседи с организатори и участници в протеста, с цел предотвратяване на действия, нарушаващи обществения ред и маршрута на движение. Съставени са 12 предупредителни протокола.", "date": "2018.11.13", "title": "МВР: Няма протест, който да разрешава блокирането на магистрали и главни пътища, законите важат за всички"}
{"url": "http://www.focus-news.net/news/2018/11/13/2589776/kyustendil-preminavaneto-prez-gkpp-gyueshevo-se-izvarshva-bez-golyamo-izchakvane.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без голямо изчакване. По пътя от и за пункта има опасност от падащи камъни. \r\nВенцеслав ИЛЧЕВ", "date": "2018.11.13", "title": "Кюстендил: Преминаването през ГКПП „Гюешево” се извършва без голямо изчакване"}
{"url": "http://www.focus-news.net/news/2018/11/13/2589775/dragomir-ganchev-paten-kontrol-pri-oblastna-direktsiya-na-mvr-varna-10-peshehodtsi-sa-zaginali-a-165-sa-raneni-po-patishtata-v-prez-desette-mesetsa-na-2018-godina.html", "text": "10 пешеходци са загинали, а 165 са ранени по пътищата във Варна и областта през десетте месеца на 2018 година. Това каза в интервю за  Радио „Фокус“ – Варна  старши инспектор Драгомир Ганчев, началник група „Пътен контрол“ при Областна дирекция на МВР – Варна, във връзка с отбелязването на 13 ноември като Ден без пешеходци – жертви на пътя. Старши инспектор Драгомир Ганчев отбеляза, че с навлизане в зимния сезон нарастват и предпоставките за пътнотранспортни произшествия с участието на пешеходци, като от началото на годината до края на месец октомври 162 от тежките инциденти в областта са с участието на пешеходци. „Не във всички случаи са били виновни водачите на моторни превозни средства, пешеходците невинаги спазват правилата за движение, фиксирани в закона“, добави старши инспектор Ганчев. \r\nТой съобщи също, че над 100 пешеходци са санкционирани във Варненска област заради неправилно пресичане. Старши инспектор Драгомир Ганчев допълни, че пешеходците се явяват една от рисковите групи, участници в пътното движение, затова в акция „Зима“ е предвидена специална кампания „Пешеходци и водачи за толерантност на пътя“, която стартира в началото на седмицата и ще продължи до 20 ноември. „Кампанията е насочена както към поведението на пешеходците по отношение спазване правила за движение, така и към водачите на пътни превозни средства, които са задължени да им отдават необходимото предимство в случаите, когато го имат“, заяви Драгомир Ганчев. Той отбеляза, че от началото на годината до края на месец октомври във Варна и областта са санкционирани 111, като в 32 от случаите на пешеходците са съставени актове, а в останалите 79 са наложени глоби по фиш. „В случаите, когато водачите са отнели предимство на пешеходците, също се санкционират със съставяне на акт. За същия период на годината има съставени 99 акта на водачи, които са отнели предимството на пешеходци“, добави старши инспектор Драгомир Ганчев. \r\nВ ход е вторият етап от тазгодишната традиционна кампания на сектор „Пътна полиция” „Зима”,  посветен на правилното поведение на пешеходците на пътя и на водачите на моторни превозни средства спрямо тях. Толерантността на пътя е важна предпоставка за безопасното движение по пътищата както на едните, така и на другите участници, припомнят от полицията. \r\nМарияна ВАЛЕНТИНОВА", "date": "2018.11.13", "title": "Драгомир Ганчев, „Пътен контрол“ при Областна дирекция на МВР – Варна: 10 пешеходци са загинали, а 165 са ранени по пътищата в през десетте месеца на 2018 година"}
{"url": "http://www.focus-news.net/news/2018/11/13/2589772/korneliya-ninova-bsp-mezhdu-parvo-i-vtoro-chetene-na-byudzheta-shte-vnesem-iskaniya-za-otmyana-na-oblaganeto-s-danak-za-starite-koli.html", "text": "Между първо и второ четене на бюджета ще внесем искания за отмяна на облагането с данък за старите коли. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  „От няколко дни виждаме протести в много градове на страната с различни искания на хората от тези градове. Проблемите и въпросите, които те поставят, имат решение. Има място и начин как те да бъдат решени. Мястото е Народното събрание, начинът е със закони. Ето защо ние предприехме действия тези искания да намерят своето естествено продължение“, каза още Нинова.  \r\nТя припомни, че БСП са внесли искания, но управляващите са ги отхвърлили. Нинова уточни, че БСП ще настоява МС да оттегли законопроекта за екотакса за дрехи и обувки втора употреба. \"Продължаваме да настояваме да се намали ДДС-то на хляба и лекарствата, да се преизчислят пенсиите“, заяви Нинова.  \r\nДеница КИТАНОВА", "date": "2018.11.13", "title": "Корнелия Нинова, БСП: Между първо и второ четене на бюджета ще внесем искания за отмяна на облагането с данък за старите коли"}
{"url": "http://www.focus-news.net/news/2018/11/13/2589777/d-r-yanka-draganova-rzi-varna-registrirani-sa-8-sluchaya-na-hepatit-a-na-teritoriyata-na-oblastta-ot-nachaloto-na-godinata.html", "text": "Регистрирани са 8 случая на хепатит А на територията на Варненска област от началото на годината. Това съобщи за  Радио „Фокус“ – Варна  д-р Янка Драганова, директор на дирекция „Надзор на заразните болести“ към Регионалната здравна инспекция (РЗИ). „Симптомите са обща отпадналост, гадене, повръщане, болки в дясно подребрие, на по-късен етап се появява пожълтяване, повишаване на температура или рядък обрив. Лечението  трябва да се извърши в болнично заведение, проследяват се трансаминазите на черния дроб и се преценява състоянието на всеки индивидуално в зависимост от неговите защитни сили и възраст“, каза още д-р Янка Драганова.  \r\n„Това е болестта на мръсните ръце. Профилактиката е свързана чрез спазване на лична хигиена – миене на ръце, особено след посещение на обществено място. След допир до външни автомати, клавиатури на компютри, врати и лостове в обществен транспорт задължително трябва да се почистват ръцете внимателно.  Тези неща водят до възможност за заразяване“, допълни още д-р Янка Драганова. \r\nТя отбеляза също, че заболеваемостта от хепатит А, регистрирана във Варненска област, е в рамките на нормата. „В повечето случаи се оздравява, но понякога може да остане хронифициране на инфекцията и на по-късен етап да се прояви до хронифициране на заболяването от страна на черния дроб. По-тежко протичат хепатит B и хепатит C. Сред най-уязвими групи попадат деца и по-възрастни хора, които са с намалени защитни сили. Хепатит А може да протече и безсимптомно. Заразоносител може да бъде и човек, на който по нищо не личи, че е болен – единствено лека отпадналост, дори без пожълтяване. Това е проява на аниктерична форма. Заболяването може да протече с леки симптоми, които да отшумят  бързо, а при други – с тежки такива. Всичко зависи от имунната система на човека“, допълни още д-р Янка Драганова. \r\nХристиян ТИЛКИЯН", "date": "2018.11.13", "title": "Д-р Янка Драганова, РЗИ – Варна: Регистрирани са  8 случая на хепатит А на територията на областта от началото на годината"}
{"url": "http://www.focus-news.net/news/2018/11/13/2589779/pregled-na-mezhdunarodnite-novini-do-13-chasa-agentsiya-fokus.html", "text": "Македонската редакция на  Deutsche Welle  уточнява, че няма издадена международна заповед за издирването на бившия премиер на страната Никола Груевски – той е търсен на територията на югозападната ни съседка.  \r\nОпозиционната ВМРО-ДПМНЕ отправи тежки критики към полицията и властта по повод опитите им да намерят бившия партиен лидер. „Клеветническа кампания\", „хунта\", „режим\", „политическо преследване\", „партийни бандити с полицейски значки\", бяха само част от квалификациите, които опозицията раздаде по адрес на властта и на полицаите, които участваха в издирването на Груевски.  \r\nРъководството на Министерството на вътрешните работи на Македония не е било на разположение за коментар относно действията на властите по случая. В момента на практика не съществуват официални информации дали полицията има оперативни доказателства, че Груевски е в страната, след като издирването започна пред дома му и паркинга на централата на ВМРО-ДПМНЕ. \r\n***  Председателят на опозиционното движение „Самоопределение“ Албин Курти изрази мнение, че президентът на Косово Хашим Тачи може да обсъжда с държавния глава на Руската федерация само един въпрос – личната му молба за убежище в страната, отбелязва електронното издание на водещото прищински ежедневник  Zeri . \r\n„След всички отстъпки, които направи на (президента на Сърбия Александър) Вучич, Тачи си направи снимка с Путин. Може да постигне споразумение с него само по въпроса за личната му молба за политическо убежище в Русия“, написа Курти в социалната мрежа „Фейсбук“. \r\nВ понеделник президентът на Косово Хашим Тачи обяви за провеждането на среща с държавния глава на Руската федерация Владимир Путин, състояла се кулоарите на мероприятията в Париж по повод отбелязването на 100-годишнината от края на Първата световна война. В рамките й лидерът на Кремъл е изказал подкрепа на Прищина за продължаващия диалог с Белград. \r\n„В Париж за пръв път се срещнах с президента на Русия Владимир Путин. Диалогът за нормализиране на отношенията между Косово и Сърбия и възможността за постигане на всеобхватно и правно обвързващо споразумение бяха основният фокус на нашия разговор. По този въпрос президентът на Русия беше категоричен: „Ако вие (Косово и Сърбия) постигнете мирно споразумение, Русия ще подкрепи това споразумение\", написа Тачи в социалната мрежа „Фейсбук“. \r\n***  Фридрих Мерц, един от кандидатите за председател на Християндемократическия съюз, изложи ясно позицията си спрямо „Алтернатива за Германия“. Съгласно думите му, тя е „чисто националсоциалистическа“ партия и непрекъснато привлича внимание с антисемитския си уклон, отбелязва  Die Sueddeutsche Zeitung , най-тиражираният вестник в Германия.  \r\nМерц бе категоричен – целта му е да се спечелят гласовете на онези избиратели, които са „избягали“ в „Алтернатива за Германия“. Коалицията с дясната партия не е опция според претендента за поста на канцлера Ангела Меркел в ХДС.  \r\nКакто вече стана ясно, „Алтернатива за Германия“ заема основна роля в стратегията на Мерц за надпреварата за поста в ХДС. Той се застъпва за обновяване на партията, но би искал то да се случи в „курс-ала-Меркел“. \r\n***  Руският опозиционен политик Алексей Навални информира, че е бил възпрепятстван да напусне страната с полет от летището Москва за Франция, където е трябвало да присъства на заседание на Европейския съд по правата на човека, предава  AFP . \r\n„Граничните охранители твърдят, че напускането ми е забранено. Има някакво писмо, в което се казва това, но няма обяснение защо\", написа Навални в социалната мрежа „Туитър“.  \r\nНавални поясни, че в Страсбург ще бъде обявено решението на съда за това дали неговите задържания в Русия през тази година са били политически мотивирани. Адвокатът на Навални Иван Жданов сподели снимка от документа, който забранява на клиента му да напуска пределите на Руската федерация. \r\n42-годишният политик бе освободен от задържане миналия месец, след като бе осъден на 20 дни в ареста за организиране на протести срещу Кремъл.Той също така изтърпя 30-дневна присъда през септември за организиране митинг в началото на годината. \r\n***  Президентът на Румъния Клаус Йоханис призна, че страната не е подготвена да поеме ротационното председателство на Съвета на Европейския съюз, отбелязва електронното издание на първия скопски вестник –  „Нова Македония“.   В тази връзка той настоя управляващото в Букурещ правителство на премиера Виорика Дънчила да подаде оставка. \r\nСъгласно думите на Йоханис, ситуацията в страната е „излязла от релси“ и е налице „политическа необходимост за смяна на правителството“, което той описа като „нещастен случай на румънската демокрация“. \r\nДънчила пое премиерски пост през януари, но според мнозина ролята й в управлението е ограничена – правителството продължава да бъде водено от лидера на Социалдемократическата партия Ливиу Драгнеа. Самият той не може да пое функциите на министър-председател заради обвиненията срещу него за изборни измами. \r\nОт редакцията припомнят, че Румъния трябва да поеме председателството на ЕС на 1 януари 2019 г. \r\n***  Европейският съюз „работи на всички нива“, за да избегне ескалация на търговското напрежение със САЩ. Това увери председателят на Европейската комисия Жан-Клод Юнкер, допълвайки, че преговорите с американския президент Доналд Тръмп „не са забавни, в тях няма развлечения\", съобщава  Politico  в европейската си редакция. \r\nНа конференция в Берлин Юнкер припомни, че през юли тази година е прекарал „шест часа с Тръмп“, за да обсъдят въпросите, свързани с търговията. „Това беше много оспорвано събитие, доста трудно от време на време, не беше забавно, нямаше развлечения, но ... няма нова търговска война между САЩ и Европа...Все още продължаваме преговорите на всички нива\", увери люксембургският политик. \r\n„Трябва да гарантираме, че ценностите на ЕС не са в опасност, но имаме нужда от тези търговски споразумения\", допълни Юнкер. Същевременно той подчерта, че остава „поддръжник на трансатлантическите отношения, защото не бихме могли да направим толкова много неща в Европа без активна подкрепа от САЩ\". \r\nЕвропейският комисар по търговията Сесил Малмстрьом пристига във Вашингтон във вторник за продължаване на преговорите с американските власти, припомнят от редакцията. \r\n***  Министър-председателят на Косово Рамуш Харадинай заяви, че президентът на Сърбия Александър Вучич примамва политиците в Прищина да обмислят предаването на северната част на страната под управлението на Белград в замяна на признаването на независимостта на най-младата държава на Балканите, съобщава електронното издание на прищинския ежедневник  Gazeta Express . \r\nВ интервю за местна телевизия Харадинай поясни, че планът на Сърбия предвижда поемането на контрола върху северната част на страната, богата на минерални ресурси. Той изрази увереност, че Сърбия иска подялба на Косово, като добави, че държавният й глава Александър Вучич стои зад сценария за размяна на територии, който неотдавна бе популяризиран и от президента на Косово Хашим Тачи. „Знам, че това е идея на Вучич и за да я реализира, Сърбия търси съюзници в Косово\", твърди Харадинай.  \r\nКосовският премиер увери, че е получил предложение и от Сърбия да обмисли тази идея. „Имаше директни инициативи от Белград за решаването на този въпрос. Те искат част от Северно Косово\", заяви Харадинай, като отбеляза, че същото предложение е било отправено и към Тачи, който „най-вероятно се е съгласил с условията на Сърбия \".  \r\nХарадинай продължи да твърди, че Сърбия непрекъснато се опитва да „продаде\" идеята на всеки политик в Косово в позиция да взима решения. В тази връзка той призова президента на Косово да се откаже от насърчаването на идеята за размяна на северната част на страната с части от Прешевската долина (Южна Сърбия), населена предимно с албанско мнозинство. Премиерът изрази увереност, че реториката на Тачи е с цел противодействие на териториалните претенции на Сърбия в Косово. \r\nНа въпроса какъв е планът за „адаптиране на границата\" и какви са териториалните претенции на Сърбия в Косово, Харадинай заяви, че според плана Сърбия няма да поеме контрола върху язовира „Газивода“, който е от ключово значение за водоснабдяването на някои косовски общини, включително части от косовската столица Прищина. През септември сръбският президент Вучич избра да посети тъкмо язовира. Тогава той подчерта, че мината „Трепча“, някога част от металургичен гигант, ще остане под косовска власт. „Трепча“ има залежи на оловни, цинкови и сребърни мини. Някога в нея са работели около 20 хил. души. Комплексът се е възприемал като източник на по-голямата от минералното богатство на бивша Югославия. \r\n***", "date": "2018.11.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/11/13/2589780/sadiyskata-kolegiya-na-visshiya-sadeben-savet-osvobodi-tinka-koseva-kato-rakovoditel-na-administrativen-sad-varna.html", "text": "Съдийската колегия на Висшия съдебен съвет освободи Тинка Косева като ръководител на Административен съд – Варна. На основание чл. 169, ал. 5 от ЗСВ тя е преназначена на заеманата преди назначаването ѝ за административен ръководител – председател, длъжност „съдия“ в Административен съд – Варна. Това съобщиха от пресцентъра на  ВСС . \r\nСъдийската колегия на ВСС определи Борислав Георгиев Милачков – заместник на административния ръководител – заместник-председател на Административен съд – Варна, за изпълняващ функциите „административен ръководител – председател“ на Административен съд – Варна, считано от датата на вземане на решението до встъпване в длъжност на нов административен ръководител.", "date": "2018.11.13", "title": "Съдийската колегия на Висшия съдебен съвет освободи Тинка Косева като ръководител на Административен съд – Варна"}
{"url": "http://www.focus-news.net/news/2018/11/13/2589773/ria-novosti-ruskiyat-premier-uchastva-v-konferentsiyata-za-libiya-v-palermo.html", "text": "Министър-председателят на Руската федерация Дмитрий Медведев участва в конференцията за Либия, която се проведе в италианския град Палермо, предава  РИА Новости .  \r\nНа срещата присъстваха президентите на Египет и Тунис, а също и министър-председателят на Италия Джузепе Конте. Либия е била представена от командващия армията маршал Халифа Хафтар.  \r\nОфициалната програма на конференцията е продължила около два часа, поясниха от Министерството на външните работи в Москва. Не се съобщават подробности за хода на преговорите. Тереза Герова", "date": "2018.11.13", "title": "РИА Новости: Руският премиер участва в конференцията за Либия в Палермо"}
{"url": "http://www.focus-news.net/news/2018/11/13/2589771/dots-d-r-lyudmil-vagalinski-naim-edno-ot-nay-tsennite-otkritiya-pri-razkopkite-na-antichen-grad-herakleya-sintika-e-srebarna-moneta-na-aleksandriya-pontika.html", "text": "Едно от най-ценните открития при разкопките на античен град Хераклея Синтика е сребърна монета на Александрия Понтика. Това каза за  Радио „Фокус“-Пирин  доц. д-р Людмил Вагалински, директор на Националния археологически институт с музей (НАИМ) към Българската академия на науките (БАН) и ръководител на проучванията на античен град Хераклея Синтика. По думите му тя е открита на сериозната дълбочина от 5 метра в контекста в средата на руини от опожаряване. „Нейната датировка е много значима. Датировката на тези сребърни монети е средата на 5 век пр. Хр. докъм средата на 4 век пр. Хр. Даже точно тази монета може би е от първата половина на 5 век пр. Хр.“, уточни той. Специалистът заяви, че монетата е ранна, но градът е създаден през първата половина на 4 век. Според него въпросът е какво прави тази монета в културните пластове – или тя е много закъсняла и е свързана с основаването на града, или е свидетелство за активността на местните Траки и племето Синти, тоест това е част от селището им. \r\n„При последните разкопки на античен град Хераклея Синтика открихме акропола, но не успяхме да локализираме театъра“, отбеляза доц. д-р Людмил Вагалински. „Театърът за момента не знаем къде е. Много се надявах и бях почти сигурен, че той трябва да е на хълма Кожух, защото е удобен със своите извивки, но досега нямаме категорична аномалия, която да го локализира. Според друга работна теза, която допускаме, той е трябвало да бъде разположен южно от централния площад Форума, но това ще затрудни неговото проучване“, коментира той. Експертът уточни, че затрудняването в проучването ще бъде защото там има много частни оранжерии, а и подпочвената вода в този район излиза на около 5,50 метра. Доц. Вагалински заяви, че в района на акропола иманярите са били доста активни и в следствие на това вътрешността му е доста прекопана и буквално разбъркана. По думите му всичко това ще бъде предизвикателство именно заради нарушения културен пласт след тази иманярска истерия. \r\nНатали СТЕФАНОВА", "date": "2018.11.13", "title": "Доц. д-р Людмил Вагалински, НАИМ: Едно от най-ценните открития при разкопките на античен град Хераклея Синтика е сребърна монета на Александрия Понтика"}
{"url": "http://www.focus-news.net/news/2018/11/13/2589783/varna-razsledvaniyat-za-podkup-inspektor-ot-varnenskiya-zatvor-ostava-pod-domashen-arest.html", "text": "Инспекторът социална дейност и възпитателна работа от Затвор – Варна Явор Д., разследван затова, че поискал и получил дар, парични средства, които не му се следват, за да извърши действия по служба ще продължи да търпи втората по тежест мярка за процесуална принуда. Варненския апелативен съд потвърди „домашния арест“ на обвиняемия и остави без уважение жалбата на защитата му срещу потвърдената и на първа инстанция мярка за неотклонение. Това съобщиха от  Варненския апелативен съд . \r\nинспекторът търпи „домашен арест“ от края на август тази година, когато му е повдигнато обвинение за създадена организация и престъпна схема за получаване на парични средства от лица, изтърпяващи различни по размер наказания в Затвора Варна. Професионалните задължения на обвиняемия са били превъзпитание на затворниците, подпомагане на тяхната ресоциализация и коригиране на поведението им. В хода на следствените действия били събрани доказателства, че той се облагодетелствал финансово, за да извършва действия по служба, свързани с правното положение на лишени от свобода. Затворниците заплащали за предстоящите действия на инспектора чрез парични преводи към цивилно лице, свързано с лишен от свобода, привлечен като съучастник и помагач на обвиняемия. Престъпното деяние е тежко умишлено по смисъла на закона, за което се предвижда наказание лишаване от свобода до 6 години. Инспекторът е освободен от длъжност. \r\nПред въззивната апелативна инстанция обвиняемият поиска да получи възможност да работи, за да издържа 5-членното си семейство. Той декларира, че ако бъде осъден е готов да понесе наказанието си, но в настоящия момент би искал да е полезен на близките си. \r\nВарненският апелативен съд обаче потвърди като правилни и законосъобразни всички основания на Окръжен съд – Варна, с които е била потвърдена първоначалната мярка за неотклонение „домашен арест“. Три месеца след привличането на Явор Д. като обвиняем няма доказателства, които да разколебаят обосновано предположение, че той е съпричастен към престъпната дейност, която се отличава с висока степен на обществена опасност. Чистото съдебно минало на обвиняемия, постоянния му адрес и семейното му положение и на този етап от следствените действия са основание за извода, че няма опасност ако е под „домашен арест“, Явор Д. да се укрие или да извърши престъпление. \r\nОпределението на Апелативен съд – Варна, с което се потвърждава втората по тежест мярка за процесуална принуда „домашен арест“, взета спрямо вече бившия инспектор социална дейност и възпитателна работа от Затвора – Варна Явор Д., разследван за подкуп е окончателно.", "date": "2018.11.13", "title": "Варна: Разследваният за подкуп инспектор от варненския затвор остава под домашен арест"}
{"url": "http://www.focus-news.net/news/2018/11/13/2589769/veliko-tarnovo-organizatorite-se-sabirat-za-da-izberat-data-za-sledvashtiya-protest-v-grada.html", "text": "Организаторите се събират, за да изберат дата за следващия протест във Велико Търново. Това съобщи за  Радио „Фокус“ – Велико Търново  един от организаторите Ваня Димова. Тя посочи, че по всяка вероятност той ще се проведе на 18 ноември (неделя). Отново гражданите ще изразят своето недоволство чрез мотошествие. Ваня Димова посочи,че протестите вече ще се провеждат в този формат, като идеята е всеки път шествието да сменя маршрута си. По думите й мотошествието, освен че е по-атрактивно, е и по-удобно за гражданите заради промяната в климатичните условия. Предстои организаторите на протеста да подадат заявление в Общината за провеждането на такъв, в рамките на от 24 до 48 часа преди самото събитие.  \r\nВаня Димова посочи, че на предния протест, провел се на 11 ноември (неделя), са присъствали около 2000 души. Очакванията са на следващия протестиращите да са повече. \r\n„Фокус“ припомня, че последният протест се проведе на 11 ноември. Двете групи недоволни граждани – тези с исканията на оставката на вицепремиера Валери Симеонов и тези срещу високите цени на горивата, се обединиха. За кратко те блокираха главен път София – Варна. \r\nНадежда КРЪСТЕВА", "date": "2018.11.13", "title": "Велико Търново: Организаторите се събират, за да изберат дата за следващия протест в града"}
{"url": "http://www.focus-news.net/news/2018/11/13/2589767/zeri-kosovo-spored-lidera-na-samoopredelenie-hashim-tachi-mozhe-da-obsazhda-s-vladimir-putin-samo-molbata-mu-za-ubezhishte-v-rusiya.html", "text": "Председателят на опозиционното движение „Самоопределение“ Албин Курти изрази мнение, че президентът на Косово Хашим Тачи може да обсъжда с държавния глава на Руската федерация само един въпрос – личната му молба за убежище в страната, отбелязва електронното издание на водещото прищински ежедневник  Zeri . \r\n„След всички отстъпки, които направи на (президента на Сърбия Александър) Вучич, Тачи си направи снимка с Путин. Може да постигне споразумение с него само по въпроса за личната му молба за политическо убежище в Русия“, написа Курти в социалната мрежа „Фейсбук“. \r\nВ понеделник президентът на Косово Хашим Тачи обяви за провеждането на среща с държавния глава на Руската федерация Владимир Путин, състояла се кулоарите на мероприятията в Париж по повод отбелязването на 100-годишнината от края на Първата световна война. В рамките й лидерът на Кремъл е изказал подкрепа на Прищина за продължаващия диалог с Белград. \r\n„В Париж за пръв път се срещнах с президента на Русия Владимир Путин. Диалогът за нормализиране на отношенията между Косово и Сърбия и възможността за постигане на всеобхватно и правно обвързващо споразумение бяха основният фокус на нашия разговор. По този въпрос президентът на Русия беше категоричен: „Ако вие (Косово и Сърбия) постигнете мирно споразумение, Русия ще подкрепи това споразумение\", написа Тачи в социалната мрежа „Фейсбук“.  Тереза Герова", "date": "2018.11.13", "title": "Zeri (Косово): Според лидера на „Самоопределение“ Хашим Тачи може да обсъжда с Владимир Путин само молбата му за убежище в Русия"}
{"url": "http://www.focus-news.net/news/2018/11/13/2589784/prof-din-antonina-kuzmanova-pohvalno-e-uchastieto-na-obshtina-grad-dobrich-v-dunavskata-transnatsionalna-programa.html", "text": "Не всяка община, която може да участва в Дунавския проект, участва. Похвално е участието на Община град Добрич. Заслуги имат и колегите от Регионалният исторически музей (РИМ) в Добрич. Това каза по време на откриването на  Националната научна конференция „Добруджа в края на Първата световна война“, на която е домакин Добрич, проф. д.и.н. Антонина Кузманова, модератор на форума, предаде кореспондентът на  Радио „Фокус” – Варна . Научният форум в добруджанския град е организиран като част от събитията за популяризиране на културното наследство от времето на Първата световна война по проект NETWORLD по транснационалната програма „Дунав“, в който участват 16 европейски партньори, между които е и Регионалният исторически музей в Добрич. Предвид участниците в конференцията проф. Кузманова подчерта, че нейните очаквания са тя да бъде полезна и поучителна. В първия ден доклади представят изследователи и преподаватели от авторитетни висши учебни заведения в страната, българи, работещи зад граница, от БАН, от исторически музеи в страната и други ведомства. Сред имената на участниците са тези на доц. д-р Стефан Минков, проф. д.и.н. Радослав Мишев, доц. д-р Благовест Нягулов, проф. д.и.н. Велико Лечев, проф. д.и.н. Тодор Петров, д-р Николай Поппетров, д-р Кремена Митева, д-р Володя Милачков и много други. Програмата на научната конференция е публикувана на сайта на РИМ – Добрич в рубриката „Новини“.  \r\nЖулиета НИКОЛОВА", "date": "2018.11.13", "title": "Проф. д.и.н. Антонина Кузманова: Похвално е участието на Община град Добрич в Дунавската транснационална програма"}
{"url": "http://www.focus-news.net/news/2018/11/13/2589782/afp-vodenata-ot-sauditska-arabiya-regionalna-koalitsiya-razreshi-meditsinska-evakuatsiya-v-yemen.html", "text": "Водената от Саудитска Арабия регионална коалиция разреши медицинска евакуация на бунтовниците хути в Йемен. Това бе обявено след посещение на британския външен министър Джеръми Хънт в региона, съобщиха от кабинета му във вторник, предава  AFP . \r\n„Коалиционните сили ще позволят на ООН да контролира медицинската евакуация на хутите, включително до петдесет ранени бойци, в Оман, преди провеждането на нов кръг от мирни преговори в Швеция по-късно този месец\", се казва в изявление на Министерството на външните работи на Великобритания. Тереза Герова", "date": "2018.11.13", "title": "AFP: Водената от Саудитска Арабия регионална коалиция разреши медицинска евакуация в Йемен"}
{"url": "http://www.focus-news.net/news/2018/11/13/2589787/sadiyskata-kolegiya-na-vss-nasrochi-izvanredni-zasedaniya-za-izslushvane-na-dopusnatite-kandidati-za-administrativni-rakovoditeli-na-pet-sadilishta.html", "text": "Съдийската колегия на Висшия съдебен съвет насрочи извънредни заседания на 7 и 14 декември 2018 г. за изслушване на допуснатите кандидати за административни ръководители на пет съдилища. Това съобщиха от пресцентъра на  ВСС . \r\nНа 07 декември 2018 г. Колегията ще проведе събеседване с допуснатия кандидат – Веселин Димитров Хаджиев – съдия в Окръжен съд – Пловдив, в процедурата за избор на административен ръководител на Окръжен съд - Пловдив. Тогава ще бъдат изслушани също Елеонора Петрова Серафимова - административен ръководител на Окръжен съд – Пазарджик, и кандидат за втори мандат, и Росица Генадиева Тодорова – Газибарова – административен ръководител на Районен съд Елин Пелин - също кандидат за втори мандат. \r\nСъбеседването с двамата кандидати за председател на Районен съд – Бургас – Дарина Кирчева Йорданова и Асен Тотев Радев, съдии в същия съд, е планирано за 14 декември 2018 г. Тогава ще бъдат изслушани и двамата кандидати за председател на Районен съд – Велики Преслав – Росица Маринова Томова – следовател в Окръжен следствен отдел – Шумен, и Диана Димова Петрова – и. ф. административен ръководител – председател на Районен съд – Велики Преслав.", "date": "2018.11.13", "title": "Съдийската колегия на ВСС насрочи извънредни заседания за изслушване на допуснатите кандидати за административни ръководители на пет съдилища"}
{"url": "http://www.focus-news.net/news/2018/11/13/2589778/prezidentat-rumen-radev-danakat-varhu-motornite-prevozni-sredstva-nyama-da-dovede-do-postigane-na-tarseniya-ekologichen-efekt.html", "text": "Президентът Румен Радев наложи вето на разпоредби от Закона за изменение и допълнение на Закона за корпоративното подоходно облагане (ЗИД ЗКПО), съобщиха от  прессекретариата на държавния глава.   \r\nДържавният глава наложи вето на Закона за изменение и допълнение на Закона за корпоративното подоходно облагане, приет на 07 ноември 2018 г., като изразява несъгласие с разпоредбите относно:  \r\n·данъка върху моторните превозни средства, чиято уредба няма да стимулира замяната на по-старите автомобили с по-нови, нито ще доведе до постигане на търсения екологичен ефект. Състоянието на превозните средства в една държава е проекция на стандарта на живот и показател за съществуващите социални разслоения в нея. Приетите правила ще стоварят данъчната тежест върху гражданите с ниски и средни доходи, както и върху малкия и средния бизнес. Не се отчита нито колко често се ползват превозните средства, нито наличието на катализатори, нито вида на горивото. Няма и гаранции, че събраните средства от този данък ще се разходват за екологични цели.  \r\n·отлагането на реформата за таксата върху битовите отпадъци, направено без никакви мотиви. Според държавния глава не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. Това е особено неприемливо, когато се удължава прилагането на конституционно нетърпима уредба - таксата за битови отпадъци да продължава да е според данъчната оценка на имота, а не според количеството отпадъци.  \r\n·въвеждането на по-високи данъчни ставки за имоти в населени места от Списъка на курортите в  България, в зависимост от използването на имота. Президентът се позовава на последователната практика на Конституционния съд за определяне размера на имуществените данъци.  \r\n·промените в Закона за митниците, внесени и приети след първо четене, са извън обхвата на ЗИД ЗКПО. С тях преобразуването на митниците в териториални дирекции се представя като закриване, което води до прекратяване правоотношенията на служителите. Конституционно неприемливо е и предвиденото прекратяване без предизвестие по преценка на директора на Агенция „Митници“, на правоотношенията с висши държавни служители. Така се ликвидира стабилитетът, който е основен принцип на държавната служба и уволнените се лишават от съдебна защита.  Пълния текст на Мотивите за връщане за ново обсъждане в Народното събрание на разпоредби от Закона за изменение и допълнение на Закона за корпоративното подоходно облагане четете по-късно в \"Мнение\".", "date": "2018.11.13", "title": "Президентът Румен Радев: Данъкът върху моторните превозни средства няма да доведе до постигане на търсения екологичен ефект"}
{"url": "http://www.focus-news.net/news/2018/11/13/2589781/korneliya-ninova-bsp-tsvetanov-obarka-svetovniya-i-evropeyskiya-red-upravlyavashtite-da-se-razberat-pomezhdu-si-zashtoto-imat-problemi-s-horata.html", "text": "Цветан Цветанов обърка световния и европейския ред – управляващите да се разберат помежду си, защото имат проблеми с хората на улицата. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  „Пактът за миграция не се е гласувал в Брюксел от ЕП, а се гласува в Ню Йорк и там е гласувал представителят на българското правителство и не евродепутатите на БСП са гласували за пакта на миграция в Брюксел, просто защото той не се гласува там. Едно е Брюксел, едно е Ню Йорк“, каза Нинова. Тя посочи, че Цветанов си е позволил да оспори конституционния ред в държавата и устоите й. „Каза, че при служебен кабинет се управлява еднолично и непрозрачно. Служебният кабинет е разписан в Конституцията на страната. Неговите думи са де факто оспорване на установения конституционен ред“, допълни още Нинова.  \r\nСпоред нея Цветанов се е прехвърлил и на местната власт как БСП са подтикнали своите кметове и те стоят зад протестите в страната. „Много интересно как кметовете ни от Асеновград, от Брегово, от Тунджа, Гоце Делчев, Арчар и Хърлец организираха протестите във Варна, София и Пловдив. Защо са им тогава Фандъкова, Николов, Портних – да си ги оттеглят, след като ние можем с кметовете от Хърлец и от Изворище да направим протестите, каквито ги видяхте в големите градове на страната – благодаря, сериозно признание за нашата сила и на нашите кметове. Да се вземат в ръце в тази ситуация, разбираме, че имат тежки проблеми. С патриотите проблеми и разправии, вътре помежду им проблеми и разправии. Менда Стоянова вкарва един закон, Бойко Борисов го изкарва. Екатерина Захариева каза, че подкрепя пакта за миграция, Бойко Борисов казва, че не подкрепя“, каза Нинова и препоръча на управляващите да не прехвърлят отговорностите там, където ги няма.  \r\nДеница КИТАНОВА", "date": "2018.11.13", "title": "Корнелия Нинова, БСП: Цветанов обърка световния и европейския ред – управляващите да се разберат помежду си, защото имат проблеми с хората"}
{"url": "http://www.focus-news.net/news/2018/11/13/2589792/granichni-politsai-ot-dragoman-razkriha-visokotehnologichna-instalatsiya-za-proizvodstvo-na-kanabis-zadarzhani-sa-dvama.html", "text": "Гранични полицаи от Драгоман разкриха високотехнологична инсталация за производство на канабис, задържани са двама. Това съобщиха от пресцентъра на  МВР . Служителите от сектор „Оперативно-издирвателна дейност“ в Регионална дирекция „Гранична полиция“-Драгоман са работили по сигнала за производство на наркотични вещества около месец. В резултат на интензивната работа е локализиран имотът и прилежащата към него двуетажна къща в Драгоман, където най-вероятно се e осъществявала незаконната дейност. Изследвайки външните подобрения на фасадата на къщата и топлообмена на различните помещения чрез използване на термовизионно наблюдение, граничните полицаи достигнали до извода, че приземният и вторият етажи се използват за дейност, изискваща висока постоянна температура.  \r\nПредприетите мерки за пресичане на евентуалната престъпна дейност били съгласувани с районната прокуратура в Сливница и на 11 ноември служители на РДГП – Драгоман предприели специализирани полицейски действия  в момент, в който в къщата са били 28-годишна жена, собственичка на имота, и 45–годишен мъж от Сливница, криминално проявен.   \r\nНа адреса граничните полицаи открили изградена високотехнологична инсталация за производство на канабис. Иззети са общо 589 зелени тревисти растения в саксии и 3300 грама суха зелена тревиста маса, реагиращи при полеви наркотест на канабис. Намерени са и измервателна електронна везна, две машини за вакуумиране на найлонови пликове, мелница за ситно нарязване и филтриране на суха тревиста маса, голямо количество химически компоненти /четири бидона и 16 туби с различен обем/, свързани с производството на забраненото наркотично вещество и документи, свързани с набавянето на суровините, необходими за отглеждане на канабис. В прилежащия към къщата гараж е установен мощен електрически генератор, служещ за захранване на паралелна електрическа инсталация, която е поддържала изграденото съоръжение за отопление и вентилация на наркооранжерията.  \r\nСобственичката на имота и мъжът са задържани. Образувано е досъдебно производство по описа на РДГП-Драгоман, работата по неговото документиране продължава под наблюдението на Софийска окръжна прокуратура.", "date": "2018.11.13", "title": "Гранични полицаи от Драгоман разкриха високотехнологична инсталация за производство на канабис, задържани са двама"}
{"url": "http://www.focus-news.net/news/2018/11/13/2589791/radoslav-boyukliyski-patna-politsiya-kyustendil-pravilnoto-povedenie-na-peshehodtsite-na-patya-i-otnoshenieto-na-vodachite-kam-tyah-e-aktsentat-vav-vtoriya-etap-na-aktsiya-zima.html", "text": "Правилното поведение на пешеходците на пътя и отношението на водачите към тях е акцентът във втория етап на акция „Зима”. Това съобщи за  Радио „Фокус” – Кюстендил  Радослав Боюклийски, началник на сектор „Пътна полиция” към Областна дирекция на МВР – Кюстендил. Вторият етап от акцията продължава до 20 ноември. При него акцентът е поставен върху правилното поведение на пешеходците на пътя и на водачите на моторни превозни средства спрямо тях. Вторият етап преминава под надслов „Пешеходци и водачи за толерантност на пътя”. В рамките на този етап ще бъде отбелязан Световния ден за възпоменание на жертвите от пътни произшествия – 20 ноември. Данните сочат, че най-често пътни произшествия с пешеходци възникват в населените места на улични отсечки, в зоните между кръстовищата, на пешеходни пътеки, при неправилно движение на пешеходците по платното, неправилно и внезапно пресичане на кръстовища, съчетано с несъобразена и превишена скорост на водачи на моторни превозни средства. \r\nВенцеслав ИЛЧЕВ", "date": "2018.11.13", "title": "Радослав Боюклийски, „Пътна полиция” – Кюстендил: Правилното поведение на пешеходците на пътя и отношението на водачите към тях е акцентът във втория етап на акция „Зима”"}
{"url": "http://www.focus-news.net/news/2018/11/13/2589795/dragomir-ganchev-paten-kontrol-pri-oblastna-direktsiya-na-mvr-varna-42-dushi-sa-zaginali-a-789-sa-raneni-pri-katastrofi-v-oblastta-ot-nachaloto-na-godinata.html", "text": "42 души са загинали, а 789 са ранени при катастрофи във Варна и областта за периода от началото на годината до 11 ноември. Това каза в интервю за  Радио „Фокус“ – Варна  старши инспектор Драгомир Ганчев, началник група „Пътен контрол“ при Областна дирекция на МВР – Варна, във връзка с отбелязването на 13 ноември като Ден без пешеходци – жертви на пътя. Той отбеляза, че регистрираните тежки катастрофи в региона за този отчетен период са общо 628. По отношение на поведението на пешеходците и водачите на пътя старши инспектор Драгомир Ганчев подчерта, че контролната дейност е насочена към спазване на правилата за движение. „Когато близо до тях има пешеходна пътека, са длъжни да я използват, да не навлизат внезапно на платното за движени. По част от булевардите в разделителната ивица са поставени парапети, които пешеходците прескачат и по този начин  излагат на риск собствения си живот. Контролната дейност в това отношение ще продължи не само във времето на акция „Зима“, но и извън нея“, заяви старши инспектор Драгомир Ганчев. \r\nЕтапът „Пешеходци и водачи за толерантност на пътя“, част от акция „Зима“, има за цел да се напомни на пешеходците за техните задължения и отговорности като участници в движението, както и че със своето правилно поведение могат да допринесат за безопасността на движението по пътищата.В рамките на този етап денят 13 ноември е обявен за Ден без пешеходци – жертви на пътя. \r\n„Пътна полиция” при Областната дирекция на МВР – Варна призовава всички пешеходци да бъдат внимателни и да дават личен пример с поведението си на пътя – да не бързат, когато пресичат, да избират за придвижването си осветени участъци от пътя, да бъдат търпеливи на спирките на масовия градски транспорт, да избягват да се движат по пътното платно и да  бъдат предпазливи при намалена видимост и хлъзгава настилка. \r\nМарияна ВАЛЕНТИНОВА", "date": "2018.11.13", "title": "Драгомир Ганчев, „Пътен контрол“ при Областна дирекция на МВР – Варна: 42 души са загинали, а 789 са ранени при катастрофи в областта от началото на годината"}
{"url": "http://www.focus-news.net/news/2018/11/13/2589790/inzh-daniel-panov-nsorb-iskame-sreshta-s-prezidenta-radev-za-da-mu-obyasnim-zashto-se-e-stignalo-do-promenite-v-danaka-na-avtomobilite.html", "text": "Искаме среща с президента Радев, за да му обясним защо се е стигнало до промените в данъка на автомобилите. Това каза на брифинг председателят на УС на Националното сдружение на общините в Република България (НСОРБ) и кмет на Велико Търново инж. Даниел Панов, предаде репортер на  Агенция „Фокус“ . Инж. Панов обясни, че пресконференцията е във връзка с ветото на президента Румен Радев. „Това, което в последно време забелязваме, е, че действително се манипулира с данъка на автомобилите, като още през 2015 г. общото събрание на НСОРБ гласува Законът за местни данъци и такси да бъде изцяло нов. Бих казал, че с добрата комуникация с правителството в последните години успяхме да променим някои неща в закона, като едно от тях беше за данъка на автомобилите. Като тук мога да вмъкна, че това е една от мерките, които ЕС прилага най-вече за чистотата на въздуха. С тази мярка не се вдига толкова драстично данъка на автомобилите - това ще стане с от 5 до 10 лв. на година. И в крайна сметка с тези 55 ст., които се получават, подпомагаме въздуха да бъде по-чист в нашите общини“, обясни той. \r\nПредседателят на УС на НСОРБ посочи, че Законът за местни данъци и такси е бил в интернет и всеки един от заинтересованите лица е можел да възрази срещу него. „Но за да се стигне до тези промени, НСОРБ сме търсили становища от всички български общини и сме стигнали до преработване специално на тази част за данъка на автомобили. И промените са одобрени, като те са най-вече в два аспекта – екологични и остарялата база на превозните средства. Допитвали сме се не само до малките общини, а до всички. Като НСОРБ ние защитаваме интереса на местната власт пред изпълнителната и действително в последните години се случват много добри неща. Създаването също така на електронни услуги за платен данък при преминаването на технически преглед също дадоха добри резултати“, каза още инж. Панов. \r\nТой посочи, че общинските съвети трябва да определят данъка в диапазони, съгласно закона, като до 31 януари те трябва да излязат с предложения и решения как да бъде променен този данък. „Искам да препоръчам на колегите от общините да разработят няколко варианта и да покажат на гражданите как този данък ще бъде увеличен. А президентът е добре да изслуша НСОРБ, за да обясним по какъв начин се е стигнало до тази промяна в Закона за местните данъци и такси в частта данък върху автомобили. Защото тя няма да засегне толкова хората, които имат стари автомобили – таксата ще бъде минимална. В НСОРБ винаги сме се стремели всички промени да стават поетапно, за да дишаме по-чист въздух. Надяваме се президентът да определи дата за среща, за да му обясним с цифри промените“, коментира инж. Панов. \r\nЦветилена СИМЕОНОВА", "date": "2018.11.13", "title": "Инж. Даниел Панов, НСОРБ: Искаме среща с президента Радев, за да му обясним защо се е стигнало до промените в данъка на автомобилите"}
{"url": "http://www.focus-news.net/news/2018/11/13/2589785/kaloyan-pargov-bsp-tarsete-podbuditelite-na-protestite-na-dondukov-v-mnozinstvoto-v-parlamenta-i-pri-ministar-goranov.html", "text": "Търсете подбудителите на протестите на „Дондуков“ в мнозинството в парламента и при министър Горанов. Това каза председателят на Градския съвет на БСП – София и член на Изпълнителното бюро на партията Калоян Паргов по време на пресконференция, предаде репортер на  Агенция „Фокус“ . По думите на Паргов хората излизат на улицата от бедност, немотия и безперспективност. „Днес е денят на доброто. Честит ден на доброто и понеже ние искаме да сме добри, доброто да бъде в името на политика за хората, а не доброто в името на тесни конюнктурни и партийни интереси. Всичко това, което чухте от името на председателя е от името на доброто на хората“, каза още Паргов.  \r\nДеница КИТАНОВА", "date": "2018.11.13", "title": "Калоян Паргов, БСП: Търсете подбудителите на протестите на „Дондуков“ в мнозинството в парламента и при министър Горанов"}
{"url": "http://www.focus-news.net/news/2018/11/13/2589798/sofiya-43-godishen-stolichanin-s-blizo-50-kriminalni-registratsii-e-zadarzhan-sled-presledvane-v-zh-k-orlandovtsi.html", "text": "43-годишен столичанин с близо 50 криминални регистрации е задържан във Второ Районно управление - СДВР след кратко преследване. Това съобщиха от пресцентъра на  МВР . Тази нощ, около 1.10 часа, в ж. к. „Орландовци“ полицейски служители подали сигнал за спиране на лек автомобил „Ауди А 6“. Шофьорът не се подчинил, ударил патрулния автомобил и продължил движението си. В резултат на незабавните заградителни действия малко по-късно автомобилът е спрян. Задържан е шофьорът, с богато криминално минало, с близо 50 криминални регистрации. Той е отказал да даде кръвна проба за алкохол и упойващи вещества. Задържан е с полицейска мярка до 24 часа. По случая е образувано досъдебно производство.", "date": "2018.11.13", "title": "София: 43-годишен столичанин с близо 50 криминални регистрации е задържан след преследване в ж. к. „Орландовци“"}
{"url": "http://www.focus-news.net/news/2018/11/13/2589786/korneliya-ninova-bsp-protestite-mogat-da-uskoryat-ostavkata-na-kabineta-i-provezhdaneto-na-predsrochni-izbori.html", "text": "Заявката за оставка на кабинета и предсрочни избори е стара, стои и днес и е актуална – тези протести могат да ускорят тези процеси. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „Не сме обсъждали при какви условия как да оглавяваме протеста. Обсъждали сме единствено причините, решенията на тези въпроси – законодателните предложения и декларираната от нас подкрепа за исканията на хората“, каза Нинова. Лидерът на БСП подчерта, че партията не подкрепя отделните групи, а исканията зад които застават тези хора. „Искат да няма данък върху старите коли. Не е справедлив този данък. И ние искаме чист въздух, но хората нямат пари да си сменят колите. Искат намалено ДДС върху храни и лекарства. Искат мерки за младите семейства и за децата, за майките с увреждания. Зад това заставаме. Кои са изразителите на тези искания – всеки има право. Важна е политиката, която те искат да се провежда“, допълни лидерът на БСП.  \r\nДеница КИТАНОВА", "date": "2018.11.13", "title": "Корнелия Нинова, БСП: Протестите могат да ускорят оставката на кабинета и провеждането на предсрочни избори"}
{"url": "http://www.focus-news.net/news/2018/11/13/2589789/kaloyan-pargov-bsp-sofiya-raboti-za-dvata-izbora-dogodina-shte-se-borim-za-parvoto-myasto.html", "text": "БСП – София работи за двата избора догодина – ще се борим за първото място. Това каза председателят на Градския съвет на БСП – София и член на Изпълнителното бюро на партията Калоян Паргов по време на пресконференция, предаде репортер на  Агенция „Фокус“ . „За доброто на България БСП - София като част от партията ще даде своя принос в цялостния резултат на БСП. Ние работим сериозно по този въпрос. Имаме нужната консолидация в София. Вече започнахме да си издигаме районни кметове. Да си правим избирателни комисии, да се готвим за избори“, каза Паргов. По думите му, който играе за второто място, обикновено получава третото“  \r\nНа въпрос дали активисти на БСП изразяват недоволство или надъхват за такова, Паргов коментира: „След като ГЕРБ са подбудителите на протеста, ние сме потърпевши, няма как като граждани да не изразим тази позиция. Всеки трети протестира в България. Това означава, че ние все пак познаваме тук-таме някой „всеки трети“. Нормално е да си говорим. Нашата работа като политици е да си говорим с хората“, заяви Паргов.  \r\nДеница КИТАНОВА", "date": "2018.11.13", "title": "Калоян Паргов: БСП – София работи за двата избора догодина – ще се борим за първото място"}
{"url": "http://www.focus-news.net/news/2018/11/13/2589794/korneliya-ninova-bsp-nyama-da-se-registrirame-v-plenarana-zala-dokato-valeri-simeonov-ne-podade-ostavka-kvorum-na-mnozinstvoto-nyama-da-pravim.html", "text": "Няма да се регистрираме в пленарана зала, докато Валери Симеонов не подаде оставка – кворум на мнозинството няма да правим. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . На въпрос дали БСП ще се върне активно в Народното събрание с участие в заседанията Нинова заяви: „Няма да се регистрираме докато Валери Симеонов не подаде оставка. Кворум на мнозинството ГЕРБ и Патриоти няма да правим. Ще уважим призива на Бойко Борисов от преди няколко години, че кворумът е задължение за мнозинството. Когато си направят кворума – ще бъдем активни в дебати, законодателни инициативи, в отстояване на позициите си“. Нинова коментира, че на заседанието на Националния съвет на партията в неделя не е ставало въпрос нито за оставки, нито за победи, нито за победени. „Всички въпроси, които имахме да решаваме, ги решихме в разговор, с гласуване, демократично и вие сте известени за резултатите. Даже преди ние да излезем да ги обявим“, каза още Нинова.  \r\nЛидерът на БСП коментира и смяната на главния редактор на вестник „Дума“. Нинова обясни, че  Йордан Мичев е назначен за заместник-главен редактор. „Оставката му и отстраняването му от длъжността изпълняващ длъжността главен редактор, не означава, че сме го прехвълили да стане заместник. Той от първия ден тук е заместник-главен редактор“, допълни лидерът на БСП. По думите ѝ по същия начин е била преди това и Таня Джаджева. \r\nДеница КИТАНОВА", "date": "2018.11.13", "title": "Корнелия Нинова, БСП: Няма да се регистрираме в пленарана зала, докато Валери Симеонов не подаде оставка – кворум на мнозинството няма да правим"}
{"url": "http://www.focus-news.net/news/2018/11/13/2589801/sport-predstoi-izigravaneto-na-vtorite-dvuboi-ot-grupa-leytan-hyuit-v-london.html", "text": "Предстои изиграването на вторите двубои от група „Лейтън Хюит“ на финалите на АТР в британската столица Лондон, след които ще станат ясни класиралите се за следващия етап на състезанието. \r\nПървата среща за деня – между Кей Нишикори и Кевин Андърсън, ще започне около 16:00 часа. До този момент в общия баланс японецът води с 5:3 победи над тенисиста от ЮАР. \r\nКъсният двубой е между Роджър Федерер и Доминийк Тийм, и ще започне не по-рано от 22:00 часа. Двамата играят един срещу друг за четвърти път, като австриецът води с 2:1 победи. Всичките им мачове обаче са изиграни през 2016-та година.", "date": "2018.11.13", "title": "Спорт: Предстои изиграването на вторите двубои от група „Лейтън Хюит\" в Лондон"}
{"url": "http://www.focus-news.net/news/2018/11/13/2589800/kfn-predvaritelnite-razcheti-sochat-che-80-ot-sobstvenitsite-na-avtomobili-shte-plashtat-po-evtina-grazhdanska-otgovornost-s-vavezhdaneto-na-sistemata-bonus-malus.html", "text": "Като елемент от общественото обсъждане на наредбата, с която се въвежда системата „бонус-малус“ Комисията за финансов надзор (КФН) вече започна интензивни срещи с браншови асоциации и неправителствени организации. Целта на тези срещи е в режим на диалог да се чуят конструктивни мнения, които да бъдат отразени в окончателния вариант на системата „бонус-малус“. Това съобщиха от пресцентъра на  КФН . Опазването живота на българските граждани и намаляване броя на пътно-транспортните произшествия е основната цел пред системата „бонус-малус“. Предварителните разчети сочат, че 80% от собствениците на автомобили ще плащат по-евтина Гражданска отговорност, тъй като ще попаднат в бонус-класовете. Под 1% от шофьорите ще бъдат в най-високите класове по малус, които предвиждат оскъпяване с 400%. Същевременно е важно да се посочи, че попадането в този клас най-често е следствие на виновно причинена смърт на пътя. \r\nКомисията за финансов надзор заедно с Министерство на вътрешните работи и Министерство на транспорта, информационните технологии и съобщенията, които също ще трябва да одобрят наредбата, организира на 3 декември 2018 година (понеделник) кръгла маса, на която ще бъдат поканени всички заинтересовани страни, включително и медиите.", "date": "2018.11.13", "title": "КФН: Предварителните разчети сочат, че 80% от собствениците на автомобили ще плащат по-евтина Гражданска отговорност с въвеждането на системата „бонус-малус“"}
{"url": "http://www.focus-news.net/news/2018/11/13/2589799/zhivko-todorov-kmet-na-stara-zagora-spravedlivo-e-koyto-zamarsyava-poveche-da-plashta-poveche-i-ne-biva-na-grebena-na-populizma-da-se-vrashtame-nazad.html", "text": "Справедливо е, който замърсява повече, да плаща повече и не бива на гребена на популизма да се връщаме назад. Това каза кметът на Стара Загора Живко Тодоров на брифинг на НСОРБ по повод ветото на президента Румен Радев върху промените в Закона за корпоративното подоходно облагане, предаде репортер на  Агенция „Фокус“ . \r\n„Превърнали сме се в гробницата на Европа за стари автомобили. Положението не е добро, въздухът се замърсява. И логиката е, че всеки, който замърсява повече, трябва да плаща повече. И промените в закона в момента отговарят именно на този дух. Справедливо ли е ако има двама души и единият не замърсява толкова атмосферата, а до него има друг гражданин със стар автомобил, който замърсява повече, вторият да плаща по-малко данъци, а да замърсява повече? Къде е логиката? И нека всички институции в държавата да се държат по-адекватно и логично, защото тази промяна е промяна на бъдещето. Ако искаме да имаме по-добри условия за живот на децата в градовете, ние трябва да им ги осигурим“, каза още Тодоров. \r\nКметът на Стара Загора посочи, че София е пренаселена и лично на него му е трябвал един час, за да стигне до центъра. „В кой друг голям европейски град е така? И затова смятам ,че на гребена на популизма не бива  да ни връщат назад - там, където не искаме да бъдем. Искаме да имаме модерни, добре развити и чисти градове. И да пестим. А ще пестим от жертви по пътищата, когато има по-сигурни автомобили. Защото преди седмица-две стана голяма катастрофа на пътя Стара Загора – Казанлък и именно в един такъв стар, изгнил автомобил загинаха двама млади души. Очевидно е, че трябва да се вземат мерки и тази промяна е в правилната посока и ние настояваме за нея. И ще изкажем своите доводи и на една среща при президента, за да защитим гражданите си“, каза още Тодоров. \r\nЦветилена СИМЕОНОВА", "date": "2018.11.13", "title": "Живко Тодоров, кмет на Стара Загора: Справедливо е, който замърсява повече, да плаща повече и не бива на гребена на популизма да се връщаме назад"}
{"url": "http://www.focus-news.net/news/2018/11/13/2589788/varna-taksimetrovi-shofyori-ot-grada-izlizat-na-protest.html", "text": "Таксиметрови шофьори от Варна излизат от 14.00 часа на протест. Те ще слязат от колите и ще проведат пешеходно шествие пред сградата на Общината. Това съобщи за  Радио „Фокус“ – Варна  председателят на Независимия синдикат „Авто – 94“ Димчо Иванов. Основното искане на шофьорите е за повишаване на минималните дневна и нощна тарифа за километър пробег на 1 лев и 1.20 лева. Друго, за което настояват те, е намаляване на алтернативния данък за такситата под 690 лева на година, както и увеличаване на броя на стоянките в обхвата на „Синята зона“ в града. \r\nДиана СТОЕВА", "date": "2018.11.13", "title": "Варна: Таксиметрови шофьори от града излизат на протест"}
{"url": "http://www.focus-news.net/news/2018/11/13/2589805/varna-58-godishen-mazh-e-zaginal-pri-intsident-po-vreme-na-rabota-v-rayona-na-starata-zhp-gara.html", "text": "58-годишен мъж е загинал при инцидент в района на старата жп във Варна. Това съобщиха от пресцентъра на  Областната дирекция на МВР . Според първоначалната информация инцидентът е станал около 11.30 часа на жп релсите в района по време на работа. Изясняват се причините и обстоятелствата, довели до произшествието.", "date": "2018.11.13", "title": "Варна: 58-годишен мъж е загинал при инцидент по време на работа в района на старата жп гара"}
{"url": "http://www.focus-news.net/news/2018/11/13/2589802/plovdiv-zhiteli-na-plovdiv-shte-se-vklyuchat-v-natsionalniya-protest-koyto-shte-se-provede-na-18-noemvri-v-stolitsata.html", "text": "Жители на Пловдив ще се включат в националния протест, който ще се проведе на 18 ноември в столицата, съобщиха за  Радио „Фокус“-Пловдив  от организаторите. Все още не са ясни часът и мястото, откъдето ще потеглят хората. Те изразяват недоволството не само  срещу високите цени на горивата, но и срещу скъпия живот. За първи път протест се проведе миналата неделя. Стотици жители на Пловдив, Карлово и Сопот блокираха ключови пътни артерии. Над 1000 превозни средства се включиха в протестното шествие в Пловдив. \r\nМария РУСЕВА", "date": "2018.11.13", "title": "Пловдив: Жители на Пловдив ще се включат в националния протест, който ще се проведе на 18 ноември в столицата"}
{"url": "http://www.focus-news.net/news/2018/11/13/2589804/ek-komisar-mariya-gabriel-i-premierat-na-albaniya-tsifrovite-tehnologii-sa-katalizator-za-modernizatsiya-na-publichniya-sektor-i-obshtestvoto.html", "text": "Албания е четвъртата държава от Западните Балкани, която българският комисар по  цифровата икономика и общество Мария Габриел посети в контекста на Цифровата програма на ЕС за региона. Визитата на комисаря е важна стъпка за напредъка в изпълнението на програмата за региона, следваща поетия ангажимент от балканските лидери на Срещата на върха в София през май. В рамките на мисията си Мария Габриел се срещна с премиера на Албания Еди Рама, вицепремиера Сенида Меси, председателя на Държавния орган за електронна и пощенска комуникация Илир Зела и с представители на регулаторните органи на страната. В Тирана комисарят посети Техническия колеж, където се срещна със студенти и преподаватели, както и с албанската стартъп общност. Тя откри и балканския офис на френската организация ЕММА, която работи по проблемите на равенството между половете и по-активното включване на жените в цифровата икономика, съобщават от пресслужбата на  Представителство на ЕК в България . \r\nБългарският еврокомисар и премиерът на Албания подчертаха значението на Цифровата програма за Западните Балкани за европейската интеграция на Албания, за насърчаване растежа на предприятията в страната и региона, както и за подобряване функционирането на публичната администрация чрез предоставянето на електронни услуги.  По отношение на предложението за намаляване на таксите за роуминг, което е в основата на Цифровата програма за Западните Балкани, комисарят отбеляза необходимостта първо да се изготви регионално споразумение между шестте балкански държави, в което да бъде включена и Албания, тъй като в момента страната заедно с Косово е извън съществуващото сега споразумение. Според Мария Габриел това е важна стъпка, за да се продължи процеса в посока намаляване на тарифите между всички държави от региона от една страна и ЕС от друга.   \r\n„Постигането на регионално споразумение между шестте страни от Западните Балкани ще е важен сигнал и символ на успешно регионално сътрудничество. Това ще даде възможност да започнат преговори за намаляване на роуминг тарифите между региона и Европейския съюз“, заяви българският комисар Мария Габриел. \r\nОчакването към партньорите от шестте балкански държави е да постигнат договореност по техническата част на такова споразумение до срещата на Европейския орган на телекомуникационните регулатори през декември, а след това новото регионално споразумение да се подпише на срещата на високо равнище в Белград през април.", "date": "2018.11.13", "title": "ЕК: Комисар Мария Габриел и премиерът на Албания: Цифровите технологии са катализатор за модернизация на публичния сектор и обществото"}
{"url": "http://www.focus-news.net/news/2018/11/13/2589803/d-r-emil-kabaivanov-nsorb-obrashtame-se-kam-mnozinstvoto-v-parlamenta-da-ne-se-ogava-pod-natisk-i-da-prieme-promenite-v-zakona-za-danaka-na-avtomobilite.html", "text": "Обръщаме се към мнозинството в парламента да не се огъва под натиск и да приеме промените в закона за данъка на автомобилите. Това каза кметът на Карлово и член на УС на НСОРБ д-р Емил Кабаиванов на брифинг във връзка с ветото на президента Румен Радев върху Закона за корпоративното подоходно облагане, предаде репортер на  Агенция „Фокус“ . \r\n„Естествено, че ще търсим среща с президента, за да обясним нашите аргументи. Обръщам се към мнозинството в парламента – да не се огъва на какъвто и да е натиск. И нека да потвърдят тези промени, за да можем да провеждаме спокойно своята данъчна политика и догодина. И който бъде избран за кмет на следващите избори, да може да я изпълнява и след това“, коментира д-р Кабаиванов. \r\nЦветилена СИМЕОНОВА", "date": "2018.11.13", "title": "Д-р Емил Кабаиванов, НСОРБ: Обръщаме се към мнозинството в парламента да не се огъва под натиск и да приеме промените в закона за данъка на автомобилите"}
{"url": "http://www.focus-news.net/news/2018/11/13/2589808/rumen-petkov-abv-ministarat-na-truda-i-sotsialnata-politika-biser-petkov-prie-nasheto-predlozhenie-za-podpisvane-na-spogodba-za-trudovo-pravootnoshenie-mezhdu-balgariya-i-libiya.html", "text": "Министърът на труда и социалната политика Бисер Петков прие нашето предложение за  подписване на спогодба за трудово правоотношение между България и Либия. Това каза по време на пресконференция председателят на ПП АБВ Румен Петков, предаде репортер на  Агенция „Фокус“ . По думите му с този документа ще бъдат засегнати интересите на повече от 120 хил. български граждани. Те ще могат да получат своите осигуровки и обезщетения и да получат нормалното пенсионно осигуряване. Идеята ни с либийския министър на труда и социалната политика е в една такава спогодба да бъдат включени в трудовото законодателство на територията на България и Либия за поемане съответните разходи за определен тип щети, които могат да понесат по време на трудови дейности работещи българи на територията на Либия“, посочи той.      \r\nДаяна ДЮЛГЕРОВА", "date": "2018.11.13", "title": "Румен Петков, АБВ: Министърът на труда и социалната политика Бисер Петков прие нашето предложение за подписване на спогодба за трудово правоотношение между България и Либия"}
{"url": "http://www.focus-news.net/news/2018/11/13/2589806/yordanka-fandakova-kmet-na-sofiya-ima-zabavyane-s-rekonstruktsiyata-na-zapaden-park-no-se-nadyavam-izpalnitelyat-da-priklyuchi-v-srok.html", "text": "Има забавяне с реконструкцията на Западен парк, но се надявам изпълнителят да приключи в срок. Това каза кметът на София Йорданка Фандъкова по време на проверка на ремонтните дейности при входа на ул. „Народни будители“ в Северен парк, предаде репортер на  Агенция „Фокус“ . „Освен четвърти етап на Северен парк, ще се завърши цялостната реконструкция на Западен парк, един проект финансиран от ОП „Региони в растеж“. В момента продължава изпълнението на ВИК в парка, предстои електро частта и следващата година ще започне работата по настилките. Там има забавяне във връзка със сериозните дъждове през месец юли, но има достатъчно време още. Надявам се изпълнителят да навакса и да приключим в срок. Финансирането в Западен парк е осем милиона и половина по ОП „Региони в растеж“ и два милиона и половина от Софийска община“, обобщи Фандъкова. „Много важен проект е и разширението на парк „Възраждане“, който сме възложили на Общинско дружество „Софийски имоти“. В момента правят процедура по избор на изпълнител, не знам дали не са вече приключили или ще приключат всеки момент. Средствата са вече осигурени. Надяваме се догодина да се работи активно по тази част на парка, в която ще използваме и минералния извор, който е на територията, за да можем да направим и общински басейн и аквапарк на това пространство. Надявам се да успеем да го финализираме“, допълни Фандъкова.  \r\nТеодора ПАТРОНОВА", "date": "2018.11.13", "title": "Йорданка Фандъкова, кмет на София: Има забавяне с реконструкцията на Западен парк, но се надявам изпълнителят да приключи в срок"}
{"url": "http://www.focus-news.net/news/2018/11/13/2589797/kaloyan-pargov-bsp-gerb-zapochnaha-svoeto-samoizyazhdane-a-posokata-na-bsp-e-patyat-kam-smyana-na-modela-v-darzhavata.html", "text": "ГЕРБ започнаха своето самоизяждане, а посоката на БСП е пътят към смяна на модела в държавата. Това каза председателят на Градския съвет на БСП–София и член на Изпълнителното бюро на партията Калоян Паргов по време на пресконференция, предаде репортер на  Агенция „Фокус“ . „БСП 127 години си има вътрешнопартийна дискусия. По-остра, по-мека, която избуява в медиите, но така или иначе това не пречи на БСП да се консолидира в един важен момент. Правила го е в годините назад“, допълни Паргов. По думите му различни лица на БСП, които са били противници, редом застават един до друг в името на България. „Нито една партия не е оцеляла в една такава вътрешнопартийна дискусия. Нито СДС, нито НДСВ, като гледам и ГЕРБ започнаха своето самоизяждане“, каза Паргов и уточни, че конфликтите сред управляващите обаче влияят на ситуацията в страната. „Тази дискусия при нас си тече нормално 127 г. Няма нищо необичайно. „Дума“ като вестник ще продължи да излиза. Има решение на Пленума, както чухте демокрацията при нас е малко в повече, заради което ние си страдаме. Посоката, в която върви БСП убедително, е пътят към смяна на модела в държавата, с всичко това, което прави“, допълни председателят на БСП – София. \r\nДеница КИТАНОВА", "date": "2018.11.13", "title": "Калоян Паргов, БСП: ГЕРБ започнаха своето самоизяждане, а посоката на БСП е пътят към смяна на модела в държавата"}
{"url": "http://www.focus-news.net/news/2018/11/13/2589812/glaven-komisar-hristo-terziyski-gdnp-pokazatelite-na-oblastnata-direktsiya-sa-mnogo-dobri-pri-sravnitelno-malak-chislen-sastav-golyama-teritoriya-i-spetsifikata-na-rayona.html", "text": "Министърът на вътрешните работи Младен Маринов проведе работна среща с кметове на населени места от Сливенска област. Тема на разговорите бе взаимодействието между местната власт и полицията при обезпечаване на обществения ред и сигурността. Това съобщиха от  Областна дирекция на МВР (ОДМВР)-Сливен . На срещата присъстваха областният управител Чавдар Божурски, директорът на Главна дирекция \"Национална полиция\" (ГДНП) гл. комисар Христо Терзийски, началникът на политическия кабинет на министъра Михаил Златанов, директорът на ОДМВР-Сливен ст. комисар Димитър Величков и представители на прокуратурата. \"Показателите на областната дирекция са много добри – при сравнително малък числен състав, голяма територия и спецификата на района. Основно отчитаме данните по криминогенната обстановка в региона, противодействието на битовата престъпност и пътнотранспортния травматизъм\", обобщи гл. комисар Терзийски. \r\n\"Дискусиите са полезни, очакваме както критики, така и идеи, за да бъде работата ни по-ефективна\", заяви в началото на срещата вътрешният министър. По думите му по-добра организация и повече взаимодействие са резервът, който трябва да бъде използван. \"В лицето на кметовете виждаме партньори, с които да работим за подобряване на средата на сигурност. Разговаряме за това с какво всеки може да допринесе, за изграждането на системи за видеонаблюдение, за необходимостта от по-добра комуникация с охранителни фирми, както и за механизма за връщането на децата в училище. Идеята е да се обединят усилията, така че всеки да допринесе за по-добър обществен ред\", уточни министър Маринов. Той подчерта, че работата на кмета е от основно значение, тъй като най-добре познава общностите и техните нагласи.  Важен за тези процеси е диалогът - областен управител, местната власт и полицейски началник, допълни още вътрешният министър.  \r\nПо повод протестните действия в страната министър Младен Маринов коментира отговорностите на полицейските служители и на протестиращите граждани. \"Смятам че всеки има право на протест, но и всеки български гражданин има право на свободно предвижване. Трябва да се намери балансът, така че да няма засегнати. Там, където протестите са заявени в общината и е спазен редът, полицейските служители ще организират движението и ще наблюдават да няма провокации да спречкване  между участници. Там където те не са заявени се стремим да организираме движението така, че  да не се създава затруднение на останалите граждани, които се движат по пътищата\", обясни вътрешният министър и призова всички, които протестират, да го правят съобразно закона.", "date": "2018.11.13", "title": "Главен комисар Христо Терзийски, ГДНП: Показателите на областната дирекция са  много добри – при сравнително малък числен състав, голяма територия и спецификата на района"}
{"url": "http://www.focus-news.net/news/2018/11/13/2589811/dots-d-r-georgi-kyuchukov-abv-porochnata-sistema-nyama-da-se-promeni-s-dadenite-150-mln-za-horata-s-uvrezhdaniya-pomoshtnite-sredstva-tryabva-da-preminat-kam-nzok.html", "text": "Порочната система няма да се промени с дадените 150 млн. за хората с увреждания. Тези хора трябва да бъдат изкарани от вкъщи. Това каза доц. д-р Георги Кючуков от АБВ по време на пресконференция на партията, предаде репортер на  Агенция „Фокус“ . Не смятаме, че тези средства ще решат проблемите, ако няма промяна в самата политика, добави той. „Хората с увреждания трябва да бъдат обществено полезни и полезни за себе си. Ние предлагаме спешни промени в ТЕЛК“, добави той. Доц. д-р Георги Кючуков обясни, че основните притеснения в политиките в социалната сфера са въпросите с пенсионната система, политика на доходите и хората с увреждания, като изтъкна, че партията е разговаряла по тези теми със социалния министър Бисер Петков.  \r\nДоц. Кючуков коментира също, че в социалното министерство има наредби, които биха могли да дискредитират хора нуждаещи се от помощни средства. „Нашето предложение е изцяло отпускането на помощните средства да премина към здравната система, и то към НЗОК. По този начин ще има възможност за проследяване и контрол“, обясни още той.  \r\nДаяна ДЮЛГЕРОВА", "date": "2018.11.13", "title": "Доц. д-р Георги Кючуков, АБВ: Порочната система няма да се промени с дадените 150 млн. за хората с увреждания - помощните средства трябва да преминат към НЗОК"}
{"url": "http://www.focus-news.net/news/2018/11/13/2589807/ivo-dimov-nsorb-podobryavaneto-na-kachestvoto-na-vazduha-e-otgovornost-na-vsichki-vklyuchitelno-i-na-prezidenta-a-vetoto-mozhe-da-dovede-do-seriozni-posledstviya.html", "text": "Подобряването на качеството на въздуха е отговорност на всички, включително и на президента, а ветото може да доведе до сериозни последствия. Това каза зам.-председателят на УС на НСОРБ и кмет на Димитровград Иво Димов на брифинг във връзка с ветото на президента Румен Радев върху Закона за корпоративното подоходно облагане, предаде репортер на  Агенция „Фокус“ . \r\n„Това вето може да доведе до много сериозни последствия. Опазването на околната среда, подобряване качеството на атмосферния въздух е проблем не само на кметовете. От 5 до 10 хил. лв. е глобата за кмета на дадена община, ако не предприеме конкретни мерки по програмата за подобряване на атмосферния въздух. Но тези мерки не са само за кметовете, те са за парламента, за президентството, за всички нас. За да можем да се чувстваме като европейци. Нима президентът на отговаря за качеството на въздуха?“, коментира той. \r\nЦветилена СИМЕОНОВА", "date": "2018.11.13", "title": "Иво Димов, НСОРБ: Подобряването на качеството на въздуха е отговорност на всички, включително и на президента, а ветото може да доведе до сериозни последствия"}
{"url": "http://www.focus-news.net/news/2018/11/13/2589809/d-r-atanas-kambitov-kmet-na-blagoevgrad-normalno-e-kogato-nyakoy-plashta-poveche-da-e-nedovolen-no-ne-e-normalno-polititsite-da-se-izkushavat-da-yahvat-tova-nedovolstvo.html", "text": "Нормално е, когато някой плаща повече да е недоволен, но не е нормално политиците да се изкушават да яхват това недоволство. Това каза кметът на Благоевград д-р Атанас Камбитов на брифинг на НСОРБ по повод ветото на президента Румен Радев върху промените в Закона за корпоративното подоходно облагане, предаде репортер на  Агенция „Фокус“ . \r\n„Повечето общини подкрепяме промените в закона. Но е нормално да има недоволство – когато някой трябва да плаща повече, нормално е да е недоволен. Не е нормално обаче политиците да се изкушават да яхнат това недоволство“, посочи Камбитов. \r\nТой обясни, че в новите промени става дума за това, че едните трябва да плащат повече, но само в частта за екологичен компонент. „А по-скъпите коли ще продължават да си плащат повече и това е нормално. Искам да подчертая, че Благоевград е една от общините, в които най-вероятно данъците ще паднат. Защото миналата година вдигнахме данъците за автомобили над 15 години със сто процента. Така от 19 лв. те станаха 38 лв. А спазвайки всички изисквания на новия закон, според формулата няма да вдигнем данъка на старите коли, а на новите – ще падне. Така че приходите от този данък към общината ще намалеят – т.е. няма да има увеличение на данъците“, посочи още кметът на Благоевград. \r\nД-р Камбитов обясни, че 1/3 от приходите в общините се формират от данъците на старите коли, а 2/3 - от тези на новите. „Така че картинката не е толкова драматична. Пък и всеки общински съвет има право на решение за вариране на данъците. И не знам защо трябва да се налага вето на нещо, което е подкрепено от почти всички български кметове“, каза още той. \r\nЦветилена СИМЕОНОВА", "date": "2018.11.13", "title": "Д-р Атанас Камбитов, кмет на Благоевград: Нормално е, когато някой плаща повече да е недоволен, но не е нормално политиците да се изкушават да яхват това недоволство"}
{"url": "http://www.focus-news.net/news/2018/11/13/2589816/apelativniyat-sad-vav-varna-potvardi-postoyanniya-arest-na-razsledvani-za-prigotvyane-i-razprostranenie-na-narkotichni-veshtestva.html", "text": "Тихомир И. и Елица П., привлечени като обвиняеми затова, че в съучастие приготвяли и разпространявали забранени от закона наркотични вещества остават в следствения арест. Състав на Апелативен съд – Варна потвърди в две съдебни заседания определения на Окръжен съд – Варна от миналата седмица, с които са били потвърдени марките им за неотклонение, съобщиха от пресцентъра на съда. \r\nДвамата са в ареста от края на август тази година. Оперативна информация и последвалата я специализирана полицейска акция довела до задържането на Тихомир и на Елица. При първоначалния им арест е било установено, че приготвянето на дрогата ставало в жилище в м-ст „Зеленика“, а в апартамент във Варна са били установени прекурсори и наркотични вещества. \r\nДнес прокурор от Апелативна прокуратура припомни, че експлоатераните СРС, които предстои да бъдат изготвени като веществени доказателствени средства са разкрили продължителната и мащабна разпространителска дейност, извършвана на територията на цялата страна. Според разследващите – и двамата обвиняеми са съпричастни към приготвянето и към разпространението на наркотичните вещества. \r\nОбект на преценка и пред настоящия съдебен състав днес бяха заключенията на поискани и назначени СМЕ, които да установят здравното състояние на Тихомир и на Елица. Вещите лица, изготвили медицинските заключения са били категорични, че наличните хронични здравословни проблеми на Тихомир И., както и тези на обвиняемата Елица П. не са пречка за престоя им в следствения арест, където могат да бъдат лекувани. \r\nВъззивната апелативна инстанция определи като неоснователни жалбите на двамата обвиняеми и потвърди като обосновани и законосъобразни определенията на първата съдебна инстанция, с които е бил потвърден постоянния арест на Тихомир и на Елица. И този съд споделя аргументите, че събраните в хода на разследването гласни и други свидетелства обосновават предположението, че двамата са съпричастни към престъпната дейност, за която са привлечени като обвиняеми. Производството и разпространението на наркотични вещества е тежко престъпление, което се наказва строго от закона. С оглед на това обстоятелство, както и  на факта, че прекурсорите са вещества, достъпни в аптечната мрежа, и този съд намира, че ако са с по-лека мярка за неотклонение всеки един от двамата обвиняеми може да се опита да се укрие от наказателно преследване или да извърши престъпление. \r\nОпределенията, с които Варненския апелативен съд потвърди постоянния арест на Тихомир И. и Елица П., привлечени като обвиняеми затова, че в съучастие приготвяли и разпространявали забранени от закона наркотични вещества не подлежат на обжалване.", "date": "2018.11.13", "title": "Апелативният съд във Варна потвърди постоянния арест на разследвани за приготвяне и разпространение на наркотични вещества"}
{"url": "http://www.focus-news.net/news/2018/11/13/2589815/varna-administrativniyat-sad-v-grada-naznachi-naznachi-kompleksna-sadebno-tehnicheska-ekspertiza-po-deloto-za-prouchvane-i-dobiv-na-priroden-gaz-v-obshtina-general-toshevo.html", "text": "На открито съдебно заседание по адм. дело №1060/2018 г., образувано по жалба на „Русгеоком БГ“ ЕАД против Решение по оценка за въздействието върху околната среда № ВА-1/2018 г. от 01.02.2018 г. на Директора на Регионална инспекция по околната среда и водите – Варна, Административен съд - Варна прие постъпили доказателства от Министерство на енергетиката и изслуша становища на страните, във връзка с поисканите от жалбоподателя експертизи. Това съобщиха от пресцентъра на  съда . На основание постъпилите становища, съдът назначи комплексна съдебно-техническа експертиза (СТЕ). Определената от съда задача по СТЕ включва експертиза по общи въпроси във връзка с геологията, оборудването и въздействията от добива върху околната среда; експертиза за влиянието върху водите води при нормална експлоатация и при аварии, и природни бедствия; здравно-екологична и съдебно-екологична експертиза. Вещите лица за комплексната съдебно-техническа експертиза са хидрогеолог, сондажен инженер, инж. химик сондажни течности, геофизик и геолог. Вещо лице за здравно-екологичната експертиза ще бъде определено в следващите заседания на съда.  \r\nПроизводството е отложено за 5 март 2019 г., като на вещите лица е определен срок за представяне на заключенията до 15 февруари 2019 г.", "date": "2018.11.13", "title": "Варна: Административният съд в града назначи назначи комплексна съдебно-техническа експертиза по делото за проучване и добив на природен газ в община Генерал Тошево"}
{"url": "http://www.focus-news.net/news/2018/11/13/2589818/sport-rafael-nadal-zapochva-sezon-2019-s-turnira-v-abu-dabi.html", "text": "Рафаел Надал ще започне сезон 2019 с участие в турнира в Абу Даби през януари. Световният номер две потвърди включването си в надпреварата, като по този начин се присъедини към Новак Джокович, Кевин Андерсън, Доминик Тийм, Хьон Чунг и Карен Хачанов. \r\nИспанецът е четирикратен шампион от турнира в Абу Даби.", "date": "2018.11.13", "title": "Спорт: Рафаел Надал започва сезон 2019 с турнира в Абу Даби"}
{"url": "http://www.focus-news.net/news/2018/11/13/2589814/inzh-daniel-panov-nsorb-iskame-sled-vavezhdaneto-na-tol-taksata-edna-chast-ot-sredstvata-koito-otivat-kam-api-da-badat-otpusnati-na-obshtinite-za-podobryavane-na-patishtata.html", "text": "Искаме след въвеждането на тол таксата една част от средствата, които отиват към АПИ, да бъдат отпуснати на общините за подобряване на пътищата. Това каза на брифинг председателят на УС на Националното сдружение на общините в Република България (НСОРБ) и кмет на Велико Търново инж. Даниел Панов, предаде репортер на  Агенция „Фокус“ . \r\n„Действително върху бюджета за 2019 г. работиха много колеги. И единственото нещо, което не можахме да постигнем към по-добро увеличаване в бюджета, това беше субсидията за капиталови разходи. Защото неведнъж сме казвали, че общинската пътна мрежа е повече от републиканската. Но се надяваме, че следващата година, когато бъде въведена тол таксата, реално от средствата, които отиват към АПИ и които са не по-малко от 600 млн. лв. на година, поне 100 млн. лв. да бъдат отпуснати за общините“, каза още инж. Панов и посочи, че пътищата са болната тема на общините. \r\n„Тенденцията в последните години е селата да се заселват с все повече хора, които преди това са живели в града. И като оправим пътищата, ще насърчим това. Така ще облекчим и градовете“, коментира още той. \r\nЦветилена СИМЕОНОВА", "date": "2018.11.13", "title": "Инж. Даниел Панов, НСОРБ: Искаме след въвеждането на тол таксата една част от средствата, които отиват към АПИ, да бъдат отпуснати на общините за подобряване на пътищата"}
{"url": "http://www.focus-news.net/news/2018/11/13/2589796/kandidatite-za-predsedatelskiya-post-v-hds-izyasniha-pozitsiite-si-za-alternativa-za-germaniya-obzor.html", "text": "По-малко от месец до провеждането на годишния конгрес на Християндемократическия съюз (ХДС), претендентите за наследник на Ангела Меркел на председателския пост в партията изясниха позициите си спрямо дясната партия „Алтернатива за Германия“.  \r\nПърва представи вижданията си настоящият генерален секретар  Анегрет Крамп-Каренбауер , която се противопостави категорично на възможността за сътрудничество с водената от Александер Гауланд и Алис Вайдел партия.  \r\nГенералният секретар на ХДС увери, че в случай на избирането й за председател на партията няма да влезе в съюз с популистите. „Алтернатива за Германия“ е несъвместима с ХДС“, подчерта Крамп-Каренбауер в интервю за местна медия, дадено в началото на текущата седмица.   \r\n„Тя не се дистанцира от радикалното дясно. Тя се заиграва с германската история. Тя има ксенофобски и антисемитски позиции. Ето защо ще направя всичко възможно, за да се противопоставя на всяко сътрудничество\", категорична бе Крамп-Каренбауер. \r\nПо отношение на загубата на избиратели на ХДС в полза на „Алтернатива за Германия“, кандидатът за наследник на Ангела Меркел подчерта, че трябва да се работи в насока за убеждаване на хората, че страховете им са неоснователни.  \r\nКрамп-Каренбауер пледира за създаването на европейска армия. „Смятам, че европейската армия има смисъл. В тази връзка ще трябва да търсим парламентарно одобрение за мисии Бундесвера в чужбина\", обясни германският християндемократ.  \r\nПоследва изявление и от спрягания от медиите като възможен победител във вътрешнопартийните избори  Фридрих Мерц . Съгласно думите му, „Алтернатива за Германия“ е „чисто националсоциалистическа“ партия и непрекъснато привлича внимание с антисемитския си уклон.  \r\nМерц бе категоричен – целта му е да се спечелят обратно гласовете на онези избиратели, които са „избягали“ в „Алтернатива за Германия“ в последните месеци на правителствени кризи в Берлин и между ръководствата на двете партии от Съюза (ХДС/ХСС).  \r\nВече стана ясно, „Алтернатива за Германия“ заема основна роля в стратегията на Мерц за надпреварата за поста в ХДС. Той се застъпва за обновяване на партията, но би искал то да бъде проведено в„курс-ала-Меркел“. \r\nПозицията си спрямо дясната популистка партия не е изяснил единствено третият претендент за ръководния пост в ХДС - федералният министър на здравеопазването  Йенс Шпан.  38-годишният християндемократ, който споделя, че като ученик е искал да стане канцлер на Германия, е поляризиращ политик. В обществото той вече има репутация на човек, който се изказва прямо и ясно, и често коментарите му са нападателни. Шпан често попада в полезрението на медиите и често говори пред тях, но след обявяването на кандидатурата му за лидерския пост в ХДС той не изяснил позицията си спрямо „Алтернатива за Германия“. Самият той подчерта, че ако бъде избран за председател на християндемократите, ще продължи линията на Ангела Меркел, а канцлерът на ФРГ е сред политиците, които не допускат сътрудничество с десните популисти.  \r\nНа свой ред председателят на \"Алтернатива за Германия\"  Александер Гауланд  изрази увереност, че с \"Мерц и Шпан е възможно да бъде поставено началото на дългосрочно сътрудничество с ХДС\". \r\nОттеглянето на Меркел от председателския пост на ХДС промени изцяло политическия пейзаж в Германия. Редица анализатори подчертаха, че „Алтернатива за Германия“ е една от политическите сили в страната, които трябва да изградят нова стратегия – при това бързо, ако не искат да се окажат в положение на големия губещ от промяната. Никой понастоящем не може да гарантира, че голямата коалиция ще остане на власт до края на мандата си през 2021 г. Изпращането на правителството в Берлин в предсрочна „почивка“ чрез нови избори без Меркел, е сериозна опция през следващите месеци.  \r\nКаква е ситуацията? „Алтернатива за Германия“ построи политиката си около призива „Меркел трябва да си отиде“. Това се случи – или поне наполовина, и вещае промени и сред популистите, които в новата ситуация са принудени да обмислят стратегията си, ако не искат да загубят избирателите си. \r\nНе са малко и онези, които са убедени, че голяма част от избирателите на ХДС са „мигрирали“ към „Алтернатива за Германия“ заради несъгласието си с политическия курс на Меркел, главно към бежанците. След оттеглянето й партията има голяма шанс да си върне загубения електорат.  Тереза Герова", "date": "2018.11.13", "title": "Кандидатите за председателския пост в ХДС изясниха позициите си за „Алтернатива за Германия“ (ОБЗОР)"}
{"url": "http://www.focus-news.net/news/2018/11/13/2589817/rumen-petkov-abv-za-prav-pat-prez-sledvashtata-godina-defitsitat-na-noi-pada-na-4-mlrd-lv.html", "text": "За пръв път през следващата година дефицитът на НОИ пада до 4 млрд. лв. Това отива под 30% от бюджета. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . Той обясни, че до сега са варирали до 50 – 55%. \"Държавата сама лъже гражданите си чрез правителството и мнозинството и очаква по този начин да има стабилитет. Ние от АБВ ще настояваме държавата да изпълнява стратегическите си дългосрочни и средносрочни ангажименти“, обясни той. Петкова заяви, че след като на всеки две години се налага реформа в пенсионния фонд, няма как да има очаквания гражданите да бъдат коректни в изплащането на осигурителните си вноски.     \r\n„Политическа партия АБВ създаде стратегия и тя беше законово дефинирана за основните параметри на пенсионната система до 2037 година“, посочи Петков. По думите му с промените в системата са били излъгани 10 хиляди пенсионери. „Тази непредсказуемост води до недоверие и загуба на мотивация от страна на гражданите да плащат своите пенсионни такси“, изтъкна председателят на АБВ.  \r\nДаяна ДЮЛГЕРОВА", "date": "2018.11.13", "title": "Румен Петков, АБВ: За пръв път през следващата година дефицитът на НОИ пада на 4 млрд. лв."}
{"url": "http://www.focus-news.net/news/2018/11/13/2589810/reporter-makedoniya-kade-e-gruevskii-v-nashite-sartsa-ili-v-makedonski-brodi.html", "text": "В понеделник бе издадена национална заповед за издирването на бившия премиер на Македония Никола Груевски, следите на който в публичното пространство се губят от миналия четвъртък насам. На фона на официалните съобщения, скопската електронна медия  Reporter  публикува материал, в който представя отбрани съобщение в социалната мрежа „Туитър“ по повод изчезването на Груевски. \r\n„Толкова е лошо положението в Македония, че и Груевски си замина“, гласи първият подбран от медията пост.  \r\nДруг потребител публикува снимка-колаж на Никола Груевски от затвора след очевидно дълъг период зад решетките. На нея бившият лидер на ВМРО-ДПМНЕ е с дълга коса и брада – фотография, споделена „за лека нощ и сладки сънища“. \r\n„Утре на първа страница на вестник „Курир“ ще пише: „Още един доктор на науките напусна Македония“, пише друг потребител на социалната мрежа.  \r\nНе липсват и емоционални коментари. „Вчера срещнах приятел от ВМРО-ДПМНЕ. Възмутен от цирка с издирването на Никола Груевски, го попитах къде е. Отговори ми – в нашите сърца!“ \r\nВ едно от публикуваните съобщения се отправя и предложение към властите: „Тези, които издирват Груйо, дали търсиха в Македонски брод? Мисля, че никой никога и никого не търси в Македонски Брод, а пък там е идеално да се скрие човек“. \r\nЕдин от по-духовитите автори дори е споделил набързо съчинено стихоплетие:  \r\n„Розите са червени, \r\nТеменужките са сини, \r\nНе съм си вкъщи, \r\nПолиция, извини ме!“ Тереза Герова", "date": "2018.11.13", "title": "Reporter (Македония): „Къде е Груевски? В нашите сърца!“ или в Македонски Брод?"}
{"url": "http://www.focus-news.net/news/2018/11/13/2589820/varna-otmeneno-e-postanovlenieto-na-rayonnata-prokuratura-s-koeto-e-prekratena-prepiska-za-dzhebchiyska-krazhba.html", "text": "Окръжната прокуратура във Варна отмени по реда на служебния контрол постановление на Районната прокуратура в града, с което е била прекратена преписка за джебчийска кражба, извършена във варненски търговски център. Предмет на престъплението е сума от 250 лева, откраднати от неизвестно лице. Това съобщиха от пресцентъра на  Апелативна прокуратура – Варна . \r\nТова даде повод на Окръжната прокуратура във Варна да разпореди проверка на преписките и делата за извършени джебчийски кражби през тази година на територията на съдебния окръг.   \r\nОт районните прокуратури във Варна, Девня и Провадия е изискана статистическа информация за тези престъпления и реакцията на прокурорите по тях. Ако проверката установи прекратени преписки по реда на чл. 9, ал.2 от НК, в който се казва, че не е престъпно деянието, което, макар  формално и да осъществява признаците на предвидено в закона престъпление, поради своята малозначителност не е общественоопасно или неговата обществена опасност е явно незначителна“, те ще бъдат обект на служебната проверка на Окръжната прокуратура във Варна.", "date": "2018.11.13", "title": "Варна: Отменено е постановлението на Районната прокуратура, с което е прекратена преписка за джебчийска кражба"}
{"url": "http://www.focus-news.net/news/2018/11/13/2589822/stara-zagora-uchenichka-e-postradala-pri-paten-intsident-na-peshehodna-pateka-v-kazanlak.html", "text": "Ученичка от Националното училище по пластични изкуства и дизайн „Акад. Дечко Узунов” е пострадала при пътен инцидент на 12 ноември, станал на пешеходна пътека на бул. „ икола Петков” в в Казанлък, предаде кореспондент на  Радио „Фокус” . Пострадалата е в добро състояние. Пешеходната пътека, на която е станал инцидентът се намира на една от оживените улици в Казанлък, където въпреки пътните знаци и маркировката, ограничението на скоростта не се спазва. Улицата е успоредна на тази, на която се намира сградата на Художествената гимназия в града. \r\nУченици от Националното училище по пластични изкуства и дизайн „Акад. Дечко Узунов” символично протестираха пресичайки многократно пешеходна пътека, на която е станал инцидентът. \r\nСлавяна ГАЙДАРОВА", "date": "2018.11.13", "title": "Стара Загора: Ученичка е пострадала при пътен инцидент на пешеходна пътека в Казанлък"}
{"url": "http://www.focus-news.net/news/2018/11/13/2589821/gd-granichna-politsiya-na-gkpp-kapitan-andreevo-gkpp-dunav-most-ruse-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Капитан Андреево\" на българо-турската граница и на ГКПП \"Дунав мост-Русе\" и ГКПП \"Дунав мост-Видин\" на българо-румънската трафикът е интензивен на изход за товарни автомобили. Това съобщиха от пресцентъра на  Главна дирейкция (ГД) \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.11.13", "title": "ГД \"Гранична полиция\": На ГКПП \"Капитан Андреево\", ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/11/13/2589813/v-ministerskiya-savet-shte-bade-daden-brifing-vav-vrazka-s-doklada-na-evropeyskata-komisiya-po-mehanizma-za-satrudnichestvo-i-proverka.html", "text": "Вицепремиерът и министър на външните работи Екатерина Захариева, министърът на правосъдието Цецка Цачева и министърът на вътрешните работи Младен Маринов ще дадат брифинг в Министерския съвет във връзка с доклада на Европейската комисия по Механизма за сътрудничество и проверка. Това съобщиха от  правителствената информационна служба .", "date": "2018.11.13", "title": "В Министерския съвет ще бъде даден брифинг във връзка с доклада на Европейската комисия по Механизма за сътрудничество и проверка"}
{"url": "http://www.focus-news.net/news/2018/11/13/2589825/d-r-kostadin-koev-kmet-na-velingrad-za-tri-godini-sa-privlecheni-investitsii-v-razmer-na-40-mln-lv.html", "text": "Преди три години гражданите на Велинград, подкрепиха мен и моята програма за управление, каза за  Радио „Фокус“ – Пазарджик  кметът на Община Велинград д-р Костадин Коев. Той допълни, че счита, че изпълнява съвестно и отговорно поетите ангажименти. „През този период аз и моят екип успяхме да върнем доверието в общинската администрация и да я накараме да работи не за кмета, а за гражданите. Успяхме да стопираме огромното финансово задължение в размер на 22 млн. лв, наследство от предишното ръководство. Привлякохме инвестиции в размер на 40 млн. лв и ще продължаваме да го правим. Всеки ден преобразяваме Велинград с грижа за инфраструктурата, парковете, площадите, осветлението, сигурността, чистотата, но най-вече за хората“, отбеляза също д-р Коев. Той благодари на жителите на общината за тяхната активност. „Вашата активност и съпричастност, както и вашият контрол върху нашата работа ни помагат да изпълняваме по-добре и по-качествено задачите си. Продължаваме с прекия диалог, защото искам да чувам гласа ви. Управлението, извършвано от мен и моя екип, е прозрачно и отговорно“, допълни д-р Коев. \r\nВаня НИКОЛОВА", "date": "2018.11.13", "title": "Д-р Костадин Коев, кмет на Велинград: За три години са привлечени инвестиции в размер на 40 млн. лв"}
{"url": "http://www.focus-news.net/news/2018/11/13/2589829/dobrich-samo-za-den-v-zemlishteto-na-selo-trigortsi-sa-sastaveni-shest-akta-za-nezakonna-sech.html", "text": "Само за ден в землището на село Тригорци, община Балчик, са установени незаконни сечи в полезащитни горски пояси и са съставени шест акта за нарушения. Това съобщи Татяна Димитрова от Североизточно държавно предприятие, предаде кореспондентът на  Радио „Фокус” – Варна . Съставените актове са по Закона за горите. При проверката са конфискувани 12 пространствени кубически метра дърва. Екипи на териториалното поделение дават денонощни дежурства, като са особено внимателни сега, в началото на зимата, защото по това време зачестяват случаите на набези в гората. От стопанството призовават гражданите, които станат свидетели на незаконна сеч или пък видят съмнителни моторни превозни средства до горските територии, да подават сигнали на телефон 112. Увеличават се случаите на незаконна сеч с цел продажба. От държавното предприятие призовават гражданите да не купуват дърва без документи, защото това е наказуемо, а и тази дървесина подлежи на конфискация, поясняват от Държавно ловно стопанство (ДЛС) - Балчик. „Има хора, които си подаряват гора за сватбата, оставяйки я на наследниците си, като Галя и Джулиан, за които ви разказахме преди няколко дни. Има хора, които си „подаряват“ дърва за огрев, крадейки от внуците си. Първите винаги ще подкрепим, а към вторите ще бъдем безкомпромисни“, категоричен е зам.-директорът на ДЛС-Балчик инж. Радослав Радев. Нова гора на площ от 52 декара ще бъде залесена през този месец в ДЛС-Балчик. Средствата за залесяването на 2 декара са предоставени от Галя Шишкова и Джулиан Парментер. Още в началото на тази година бъдещата младоженка е заявила, че ѝ предстои да сключи брак, но би искала хората, които ще дойдат на сватбата, да не подаряват цветя, а да дарят пари и с тях да бъдат закупени дръвчета за залесяване. След сватбата Галя и Джулиан предоставят на фондация 500 лева, с които могат да бъдат закупени 700 дръвчета. Фондацията от години привлича доброволци, които искат да участват в създаването на нови гори. Тъй като в момента почвата е много суха и младите дръвчета ще се прихванат трудно, от стопанството са решили да направят залесяването в края на месеца, когато се очаква да паднат първите за тази есен валежи.  \r\nЖулиета НИКОЛОВА", "date": "2018.11.13", "title": "Добрич: Само за ден в землището на село Тригорци са съставени шест акта за незаконна сеч"}
{"url": "http://www.focus-news.net/news/2018/11/13/2589830/pet-benzinostantsii-sa-zapechatani-za-seriozni-narusheniya-sled-savmestni-proverki-na-sluzhiteli-na-mvr-agentsiya-mitnitsi-nap-i-instituta-po-metrologiya.html", "text": "Пет бензиностанции са запечатани след осъществени съвместни проверки на служители на Агенция „Митници“, МВР, Националната агенция за приходите (НАП) и Българския институт по метрология (БИМ). Това съобщиха от пресцентъра на  МВР . Действията са извършени под координацията на Междуведомствения координационен център за противодействие на контрабандата и контрол на движението на рискови стоки и товари \r\nСериозни нарушения на законодателството са открити във всички бензиностанции - обект на съвместните проверки през изминалата седмица. И петте обекта, които се намират на територията на Перник, Драгичево, Свиленград и Бургас, са запечатани, а за част от нарушенията са образувани досъдебни производства. \r\nСлед извършени анализ и проверка от служители на Агенция „Митници“ са установени нарушения и са предприети съвместни действия  под  координацията на Междуведомствения координационен център за противодействие на контрабандата и контрол на движението на рискови стоки и товари. В хода им е установено, че в една от бензиностанциите са монтирани допълнителни устройства към фискалния апарат на обекта. По този начин е било възможно подаването на некоректна информация за извършените доставки, наличните и проточените количества горива към НАП. В друга бензиностанция пък са открити неодобрен тип колонки. \r\nСлужителите на НАП, отговорни за принудително събиране на данъчни дългове, са иззели налични парични средства в два от обектите, заради непогасени данъчни дългове. От три от бензиностанциите инспекторите от Агенция „Митници“ са иззели гориво, заради нарушения на акцизното законодателство. Задържани са общо над 14 000 литра гориво.", "date": "2018.11.13", "title": "Пет бензиностанции са запечатани за сериозни нарушения след съвместни проверки на служители на МВР, Агенция „Митници“, НАП и Института по метрология"}
{"url": "http://www.focus-news.net/news/2018/11/13/2589819/inzh-petko-dragnev-obshtinsko-predpriyatie-burgasbus-na-tozi-etap-nyamame-namereniya-da-vdigame-tsenite-na-biletite-vapreki-povishenite-tseni-na-gorivata-i-grazhdanska-otgovornost.html", "text": "На този етап нямаме намерения да вдигаме цените на билетите и на картите, въпреки повишените цени на горивата и застраховката „Гражданска отговорност”, каза за  Радио „Фокус“-Бургас  инж. Петко Драгнев, управител на Общинско предприятие „Бургасбус”. „Надявам се, че това, което се коментира в последните дни, ще се случи - в посока намаляване цените на горивата, както и за „Гражданска отговорност”, отбеляза инж. Драгнев. По думите му засега цените ще се задържат на стойността, на която са, а само при драстично повишение е възможна някаква промяна. „Но информацията, която се дава от компетентните органи, е по-скоро цената да се понижи“, заяви управителят на Общинското предприятие „Бургасбус”. \r\nДеница ДИМИТРОВА", "date": "2018.11.13", "title": "Инж. Петко Драгнев, Общинско предприятие „Бургасбус“: На този етап нямаме намерения да вдигаме цените на билетите, въпреки повишените цени на горивата и „Гражданска отговорност”"}
{"url": "http://www.focus-news.net/news/2018/11/13/2589831/zam-ministar-zhecho-stankov-izklyuchitelno-vazhno-e-da-zapazim-i-povishim-tranzita-na-gaz-prez-nashata-strana.html", "text": "80% от компресорните станции в региона са на разположение на територията на България. Изключително важно е с навременни действия да запазим, а защо не и да повишим транзита на газ през нашата страна.  За това е необходимо да бъде напасната енергийната ни стратегия. Това каза зам.-министърът на енергетиката Жечо Станков на работна среща, на която се обсъжда актуализирането на Енергийната стратегия на Република България, предаде репортер на  Агенция „Фокус“ . На срещата присъстват работодателски организации, синдикати, енергийни експерти и други заинтересовани страни. В началото й зам.-министър Станков обясни, че изменението на стратегията се налага от променящата се през годините ситуация, свързана с проектите, развиващи се в района. „Към момента „Булгартрансгаз“ осъществява пренос на 17,8 млрд. куб. м газ през територията на страната, като 14 млрд. от тях са в посока Турция, 3 млрд. са за Гърция и 0,8 млрд. – за Македония“, припомни зам.-министърът. По думите с оглед на новоизградената инфраструктура трябва да се промени енергийната ни стратегия по отношение на природния газ. „Самите потоци на газа предстои да се променят“, отбеляза Жечо Станков. Като ключови проекти, които налагат промяна той изброи Южния газов коридор, газовата върза „България-Гърция“ и новите газопроводи, които се изграждат по „Турски поток“. „За промяната в енергийната стратегия е необходимо да бъде интегрирана изцяло и концепцията за газов хъб „Балкан“. Преди близо 3 години стартира като идея и благодарение на усилията на компаниите в сектора в лицето на „Булгартрансгаз“, БЕХ и на министъра на енергетиката и премиера се направиха необходимите постъпления и ЕК бе убедена да ни предостави безвъзмездно средства за предпроектните проучвания“, припомни Жечо Станков. Той уточни, че на 12 юни в Брюксел са представени първите резултати от предпроектните проучвания, които са повече от задоволителни. По думите му промяната на енергийната ни стратегия е нужна заради изграждането в региона на нова газова инфраструктура. Той уточни, че страната ни трябва да въведе в съответствие с всички проекти, които се изграждат в района.  \r\nВесела АЛЕКСАНДРОВА", "date": "2018.11.13", "title": "Зам.-министър Жечо Станков: Изключително важно е да запазим и повишим транзита на газ през нашата страна"}
{"url": "http://www.focus-news.net/news/2018/11/13/2589832/hurriyet-turchin-ubi-saprugata-si-sled-kato-e-otklonila-pokanata-mu-za-tants.html", "text": "Мъж е убил съпругата си, след като е отклонила поканата му за танц, съобщава турският вестник  Hurriyet ,  като уточнява, че инцидентът се е случил в югоизточната част на страната. \r\nМестни медии съобщават, че 24-годишен мъж, идентифициран като Сезер С., се е прибрал пиян у дома и е пуснал високо музика. Започнал е да танцува и е поканил съпругата си да се присъедини към него. След като тя е отказала, той е извадил огнестрелно оръжие и я е убил – пред очите на двете им деца, съответно на четири и петгодишна възраст. \r\nСлед престъплението извършителят е избягал и към настоящия момент не е заловен от полицията. Тереза Герова", "date": "2018.11.13", "title": "Hurriyet: Турчин уби съпругата си, след като е отклонила поканата му за танц"}
{"url": "http://www.focus-news.net/news/2018/11/13/2589824/dots-d-r-georgi-kyuchukov-abv-universitetskite-bolnitsi-ne-tryabva-da-stavat-sobstvenost-na-meditsinskite-universiteti.html", "text": "Университетските болници не трябва да стават собственост на медицинските университети. Това каза доц. д-р Георги Кючуков от АБВ по време на пресконференция на партията, предаде репортер на  Агенция „Фокус“ . „Ние от АБВ предлагаме университетски болници да бъдат управлявани от медицинските университетите, но не и да бъдат тяхна собственост“, обяви той.     \r\nДоц. д-р Георги Кючуков коментира и двата алтернативни варианта за бъдещето на здравната система в България, предложени от министър Кирил Ананиев. Той каза, че по-рационален е вторият модел за развитието на сектора. Според него обаче важни промени за Здравната каса не са били вкарани в преходните и заключителни наредби на Бюджет за 2019 г. Доц. Кичуков обясни, че в България често на здравето се гледа като на стока, а на лечебните заведения - като на дружества с търговска цел и изтъкна, че едно подобно мислене е напълно погрешно. „Здравната ни система в момента е в тежка криза, защото ползвателите, изпълнителите и финансовите органи са доволни от нея. Преди няколко месеца ние предложихме цялостна промяна в сектора и смятаме да настояваме тя да бъде приета“, изтъкна още доц. Кючуков.  \r\nДаяна ДЮЛГЕРОВА", "date": "2018.11.13", "title": "Доц. д-р Георги Кючуков, АБВ: Университетските болници не трябва да стават собственост на медицинските университети"}
{"url": "http://www.focus-news.net/news/2018/11/13/2589823/varna-blizo-100-taksimetrovi-shofyori-se-sabraha-pred-sgradata-na-obshtinata-s-iskane-za-po-visoki-tarifi-za-kilometar-probeg.html", "text": "Близо 100 таксиметрови шофьори се събраха пред сградата на община Варна след 14.00 часа с искане за по-високи тарифи за километър пробег, предаде репортер на  Радио \"Фокус\" - Варна . Шофьорите настояват Общински съвет - Варна да промени минималните цени за превоз. В момента техни представители са в сградата на градската управа и искат среща с председателя на Общинския съвет Тодор Балабанов. Друго искане на шофьорите е увеличаване на броя на стоянките в синята зона. Голяма част от тях се оплакват от монополното положение на големите централи. Някои от шофьорите споделят, че са претърпели санкции за участието си в предишни протести. \r\nДиана СТОЕВА", "date": "2018.11.13", "title": "Варна: Близо 100 таксиметрови шофьори се събраха пред сградата на общината с искане за по-високи тарифи за километър пробег"}
{"url": "http://www.focus-news.net/news/2018/11/13/2589834/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването  „Часът на Карлово”  по  Радио „Фокус”-Пловдив  ще чуете коментара на карловския кмет д-р Емил Кабаиванов за финансирането на малките населени места – за разходната и приходната част на общинския бюджет, за отговорностите на общинските кметове за разпределението на средствата, както и за това може ли кмет на община да задържи и отклони целеви средства, предвидени за определено населено място. Д-р Емил Кабаиванов ще ни обясни още какво е направено в Калофер при ремонта на мемориалния комплекс, посветен на Христо Ботев, и кога може да се очакват средствата, обещани от държавата за града на Ботев по повод 170-ата годишнина от рождението му. \r\nСъщо в днешното предаване ще ви разкажем как с общата воля на общинската и държавна власт бе решен за кратко време 50-годишен проблем, свързан с безводието в село Васил Левски. По темата ще говорим с кмета на селището Доньо Стоянов и зам.-кмета на Карлово Данка Люртова. Предаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.11.13", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/11/13/2589826/varna-ustanoveni-sa-uchastnitsite-vav-vazniknaloto-sprechkvane-pred-sgradata-na-obshtinata-po-vreme-na-snoshtnite-protesti.html", "text": "Установени са участниците във възникналото спречкване пред сградата на Община Варна по време на снощните протести. Това съобщиха за  Радио „Фокус“ – Варна  от Областна дирекция на МВР (ОДМВР) – Варна. Говорителят на ОДМВР Ивана Милева уточни, че при провелото се на 12 ноември протестно шествие във Варна не е допуснато ескалиране на напрежението. „Ясно стана, че в един момент в началото на протеста между симпатизанти на определено политическо движение и други участници в протеста е възникнало спречкване. Своевременната намеса на полицейските служители е успяла да предотврати задълбочаване на конфликта и не се е стигнало до ескалиране на напрежението“, добави Ивана Милева.  \r\nПри инцидента няма пострадали, при своите действия служителите на реда не са използвали помощни средства и допълнителна сила. Във връзка с провелите се протестни действия през почивните дни Ивана Милева посочи, че има наложени санкции спрямо петима водачи на автомобили, нарушили Закона за движение по пътищата, като са възпрепятствали нормалното придвижване на граждани по пътните артерии на Варна. Санкция е наложена и на организатора на протеста, който е нарушил условията и правилата на Закона за движение по пътищата. Тази вечер отново се очаква провеждане на протестни действия в град Варна. Взети се всички необходими мерки за обезпечаване на обществения ред, отбеляза Ивана Милева. \r\nМарияна ВАЛЕНТИНОВА", "date": "2018.11.13", "title": "Варна: Установени са участниците във възникналото спречкване пред сградата на Общината по време на снощните протести"}
{"url": "http://www.focus-news.net/news/2018/11/13/2589835/varna-okrazhnata-prokuratura-rakovodi-dosadebno-proizvodstvo-po-sluchaya-s-58-godishniya-mazh-zaginal-po-vreme-na-rabota-v-rayona-na-starata-gara-izvarshen-e-ogled-na-myastoto-na-intsidenta.html", "text": "Окръжната прокуратура във Варна ръководи досъдебно производство по повод смъртта на работник. Това съобщиха от пресцентъра на  Апелативна прокуратура – Варна . Инцидентът е станал на релсите в района на старата жп гара във Варна около 11.30 часа.  \r\nЗагиналият 58-годишен мъж е работил като стрелочник-маневрист. Той е разкачил локомотив от два вагона, които излизали от ремонтното депо. Последвал удар, при който 58-годишният работник е паднал и е загинал.  \r\nНа мястото на инцидента е извършен оглед от следовател от  Окръжния следствен отдел при Окръжната прокуратура във Варна. Образуваното досъдебно производство трябва да изясни причините и обстоятелствата за смъртната злополука.", "date": "2018.11.13", "title": "Варна: Окръжната прокуратура ръководи досъдебно производство по случая с 58-годишния мъж, загинал по време на работа в района на старата гара, извършен е оглед на мястото на инцидента"}
{"url": "http://www.focus-news.net/news/2018/11/13/2589833/rumen-petkov-abv-iskame-nezabaven-reglament-za-lechenie-na-grazhdanite-koito-ne-sa-plashtali-zdravni-vnoski.html", "text": "Искаме от министър Ананиев да започне подготовка за незабавен регламент за лечението на гражданите, които не са плащали здравни вноски. Това каза председателят на ПП АБВ Румен Петков по време на пресконференция на партията, предаде репортер на  Агенция „Фокус“ . „По неофициални данни повече от 80% от тях са роми. Това са десетки хиляди хора, които ползват лекарската услуга без да са плащали здравни вноски. Нашето предложение е въвеждане на регламент, след тяхното оздравяване и изготвянето на програми в общините и отделни звена на държавните структури, където те да полагат обществено полезен труд. Такива програми имаше в Министерството на труда и социалната политика, част от тях са изчерпани, но това е начин тези хора да бъда ангажирани с полагането на труд“, обясни той. Според него по този начин ще бъде ясно разграничен лицата, които отказват да работят и се възползват от държавни помощи и тези, които нямат физическите възможности за трудова дейност.  \r\nДаяна ДЮЛГЕРОВА", "date": "2018.11.13", "title": "Румен Петков, АБВ: Искаме незабавен регламент за лечение на гражданите, които не са плащали здравни вноски"}
{"url": "http://www.focus-news.net/news/2018/11/13/2589836/stara-zagora-shofyor-e-zaginal-na-myasto-a-patnik-e-postradal-pri-katastrofa-na-vhoda-na-grada.html", "text": "Шофьор е загинал на място при катастрофа тази сутрин на входа на Стара Загора, между летището и околовръстния път. Това съобщиха за  Агенция „Фокус“  от  ОДМВР – Стара Загора .Катастрофата е станала между два леки автомобила БМВ и „Мерцедес“.  БМВ-то е ударило Мерцедеса отзад и колата е излязла извън платното по посоката на движението. Шофьорът на „Мерцедес“-а е загинал  на място, пострадал е и пътник от колата, е настанен в болница.", "date": "2018.11.13", "title": "Стара Загора: Шофьор е загинал на място, а пътник е пострадал при катастрофа на входа на града"}
{"url": "http://www.focus-news.net/news/2018/11/13/2589837/kyustendil-prodalzhava-remontat-na-chast-ot-osnovnite-ulitsi-v-dupnitsa.html", "text": "Продължава ремонтът на част от основните улици в Дупница. Това съобщи за  Радио „Фокус” – Кюстендил  Христо Апостолов, пиар на Община Дупница. По думите му от днес изцяло е затворена улица „Кокиче”. Причината е полагане на газопреносна мрежа и последващо цялостно преасфалтиране на улицата. „Постигната е договореност между кмета на общината инж.Методи Чимев и фирмата-изпълнител, която ще поеме този разход. По този начин, цялата улица ще бъде обновена, тъй като в горната й част се извършва цялостен ремонт, възложен от Община Дупница с обществена поръчка”, каза Христо Апостолов. По думите му продължават ремонтите и по други улици в града, където е предвидено нова тротоарна настилка и цялостно асфалтиране. Това са улиците „Отовица“ и в квартал „Южен”. \r\nВенцеслав ИЛЧЕВ", "date": "2018.11.13", "title": "Кюстендил: Продължава ремонтът на част от основните улици в Дупница"}
{"url": "http://www.focus-news.net/news/2018/11/13/2589838/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване  „Панагюрище – столица на свободата”  на  Радио „Фокус“ – Пазарджик  и  Община Панагюрище  ще разговаряме с кмета на село Левски Славчо Мавров за реализираните проекти и ремонти през лятото и за планираните дейности през следващите месеци. По темата наш събеседник ще бъде и кметът на село Оборище Милко Ангелов. В предаването ще отделим минути и за предстоящите инициативи на община Панагюрище в рамките на проекта „Панагюрище – духовност и творчество в едно“.  Във втората част на предаването ще разговаряме с директора на Историческия музей в Панагюрище доц. д-р Атанас Шохов за ролята на поп Недельо Иванов като духовник и учител в село Поибрене.   Предаването „Панагюрище – столица на свободата“ се излъчва във вторник по   от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.11.13", "title": "Акценти в предаването „Панагюрище – столица на свободата” по Радио „Фокус“ – Пазарджик"}
{"url": "http://www.focus-news.net/news/2018/11/13/2589839/ek-energetika-novi-ambitsiozni-tseli-za-vazobnovyaemite-iztochnitsi-i-energiynata-efektivnost.html", "text": "Парламентът гласува обвързваща цел за 2030 г. за възобновяеми енергийни източници (32%) и индикативна цел за енергийна ефективност (32.5%), които играят важна роля за постигане целите на ЕС по отношение на климата, се казва в  прессъобщение от ЕП. .  \r\nПарламентът потвърди във вторник предварително постигнатото през юни съгласие със Съвета на ЕС относно енергийната ефективност (434 гласа „за“, срещу 104 „против“ и 37 „въздържал се“), възобновяемите източници (495 гласа „за“, срещу 68 „против“ и 61 „въздържал се“) и управлението на Енергийния съюз (475 гласа „за“, срещу 100 „против“ и 33 „въздържал се“)  - три основни законодателни досиета, които са част от пакета от мерки „Чиста енергия за всички европейци“.  \r\nДо 2030 г. енергийната ефективност в ЕС трябва да се подобри с 32.5%, като делът на енергията от възобновяеми източници трябва да представлява поне 32% от крайното брутно потребление в ЕС. И двете цели ще се преразгледат преди 2023 г. и могат само да бъдат увеличени, но не и намалени.  \r\nС по-ефективна енергия европейците ще имат по-ниски сметки. В допълнение, Европа ще намали зависимостта си от външни доставчици на нефт и газ, ще подобри качеството на въздухa и ще защити климата.  \r\nЗа пръв път държавите членки ще бъдат задължени да предложат специфични мерки за енергийна ефективност в полза за онези, които са  засегнати от енергийна бедност.  \r\nДържавите членки трябва да осигурят правото на гражданите да генерират възобновяема енергия за собствено потребление, да я съхраняват и да продават излишъка от продукцията.  \r\nБиогоривата от второ поколение могат да изиграят важна роля за намаляването на въглеродния отпечатък от транспортните средства. До 2030 г. поне 14% от горивата за превозни цели трябва да идват от възобновяеми източници.  \r\nБиогоривата от първо поколение обаче, представляващи висок риск за „непреки промени в земеползването“ (т.е. преобразуване на почва, която не се използва за хранителните  култури - като пасища и гори - към такава за хранителни култури, което увеличава емисиите на CO2) и няма да се броят към целите на ЕС за възобновяема енергия от 2030 г.  След 2019 г. приносът на биогоривата от първо поколение към тези цели постепенно ще намалее докато не достигне нулева стойност през 2030 г.  \r\nНово управление за постигането на Енергийния съюз  \r\nВсяка държава членка трябва да представи 10-годишен „интегриран национален план за енергетиката и климата“ с национали цели, приноси, политики и мерки до 31 декември 2019 г., както и на всеки десет години след това.  \r\nДокладчикът за енергийна ефективност Мирослав Похе (С&Д, Чехия) отбеляза: „Повишаването на енергийната ефективност е от полза за всички европейци. Това е добра сделка за нашите граждани, която ще допринесе за намаляване на енергийното потребление и по този начин ще намали сметките. Но това е също добра новина за конкурентоспособността на европейската промишленост, тъй като се намаляват разходите и се стимулират инвестициите“.  \r\nХосе Бланко Лопес (С&Д, Испания), докладчик за възобновяемите източници, коментира: „Ние отнехме стимула за инвестиции в нови продукции на биогорива от хранителни култури и насърчихме биогоривата от ново поколение. Успяхме също така да засилим правото на потребление на собствена енергия  и включихме желанието на Парламента за забрана на такси и разноски за потребление на собствена енергия до 2026 г.“  \r\nСлед като Съветът на ЕС официално приеме споразумението, новите правила ще бъдат публикувани в Официалния вестник на ЕС и ще влязат в сила 20 дни по-късно. Регламентът за управление директно ще влезе в сила в държавите членки, докато новите елементи от другите две директиви  ще трябва да бъдат транспонирани в националните законодателства най-късно 18 месеца след влизането им в сила.", "date": "2018.11.13", "title": "ЕК: Енергетика: Нови амбициозни цели за възобновяемите източници и енергийната ефективност"}
{"url": "http://www.focus-news.net/news/2018/11/13/2589828/dots-ivan-ivanov-kevr-nyama-da-ima-promyana-v-tsenite-na-parnoto-toplata-voda-i-toka.html", "text": "Няма да има промяна в цените на парното, топлата вода и тока до края на отоплителния сезон, ако природният газ поскъпне с до 5 на сто от Нова година, а цените на петрола се задържат около сегашните си нива. Това каза пред журналисти председателят на КЕВР Иван Иванов , предаде репортер на  Агенция „Фокус“ . „Прогнозата предвижда повишение на цената на природния газ под 5 %, ако се запази тази тенденция на световните пазари. Цената на суровия петрол преди около месец достигна стойност 86 долара за барел, но постепенно намаля и в момента е малко 70 долара за барел... Ако се окаже така, мога да заявя, че цената на природния газ ще бъде коригирана, но това няма да доведе до повишаване на цената на топлинната енергия, нито до повишаване на цената на електрическата енергия. Цената на топлинната и електрическата енергия тогава ще останат непроменени до края на отоплителния сезон“, заяви доц. Иванов.  \r\n„Използвам случая да заявя, че имаше манипулации в последните дни, които се тиражираха включително и средствата за осведомяване, че се повишава цената на електрическата енергия. Цената на електрическата енергия за битовите потребители е непроменена от 1-ви юли и при тази постановка, както ви казах за запазване на тенденциите на цена на суровия петрол, би трябвало да остане непроменена до края на отоплителния сезон, поне, а след това ще видим, може и по-нататък да остане непроменена“, каза още председателят на КЕВР.  \r\n„Ние не контролираме цената на електрическата енергия, по която се извършва търговия с такава енергия с Българската независима енергийна борса. Това са цени, които не подлежат нито на контрол от страна на комисията, нито на регулиране. Там само контролираме прозрачността на търговията съгласно правилата, които са еднакви за членките на ЕС. В продължение на 19 години комисията никога не е регулирала цените на горивата, на бензина и дизела. Едновременно ще отбележа и това, че това е в целия ЕС, където горивата са свободна търгувана стока“, каза още Иван Иванов.", "date": "2018.11.13", "title": "Доц. Иван Иванов, КЕВР: Няма да има промяна в цените на парното, топлата вода и тока"}
{"url": "http://www.focus-news.net/news/2018/11/13/2589841/kaloyan-pargov-bsp-sofiya-normalno-li-e-da-imash-saotnoshenie-9-hil-dushi-administratsiya-i-15-hil-dushi-armiya.html", "text": "Нормално ли е да имаш съотношение 9 хил. души администрация и 15 хил. души армия. Това попита председателят на Градския съвет на БСП – София Калоян Паргов по време на дискусия „Има ли нужда от нова концепция за националната сигурност на България?“, организирана от Дискусионен клуб \"Политика 21\" и Градският съвет на БСП – София, предаде репортер на  Агенция „Фокус“ . „Тази дискусия по темата сигурност е в рамките на серията от дискусии в цялата страна, които текат във връзка с така наречената „Визия за България“, каза Паргов. „Мога да задам тон за песен, както се казва по военно му“, каза още Паргов. „Целта на днешната среща в рамките на градския дискусионен клуб е заедно с вас дългогодишни експерти в различните области на националната сигурност да можем да обсъдим определени предложения не само във визията, но и вашите виждания. Знам, че вие сте много активни. С оглед търсене на посока и насока, в която да се развият проблемите, свързани с националната сигурност, най-вече проблемите, свързани с армията, за които знам, че вие много болеете. Дали има нужда от нова концепция или от нова стратегия за национална сигурност това е въпрос, който е многопластов и има много отговори. Последните 20-30 години се е лансирала идея, че трябва концепция, че има нови виждания“, коментира Паргов. По думите му преди да се стигне до един такъв основополагащ документ трябва да се намерят пресечни точки около, които да се обединят. \r\nДеница КИТАНОВА", "date": "2018.11.13", "title": "Калоян Паргов, БСП –София: Нормално ли е да имаш съотношение 9 хил. души администрация и 15 хил. души армия"}
{"url": "http://www.focus-news.net/news/2018/11/13/2589840/inzh-ivan-ivanov-inspektsiya-po-truda-varna-izvarshva-se-proverka-na-firmite-uchastvashti-v-zlopolukata-v-provadiya-pri-koyato-zagina-stroitelen-rabotnik.html", "text": "Извършва се проверка на фирмите, участващи в злополуката в Провадия, при която загина строителен работник. Това каза за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. Инж. Иванов подчерта, че на място след възникналия инцидент, инспекторите са установили, че по обекта са работили четирима души, които са били без трудови договори към строителна фирма, която е извършвала изграждане на къща в Провадия. Преди това на мястото е имало стара постройка, която е била съборена. „При неспазване на правилата за безопасен труд, липса на достатъчно ясен план за безопасност при работа при изграждането на тази къща работещите са извършвали зидария. Възложителят е поръчал тухли за деня, като те са доставени с транспортно средство със стрела, която след като разтоварва единия палет с тухли, при движение предизвиква удар в новоизградена стена от тухли, която се срутва, един от работниците е затрупан и убит на място“, допълни инж. Иван Иванов. „Фокус“ припомня:  Под надзора и ръководството на Окръжната прокуратура във Варна е образувано досъдебно производство за причиняване смъртта на работник при ремонтни работи на сграда в град Провадия. На 2 ноември в следобедните часове стена от сграда e паднала и затрупала строителен работник на обекта. Мъжът е загинал. Двама от колегите му са успели да избягат и да се спасят. \r\nМарияна ВАЛЕНТИНОВА", "date": "2018.11.13", "title": "Инж. Иван Иванов, Инспекция по труда – Варна: Извършва се проверка на фирмите, участващи в злополуката в Провадия, при която загина строителен работник"}
{"url": "http://www.focus-news.net/news/2018/11/13/2589827/afp-donald-tramp-otnovo-razkritikuva-frenskiya-prezident-za-komentarite-mu-za-evropeyskata-otbrana.html", "text": "Държавният глава на САЩ Доналд Тръм отправи поредна словесна атака срещу френския президент Еманюел Макрон за призива му за създаване на единна европейска армия, предава  AFP . \r\n„Еманюел Макрон предполага да изгради своя собствена армия, за да защити Европа срещу САЩ, Китай и Русия. Но Германия бе в основата на двете световни войни. Как се отрази това на Франция? Те започнаха да учат немски в Париж преди да дойдат САЩ!\", написа Тръмп в социалната мрежа „Туитър“.  \r\nПрез уикенда Макрон разгневи Тръмп, заявявайки, че Европа се нуждае от собствена армия и постави САЩ наравно с Русия и Китай в списъка със заплахи за европейската сигурност. Тереза Герова", "date": "2018.11.13", "title": "AFP: Доналд Тръмп отново разкритикува френския президент за коментарите му за европейската отбрана"}
{"url": "http://www.focus-news.net/news/2018/11/13/2589844/zamestnik-ministar-evgeni-stoyanov-prizova-magistratite-da-sa-po-aktivni-v-rabotnite-grupi-po-transponirane-na-direktivite-na-es.html", "text": "Предложените от Министерството на правосъдието промени в Наказателния кодекс, които бяха приети на първо четене в Народното събрание, са във връзка с транспонирането на Директива 2013/48  на Европейския съвет и на Съвета и имат за цел да се даде нов инструмент в полза на правосъдието при дела срещу организираната престъпност. Това заяви заместник-министърът на правосъдието Евгени Стоянов по време на Конференция по проект „Организираната престъпност в България: Новите предизвикателства пред специализираните юрисдикции“, изпълняван от Фондация за развитие на правосъдието с подкрепата на Фондация „Конрад Аденауер“, съобщиха от пресцентъра на  Министерството . \r\nСтоянов припомни, че на 26 януари т.г. Европейската комисия е изпратила мотивирано становище по отношение на нарушението „нетранспониране на Директива 2013/48 от 22 октомври 2013 г. относно правото на достъп до адвокат в наказателното производство. Това означава, че България вече е в наказателна процедура. Зам.-министърът на правосъдието призова  съдиите, следователите и прокурорите да бъдат по-активни в работните групи към Министерството на правосъдието по транспониране на директивите на ЕС.  \r\nПредседателят на Фондация за развитие на правосъдието Ива Пушкарова посочи, че според анализа по проекта има нужда от промени в законодателството по отношение на текстовете, отнасящи се до организираните престъпни групи.  \r\n„Проблемът с корупцията и организираната престъпност стои не само в ЕС, но и в целия свят, това не е феномен само за България. За решаването му е нужно време и промяна в манталитета“, заяви посланикът на Германия Н. Пр. Херберт Салбер.  \r\nПо думите на директора на Правната програма за Югоизточна Европа на Фондация „Конрад Аденауер“ г-н Хартмут Ранк в Германия за 2017 г. щетите от организираната престъпност са около 200 млн. евро., от които държавата е успяла да възстанови 25 млн. евро. „80% от тези престъпления се извършват с международно участие, така че борбата срещу организираната престъпност не може да се води само на национално ниво, а съвместно в партньорство с всички държави-членки“, допълни Хартмут Ранк.", "date": "2018.11.13", "title": "Заместник-министър Евгени Стоянов призова магистратите да са по-активни в работните групи по транспониране на директивите на ЕС"}
{"url": "http://www.focus-news.net/news/2018/11/13/2589847/dobrichkiyat-okrazhen-sad-uvazhi-protesta-na-prokuraturata-i-uvelichi-razmera-na-nalozhenata-globa-na-upravitelya-na-evromangan-na-5000-lv.html", "text": "Уважен е протестът на Районната прокуратура в Добрич срещу решението на Добричкия районен съд. С него управителят и представляващ „Евроманган“ ЕАД британски гражданин Уелинг Е. е бил признат за виновен, че в 30-дневен срок от спиране на плащанията към различни доставчици не е открил производство по несъстоятелност – престъпление по член 227б, ал. 2, във връзка с ал. 1 от НК. Това съобщават от пресцентъра на  Апелативна прокуратура – Варна .  \r\nС решението на съда британският гражданин е бил освободен от наказателна отговорност по член 78а от НК и му било наложено административно наказание глоба в размер на 1000 лева.  С доводи за явна несправедливост на наложеното наказание  и искане за завишаване на санкцията спрямо Уелингс Е. Районната прокуратура в Добрич внесла протест в Добричкия окръжен съд.  \r\nС решение от 6 ноември тази година втората съдебна инстанция е изменила решението на Добричкия районен съд, като е увеличила размера на глобата на управителя на „Евроманган“ на 5000 лева.  \r\nДружеството, което е концесионер на мангановата мина в село Оброчище, е спряло плащанията към четири частни дружества. Задълженията само към Министерството на енергетиката към 31 декември 2016 г. са възлизали на близо 170 000 лева, а размерът на публичните задължения на „Евроманган“ ЕАД са били 1, 672 млн. лева.  \r\nРешението на Добричкия окръжен съд не подлежи на обжалване.", "date": "2018.11.13", "title": "Добричкият окръжен съд уважи протеста на прокуратурата и увеличи размера на наложената глоба на управителя на „Евроманган“ на 5000 лв."}
{"url": "http://www.focus-news.net/news/2018/11/13/2589843/katya-tabachka-odmvr-kyustendil-deset-akta-sa-sastaveni-v-ramkite-na-provelite-se-na-11-noemvri-protesti-sreshtu-visokite-tseni-na-gorivata-v-kyustendil-i-v-dupnitsa.html", "text": "Десет акта са съставени в рамките на провелите се на 11 ноември протести срещу високите цени на горивата в Кюстендил и в Дупница. Това съобщи за  Радио „Фокус” – Кюстендил Катя Табачка , говорител на Областна дирекция на МВР (ОДМВР) – Кюстендил. По думите й организаторите на протеста в Дупница са заявили начален час 11.30 ч. на 11 ноември на разклон „Дупница”, но без да уточняват на кой разклон. В този ден протестиращите са се събрали  на площад „Барикадите“. Протестът  е прераснал в затваряне на движението по главен път Е 79 – в района на пътен възел „Байкал“,  за времето от 11.30 до 18.00 часа. По време на протеста е осигурен алтернативен маршрут по автомагистрала „Струма“ . За неизпълнени полицейски разпореждания служители на Районно управление на МВР – Дупница са съставили 8 акта на участници в протеста и 8 предупредителни протокола. Организаторите на протеста в Кюстендил са спазили предварително заявения маршрут на автошествието. Спиране на движението не е имало. На този протест са съставени два акта на участниците по Закона за българските лични документи. \r\nВенцеслав ИЛЧЕВ", "date": "2018.11.13", "title": "Катя Табачка, ОДМВР – Кюстендил: Десет акта са съставени в рамките на провелите се на 11 ноември протести срещу високите цени на горивата в Кюстендил и в Дупница"}
{"url": "http://www.focus-news.net/news/2018/11/13/2589849/gen-kolyo-milev-bsp-tryabva-da-znaem-che-proektite-za-modernizatsiya-na-armiyata-sa-mnogo-malka-chast-ot-tova-koeto-se-nuzhdae-tya.html", "text": "Трябва да знаем, че проектите за модернизация на армията са много малка част от това, което се нуждае тя. Това каза народният представител от ПГ на „БСП за България“ и член на Комисията по отбрана към Народното събрание ген. Кольо Милев по време на дискусия „Има ли нужда от нова концепция за националната сигурност на България?“, организирана от Дискусионен клуб \"Политика 21\" и Градският съвет на БСП – София, предаде репортер на  Агенция „Фокус“ . По отношение на концепцията за армията, според него има много асоциации и клубове. „Не можахме да стигнем до консенсус до едно пълно обединение на всички в една обща организация“, допълни още ген. Милев. По думите му проблемите се решават на парче и не водят до решение на кардинални въпроси. Ген. Милев посочи, че като бивш командир на 61 Стрямска механизирана бригада смята, че се неглижират сухопътните войски и се говори за окомплектоване на батальонни групи. “Незнаейки тези машини за кого са, кой ще ги получи и експлоатира, ние не повишаваме мотивацията на личния състав\", каза още депутатът. По думите му по отношение на армията трябва да се насочат усилия в две направления - едното е личния състав, второто е въоръжението и техниката. \"Мен ме боли като гледам на какво ниво се намират сухопътните войски като сграден фонд\", каза още ген. Милев. \"За националната политика мога да кажа, че все още нямаме национални цели и приоритети, които да сме заявили ясно. Ние сме в едно разкрачено положение между Изтока и Запада. В определени моменти за един обикновен проект става ясно на кого се кланяме. Това не е много хубаво, но е може би положението на малките държави и най-вече на бедните\", допълни той.  \r\nПо думите му армията се свива за сметка на полицията. „Тук говорим за национална сигурност. Мога да ви кажа, че говорим, че се наливат много средства в здравеопазването, така се наливат и много средства в полицията. Дори може би и синдикатите, които ги има в МВР, също подпомагат този процес“, каза ген. Милев.  Той посочи, че трябва да се преструктурира и националната полиция.  \r\nДеница КИТАНОВА", "date": "2018.11.13", "title": "Ген. Кольо Милев, БСП: Трябва да знаем, че проектите за модернизация на армията са много малка част от това, което се нуждае тя"}
{"url": "http://www.focus-news.net/news/2018/11/13/2589852/varna-sadat-ostavi-v-aresta-mazh-prodaval-narkotitsi-ot-doma-v-koyto-otglezhda-4-te-si-detsa.html", "text": "Състав на Апелативен съд – Варна потвърди като правилен и законосъобразен първоначалния арест, определен миналата седмица от Варненския окръжен съд спрямо Али А., разследван за наркоразпространение. Мъжът е привлечен към наказателна отговорност на 4 ноември тази година затова, че държал, за да разпространява значително количество високо рискови наркотични вещества – 320 гр. марихуана и 1.95 гр. амфитаминопроизводни. Това съобщиха от пресцентъра на  Апелативен съд – Варна . \r\nВъззивната апелативна инстанция сподели изводите на Окръжен съд – Варна, според които от събраните доказателства и гласни свидетелства може да се направи обосновано предположение, че Али А. е съпричастен към престъплението, което е с висока степен на обществена опасност и е тежко умишлено по смисъла закона.  \r\nПрокуратурата припомни днес, че от данните, събрани при разследването става ясно, че Али А. е продавал дрогата продължително време от дома си в с.Каменар, в който отглеждал 4-те си деца. Обвиняемият разпространявал забранените от закона вещества и на непълнолетни лица. Али не работи и нямал никакви други легални доходи, извън тези които получавал вследствие на престъпната дейност \r\nОбвиняемият е криминално проявен, в миналото е бил осъждан и въпреки, че е реабилитиран по право, и този съд намира, че е налице опасност мъжът да извърши престъпление или да се укрие, за да избегне наказателната репресия спрямо него.  \r\nОпределението на Варненския апелативен съд, с което се потвърждава първоначалния арест на Али А., разследван за притежание на голямо количество марихуана и амфетамини, предназначени за разпространение е окончателно.", "date": "2018.11.13", "title": "Варна: Съдът остави в ареста мъж, продавал наркотици от дома, в който отглежда 4-те си деца"}
{"url": "http://www.focus-news.net/news/2018/11/13/2589845/ministar-rumen-porozhanov-ne-mislya-che-shte-imame-odobreno-zakonodatelstvo-za-novata-obshta-selskostopanska-politika-v-ramkite-na-tozi-evroparlament.html", "text": "Не мисля, че ще имаме одобрено законодателство за новата обща селскостопанска политика в рамките на този европарламент. Това каза министърът на земеделието, храните и горите Румен Порожанов по време на церемонията по връчване на награди на български фермери за 2018 г., предаде репортер на  Агенция „Фокус“ . \r\n„Много важна е темата за новата обща селскостопанска политика. В момента дебатът тече много активно в различните комисии в Брюксел. Материята е много дълга и сложна. Това, което тези дни ще направим – подготвяме анализ, който да изведе състоянието на всеки един подотрасъл в земеделския сектор, който да послужи за основа на целите, които ще бъдат заложени в стратегическия план. Разбира се, с необходимите инвестиции. Това ще бъде един изключително важен документ. Но на ниво ЕС всичко е много разводнено и не съм оптимист, че ще имаме одобрено законодателство в рамките на този европарламент. Нещата по-скоро отиват в одобрение през следващите години“, коментира Порожанов. \r\nЗемеделският министър посочи, че почти 2,5 млрд. лв. са били разплатени през 2017 г., като те са с близо 200 млн. лв. повече от 2016 г. „През настоящата година плащанията бяха направени навреме.Така че искам да ви уверя, че и в следващата година ще има пълна предсказуемост в работата на Министерството, за да може земеделският сектор да продължи да работи добре“, коментира министърът. \r\nЦветилена СИМЕОНОВА", "date": "2018.11.13", "title": "Министър Румен Порожанов: Не мисля, че ще имаме одобрено законодателство за новата обща селскостопанска политика в рамките на този европарламент"}
{"url": "http://www.focus-news.net/news/2018/11/13/2589848/blagoevgrad-bansko-e-sred-chetirite-destinatsii-koito-shte-se-boryat-za-priza-obshtina-na-2018-g-za-planinski-turizam-na-godishnite-nagradi-na-ministerstvoto-na-turizma.html", "text": "Банско е сред четирите дестинации, които ще се борят за приза „Община на 2018 г. за планински туризъм” на Годишните награди на Министерството на туризма. Това съобщиха от пресцентъра на  Община Банско . Планинският курорт се конкурира с общините Самоков, Петрич и Сапарева баня. \r\nМарката Банско присъства в още една от обявените категории. В графата „Журналистически материал на тема Туризъм в България за 2018 година в печатна медия”, материалът на журналистката Елица Илчева със заглавие „Историята на виното отлежава в Молерите”, публикация за сп. Банско Magazine, е сред номинираните качествени материали, излезли през годината. \r\nЧрез онлайн вот ще се избират победителите във всяка категория, като срока за гласуване е 5 декември. Всеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория. Експертите ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат. \r\nЦелта на конкурса е да насърчи развитието на българския туризъм чрез популяризиране на туристическите обекти и дестинации, а призьорите ще бъдат обявени на официална церемония на 11 декември в София.", "date": "2018.11.13", "title": "Благоевград: Банско е сред четирите дестинации, които ще се борят за приза „Община на 2018 г. за планински туризъм” на Годишните награди на Министерството на туризма"}
{"url": "http://www.focus-news.net/news/2018/11/13/2589842/ministar-rumen-porozhanov-balgarskiyat-zemedelski-sektor-stava-na-vse-po-dobro-nivo.html", "text": "Българският земеделски сектор става на все по-добро ниво. Това каза министърът на земеделието, храните и горите Румен Порожанов по време на церемонията по връчване на награди на български фермери за 2018 г., предаде репортер на  Агенция „Фокус“ . \r\n„Това е един форум, който прави апогей на всяка една добра земеделска година. Смятам, че и настоящата земеделска година,въпреки че имаше трудности в отделни отрасли, беше доста добра. И се надявам Господ да бъде с нас и през следващата година. Не можем да не отбележим, че българският земеделски сектор става на все по-добро ниво“, каза още министър Порожанов и посочи, че оценката за българския агросектор навсякъде по света е изключително висока. \r\n„Бих искал да маркирам няколко неща, които са важни. Работим много усилено по Закона за поземлените отношения и опазването на земеделските земи, който беше в добро състояние, но ще включим в него и арендата и опазването на земеделското имущество, за да може всяка една тема, свързана с този сектор, да бъде на едно място. През следващия месец ще качим окончателния вариант за обществено обсъждане“, коментира земеделският министър и обясни, че очаква всеки земеделец да има активна позиция по него. „Направихме и няколко неща, свързани с обвързаните производства, така че да има справедливост през 2019 г. по отношение на плащанията за плодове и зеленчуци и в животновъдството“, коментира той. \r\nЦветилена СИМЕОНОВА", "date": "2018.11.13", "title": "Министър Румен Порожанов: Българският земеделски сектор става на все по-добро ниво"}
{"url": "http://www.focus-news.net/news/2018/11/13/2589854/sport-bfs-globi-futbolisti-na-lokomotiv-za-boya-sled-macha-sas-slaviya.html", "text": "Дисциплинарната комисия към БФС наложи наказания на трима футболисти от Локомотив Пловдив за сбиването след мача със Славия, който завърши 1:1.  \r\nНа заседание бе взето решение Анте Аралица да пропусне следващите две срещи на отбора си и да заплати глоба в размер на 1000 лева. Симеон Райков ще е извън игра за пет двубоя и ще заплати 1200 лева за удар в главата на друг състезател. За играчите на Славия няма наказания.  \r\nСлед края на мача Димитър Везалов получи червен картон и ще бъде извън игра за два мача.", "date": "2018.11.13", "title": "Спорт: БФС глоби  футболисти на Локомотив за боя след мача със Славия"}
{"url": "http://www.focus-news.net/news/2018/11/13/2589853/velik-atanasov-sayuz-na-slepite-v-balgariya-plovdiv-sazdavame-usloviya-za-sport-za-nezryashtite-hora.html", "text": "Създаваме условия за спорт за незрящите хора, каза за  Радио „Фокус“-Пловдив  Велик Атанасов, председател на регионалната структура на Съюза на слепите в България в Пловдив по повод Международния ден на слепите, който отбелязваме днес. По думите му в Националния център за рехабилитация, който се намира на ул. „Ландос“ 24 в к-с „Изгрев“, е създаден клуб, в който всеки човек със зрителни проблеми може да спортува. „Там има фитнес зала. Тя е достъпна за всички, които искат да спортуват“, отбеляза Атанасов. По думите му Националният център предлага още много други услуги. По-съществени са курсове за компютърна грамотност, за масажисти, за изучаване на керамика, курсове за използване на белия бастун, за да могат хората да се ориентират в пространството, курсове за ограмотяване. Атанасов каза още, че Международният ден на слепите е отбелязан преди няколко дена с културни и спортни мероприятия. В структурата на Съюза на слепите в България в Пловдив членуват около 660 души. \r\nВелик Атанасов коментира също, че проблемите на незрящите хора са предимно материални. „Те разчитат на пенсиите. Малко са хората, които се реализират на пазара на труда, тъй като няма производство. По-рано имаше производство. Работеше цех и бяха ангажирани около 600 души. След настъпването на демокрацията, се появи голяма конкуренция и ние не можахме да се конкурираме. Някои от хората се реализират като адвокати, учители“, коментира Атанасов. По повод достъпността на средата за незрящите хора той заяви, че има още какво да се желае. „Има институции, където хората имат труден достъп“, добави Атанасов. По думите му Съюзът на слепите и Община Пловдив водят преговори за нормалното предвижване на слепите хора. „На светофарите е поставена сигнална инсталация, но улиците в момента са разкопани и това създава проблеми“, каза още Велик Атанасов. \r\nМария РУСЕВА", "date": "2018.11.13", "title": "Велик Атанасов, Съюз на слепите в България-Пловдив: Създаваме условия за спорт за незрящите хора"}
{"url": "http://www.focus-news.net/news/2018/11/13/2589846/nikola-gruevski-vav-feysbuk-sega-sam-v-budapeshta-poiskah-ubezhishte.html", "text": "Бившият министър-председател на Македония Никола Груевски е в Будапеща и е поискал политическо убежище. Това обяви самият той чрез съобщение в социалната мрежа „Туитър“, съобщава скопското електронно издание  МКД . \r\nКъм настоящия момент не е ясно дали профилът на Груевски е бил хакнат или той лично е написал съобщението. Ето какво гласи то: \r\n„В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“. Тереза Герова", "date": "2018.11.13", "title": "Никола Груевски във „Фейсбук“: Сега съм в Будапеща, поисках убежище"}
{"url": "http://www.focus-news.net/news/2018/11/13/2589851/dragomir-ganchev-odmvr-varna-vazhno-e-sred-detsata-i-podrastvashtite-da-bade-izgradena-dobra-kultura-otnosno-bezopasniya-nachin-za-pridvizhvane.html", "text": "Важно е сред децата и подрастващите да бъде изградена добра култура относно безопасния начин за придвижване. Това каза в интервю за  Радио „Фокус“ – Варна  старши инспектор Драгомир Ганчев, началник група „Пътен контрол“ при Областна дирекция на МВР (ОДМВР) – Варна, във връзка с отбелязването на 13 ноември като Ден без пешеходци – жертви на пътя. По думите му превантивната дейност е важен елемент и възможност за въздействие върху процесите на движение и намаляване на предпоставките за пътнотранспортни произшествия. „Много е важно сред децата и подрастващите да бъде изградена добра култура относно безопасния начин на придвижване и в тази връзка е предвидено в рамките на учебната година по предварително съгласувани графици да бъдат изнасяни кратки беседи в учебните заведения, свързани с безопасност на движението  по подходящ начин спрямо възрастта на децата“, коментира старши инспектор Драгомир Ганчев. \r\nМарияна ВАЛЕНТИНОВА", "date": "2018.11.13", "title": "Драгомир Ганчев, ОДМВР – Варна: Важно е сред децата и подрастващите да бъде изградена добра култура относно безопасния начин за придвижване"}
{"url": "http://www.focus-news.net/news/2018/11/13/2589858/zam-ministar-zhecho-stankov-realiziraneto-na-hab-balkan-zavisi-ot-zapazvaneto-i-uvelichavaneto-na-gazovite-pototsi-prez-stranata.html", "text": "Реализирането на хъб „Бълкан“ зависи от запазването и увеличаването на газовите потоци през страната. Това каза зам.-министърът на енергетиката Жечо Станков на работна среща, на която се обсъжда актуализирането на Енергийната стратегия на Република България, предаде репортер на  Агенция „Фокус“ . „Един от източниците, който ще захранва газовия хъб “Балкан” е местен добив. Като се има предвид, че 25% от цената на газа е за транзитни такси, това означава, че местният добив ще осигури с 25% по-комфортна цена за битовите потребители и бизнеса“, отбеляза той.  \r\nВладимир Малинов, изпълнителен директор на „Булгартрансгаз“, отбеляза, че след изграждането на първата тръба от \"Турски поток\", Турция вече няма да се нуждае от количествата газ, които към момента се пренасят от нашата страна. „Нашият основен ползвател за транзитен пренос “Газпром Експорт” вече ни информира, че възнамерява да не използва капацитета, който е резервиран от мрежата на „Булгартрансгаз“ за граничен пренос на газ към територията на Турция. Това ни даде допълнителен тласък да предложим мерки за промяна на енергийната стратегия, за да реагираме на променящата се макросреда“, посочи той.  \r\nПроф. Атанас Тасев също отбеляза, че проблемът вече е назрял. „При тази политическа турбулентност трябва да сме много гъвкави и да реагираме, в противен случай нашата газотранспортна система ще остане празна и всички инвестиции, които направихме за нови компресорни станции ще останат без да бъдат възвърнати“, коментира той.  \r\nПредседателят на Комисията за енергийно и водно регулиране Ива Иванов коментира, че с развитието на газопреносната мрежа България ще бъде много по-устойчива на всякакви проблеми, без значение външните процеси. Той уточни, че трябва да се постави цел, независимо кое е правителството в страната, заложените в енергийната стратегия проекти да подлежат на реализиране и парламентът да има ангажимент за това. По думите му е необходима и пълна газофикация на София и на големите градове в страната, както и разширяване на капацитета за газосъхранение.  \r\nПламен Димитров, президент на КНСБ, постави въпроса дали България може да потърси правата си за пропуснати ползи от пренос на газ с оглед изграждането на „Турски поток“ и договора й с Русия до 2030г. Той обърна внимание, че трябва да бъде ясно дали и как актуализирането на Енергийната стратегия ще се отрази на държавния бюджет за догодина и за следващите години, както и как се предвижда да се финансират необходимите за изграждането на газовия хъб 2,8 млрд. лева.  \r\nВсички участници в дискусията имат на разположение 7 дневен срок, в който да изпратят своите писмени становища по отношение на промяната на Енергийната стратегия. Зам.-министър Станков уточни, че след разискването на вариантите в оперативен порядък ще бъдат стартирани максимално бързо действия, свързани с изграждане на нова инфраструктура, ликвидна газова борса и предоставяне на възможността „Булгартрансгаз“ да е акционер в новостроящи се LNG-терминали, както и действия, свързани с промяната на потоците през територията на страната.  \r\nВесела АЛЕКСАНДРОВА", "date": "2018.11.13", "title": "Зам.-министър Жечо Станков: Реализирането на хъб „Бълкан“ зависи от запазването и увеличаването на газовите потоци през страната"}
{"url": "http://www.focus-news.net/news/2018/11/13/2589857/ep-evrodeputatite-prizovavat-za-po-dobra-zashtita-na-pravata-na-maltsinstvata.html", "text": "В отговор на продължаващата дискриминация Парламентът призовава за общи правила, гарантиращи правата на всички национални малцинства, които да се спазват в целия ЕС, се казва в съобщение от  пресслужбата на ЕП . \r\nЕвродепутатите призовават Европейската комисия да изготви директива за минимални стандарти за малцинствата в Европа, която да съдържа измерими етапни цели и мерки за прекратяване на дискриминацията от страна на държавите членки.  \r\nВ незаконодателна резолюция, приета във вторник с 489 гласа „за“, срещу 112 гласа „против“ и 73 гласа „въздържал се“, евродепутатите призовават за общо определение за малцинства и препоръчват приемането на дефиницията, залегнала в Европейската конвенция за правата на човека (ЕКПЧ).  \r\nЕвродепутатите подчертават, че държавите на ЕС трябва да гарантират равни културни, езикови и образователни права на националните малцинства, които представляват 8% от гражданите на ЕС. В резолюцията те подчертават нуждата от реформа на системата на ЕС за защита на малцинствата, която трябва да бъде съпроводена от оценка на политиките в държавите членки в тази област.  \r\nПравата на ромското население  \r\nРезолюцията изразява дълбока загриженост поради броя на ромите без гражданство в Европа, които често биват маргинализирани. Евродепутатите призовават държавите членки да сложат край на случаите с липсата на гражданство на тази малцинствена група, за да гарантират, че те могат да се ползват с основните си човешки права.  \r\nЕвродепутатите подчертават важността на защитата и популяризирането на регионалните и малцинствените езици. Около 10% от населението на ЕС понастоящем говори малцинствен език. Текстът насърчава Европейската комисия и държавите членки да предприемат мерки, които да гарантират, че регионалните и малцинствени езици са представени в учебните програми и медиите.  \r\nДокладчикът Jozsef Nagy (ЕНП, Словакия) коментира „Нашата най-важна цел е да намалим речта на омразата и проблемите, които произтичат от нея. Всички европейски граждани трябва да могат да използват майчиния си език без страх на улицата и на обществените места. Искаме да изградим мостове между културата на мнозинството и на малцинствата, така че те да се приемат и подкрепят взаимно. ЕС трябва да зачита своето езиково и културно разнообразие“.", "date": "2018.11.13", "title": "ЕП: Евродепутатите призовават за по-добра защита на правата на малцинствата"}
{"url": "http://www.focus-news.net/news/2018/11/13/2589861/suhopatnite-voyski-chestvat-svoya-boen-praznik-na-19-noemvri.html", "text": "По традиция Сухопътните войски честват своя боен празник – 19 ноември с поредица от мероприятия и отбелязват 133-ата годишнина от Сръбско-българската война. Това съобщават от пресцентъра на  Министерство на отбраната . \r\nНа 13 ноември, офицерите, сержантите и цивилните служители от командването на Сухопътните войски ще преминат по стъпките на Сливнишките герои от Сливница до Гургулят. Ще бъдат посетени местата, на които през 1885 г. са се провели най-решителните боеве от Сръбско - българската война. \r\nНа следващия ден, 14 ноември, личният състав на Командването на Сухопътните войски ще посети Националния военноисторически музей. \r\nПразникът на Сухопътните войски ще бъде отбелязан на 16 ноември 2018 г. от 10.00 до 16.00 ч. с „Ден на отворени врати с показ на въоръжение и бойна техника” във военните формирования в страната. Същия ден в киносалона на Военна академия „Г.С. Раковски” от 10.00 ч. ще се проведе тържествено събрание-концерт, на което военнослужещи и цивилни служители от Сухопътните войски ще бъдат наградени със заповеди на министъра на отбраната и на началника на отбраната за проявен професионализъм при изпълнение на служебните си задължения. \r\nНа 18 ноември в гр. Пловдив ще се проведе турнирът по тенис „Генерал-майор Нейко Ненов”. Датата 19 ноември е определена за празник на Сухопътните войски с решение на Министерския съвет № 477 от 1992 г. и Заповед № 3478 на министъра на отбраната от 1992 г. По време на Сръбско-българската война (1885 г.) на 19 ноември българската пехота провежда решителното сражение при Сливница. Това е първата голяма победа на войската след възстановяването на българската държава от 1878 г. Впоследствие с победата в Сръбско-българската война е защитен актът на Съединението между Източна Румелия и Княжество България и правото на българския народ да живее обединен и свободен.", "date": "2018.11.13", "title": "Сухопътните войски честват своя боен празник на 19 ноември"}
{"url": "http://www.focus-news.net/news/2018/11/13/2589863/kyustendil-izvarshena-e-proverka-na-firmata-za-zimno-poddarzhane-v-dupnitsa-ima-gotovnost-za-reaktsiya-pri-vloshavane-na-meteorologichnata-obstanovka.html", "text": "Извършена е проверка на фирмата за зимно поддържане в Дупница, има готовност за реакция при влошаване на метеорологичната обстановка. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му фирмата е избрана отдавна, след провеждане на обществена поръчка. „Напълно готови сме да посрещнем зимата, независимо от това, че времето все още е добро за сезона. Взели сме мерки”, отбеляза Красимир Георгиев. По думите му фирмата ще извършва снегопочистване и поддържане на пътищата през зимата на територията на цялата община, включително улиците в града, в селата и общинската пътна мрежа. Наличната техника е инспектирана. Тя е в готовност. Има и постоянна комуникация с фирмата. „В момента в който се наложи, фирмата има готовност веднага да започне да изпълнява задълженията си”, каза Красимир Георгиев. \r\nВенцеслав ИЛЧЕВ", "date": "2018.11.13", "title": "Кюстендил: Извършена е проверка на фирмата за зимно поддържане в Дупница, има готовност за реакция при влошаване на метеорологичната обстановка"}
{"url": "http://www.focus-news.net/news/2018/11/13/2589855/ek-evropeyskata-komisiya-dokladva-otnosno-napredaka-na-balgariya-po-mehanizma-za-satrudnichestvo-i-proverka.html", "text": "Европейската комисия прие най-новия си доклад относно стъпките, предприети от България в изпълнение на поетите от нея ангажименти по отношение на съдебната реформа, борбата с корупцията и организираната престъпност в контекста на механизма за сътрудничество и проверка (МСП), се казва в  прессъобщение от ЕК. \r\nВ днешния доклад се разглежда напредъкът, отбелязан през последната година, с оглед на изпълнението на 17-те окончателни препоръки, отправени от Комисията в доклада от януари 2017 г., и се оценяват положително продължаващите усилия и решимост на България в изпълнението на тези препоръки.  Комисията е убедена, че ако задържи настоящата положителна тенденция, страната ще съумее да изпълни всички оставащи препоръки и съответно оставащите показатели. Това ще даде възможност процесът по МСП за България да приключи преди края на мандата на настоящата Комисия — в съответствие с насоката, изразена от председателя Жан-Клод Юнкер в началото на мандата му . \r\nПрез дванадесетте месеца след последния доклад от ноември 2017 г. България продължи да полага усилия за изпълнение на препоръките, отправени в доклада от януари 2017 г.  Комисията счита, че няколко препоръки вече са изпълнени, а редица други са съвсем близо до етапа на изпълнение. Въз основа на това три от шестте показателя (за независимостта на съдебната власт, \r\nзаконодателната рамка и организираната престъпност) могат да се считат за временно прекратени . От Комисията се изисква наблюдението да продължи, за да се потвърди тази оценка, тъй като в някои случаи действията са в ход. \r\nПървият заместник-председател на Комисията Франс Тимерманс заяви: „В доклада се отчита, че България продължава да отбелязва стабилен напредък в изпълнението на окончателните препоръки, които отправихме през януари 2017 г. Тези реформи са необходими за ефективната борба с корупцията и организираната престъпност. Убеден съм, че ако настоящата положителна \r\nтенденция продължи и ако напредъкът се запази трайно и необратимо, процесът по МСП за България може да бъде приключен преди края на мандата на настоящата Комисия“. \r\nКомисията вярва, че България ще продължи усилията си за реформи и ще бъде в състояние да изпълни всички оставащи препоръки. Тя ще продължи да следи отблизо напредъка и ще направи допълнителна оценка на постигнатите резултати преди края на настоящия си мандат. Комисията очаква, че с това процесът по МСП за България ще бъде приключен. За да постигне тази цел, \r\nБългария се приканва да продължи да следва настоящата положителна тенденция, насочена към изпълнението на всички оставащи препоръки.", "date": "2018.11.13", "title": "ЕК: Европейската комисия докладва относно напредъка на България по механизма за сътрудничество и проверка"}
{"url": "http://www.focus-news.net/news/2018/11/13/2589862/ministar-rumen-porozhanov-vrachi-nagrada-agrobiznesmen-na-balgariya-2018-g-na-svetla-stoyanova-prezident-na-kompaniya-et-helga.html", "text": "Министърът на земеделието, храните и горите Румен Порожанов връчи награда „Агробизнесмен на България – 2018 г.“ на Светла Стоянова – президент на компанията „ЕТ Хелга“, предаде репортер на  Агенция „Фокус“ . Министър Порожанов пожела на Светла Стоянова много години успехи и берекет. \r\nПо време на церемонията в НДК бяха връчени награди и в още 9 категории. В категория „Кампания за иновативно хранене в растениевъдството“ призът отиде при „Екофол“. За агроиноватор на 2018 г. беше обявен Иван Иванов, който е управител на компанията „Агротайм“. Наградата в категория „Компания с принос за дигитализация на сектора“ отиде при фирма „НИК“. Отличието за учен с принос за българското земеделие за 2018 г. получи акад. Атанас Атанасов. Призът за успешно внедряване на продукт от ново поколение отиде при компания BASF. В категория „Агротърговец“призът отиде при фирма „Пионер Семена България“.  За агроинвеститор за 2018 г. бе обявен Антон Тотев заради успешната му инвестиция в оранжерия за целогодишно отглеждане на зелени зеленчуци, салати и подправки по супермодерна технология в село Спатово, община Сандански. За най-добра компания с принос в обучението на кадри беше обявена компанията „ЕвроФерт“. А Милена Митева – собственик и ръководител на две свинестопанства, получи награда в категория „Млад Агробизнесмен“.  \r\nЦветилена СИМЕОНОВА", "date": "2018.11.13", "title": "Министър Румен Порожанов връчи награда „Агробизнесмен на България – 2018 г.“ на Светла Стоянова, президент на компания „ЕТ Хелга“"}
{"url": "http://www.focus-news.net/news/2018/11/13/2589865/deputatite-ot-pg-na-bsp-za-balgariya-shte-se-sreshtnat-s-grazhdanite-ot-vrachanska-i-montanska-oblast-za-viziya-za-balgariya-na-14-noemvri.html", "text": "Продължават срещите на народните представители от ПГ на „БСП за България” с граждани, на които представят „Визия за България”. Това съобщиха от пресцентъра на  партията . На 14 ноември /сряда/ депутатите ще са на посещение във Врачанска и Монтанска област. Срещи в област Враца \r\nВ 11.00 ч. в залата на читалището на с. Борован народните представители  Станислав Владимиров, Таско Ерменков и Тодор Байчев ще разговарят с граждани. В 17.30 ч. те ще се срещнат с обществеността в гр. Оряхово \r\nВ 12.00 ч. в залата на читалището в град Роман, зам.-председателите на ПГ на „БСП за България\" Георги Свиленски и Христо Проданов и народните представители Стоян Мирчев и проф. Анелия Клисарова ще се срещнат с граждани. В 17.00 ч., в залата на Дома на железничаря, в гр. Мездра те ще представят  „Визия за България\" пред жители на общината. \r\nВ 15.30 ч. в общинския клуб, в гр. Мизия зам.-председателят на ПГ на левицата Антон Кутев и народният представител Милко Недялков ще се срещнат с обществеността. В 17.30 ч. те ще представят Визията и в клуба на СБА в гр. Бяла Слатина. \r\nВ 17.30 ч. в залата на читалището в с. Хайредин депутатите проф. Светла Бъчварова, Славчо Велков и Денчо Бояджиев ще представят „Визия За България\".  \r\nВ 17.30 ч. народните представители Веска Ненчева, Иван Генов и Йордан Младенов ще представят „Визия за България\" в камерната зала на Дом на енергетиката в гр. Козлодуй. \r\nВ 17.30 ч. в залата на читалището, в гр. Криводол секретарят на ПГ на БСП Филип Попов и депутатът Манол Генов ще се срещнат с жителите на града.  \r\nВ 17.30 ч. в клуба на БСП, в гр. Враца говорителят на ПГ на „БСП за България\" Елена Йончева и народните представители проф. Румен Гечев, проф. Георги Михайлов и Николай Иванов ще представят „Визия за България\" Срещи в област Монтана \r\nВ 11.00 ч., в хотел „Съни гардън\", в гр. Вършец народните представители  Дора Янкова, Димитър Данчев, Илиян Тимчев и Атанас Костадинов ще се  срещнат с граждани. \r\nВ 11.00 ч., в новооткрития клуб на БСП, в гр. Чипровци народните представители Валери Жаблянов,  Веска Ненчева и Александър Симов ще представят \"Визия а България\". \r\nВ 14.00 ч., в клуба на БСП, в с. Георги Дамяново депутатите проф. Светла Бъчварова, Славчо Велков,  Денчо Бояджиев и Атанас Костадинов ще се срещнат с обществеността. \r\nВ 15.30 ч. в с. Лехчево депутатите Манол Генов и Филип Попов ще се  срещнат с жители на населеното място в  салон „Цветан Денков\". \r\nОт 17.00 ч. в гр. Берковица представители  Дора Янкова, Димитър Данчев и Илиян  Тимчев ще представят Визията пред жители на града.  \r\nВ 17.30 ч. в голямата зала на Младежкия дом в Монтана ще започне срещата на народните представители от ПГ на БСП Георги Йорданов, Георги Гьоков, Петър Кънев и Атанас Костадинов с жители на общината.", "date": "2018.11.13", "title": "Депутатите от ПГ на „БСП за България” ще се срещнат с гражданите от Врачанска и Монтанска област за „Визия за България\" на 14 ноември"}
{"url": "http://www.focus-news.net/news/2018/11/13/2589856/veliko-tarnovo-12-protokola-za-preduprezhdenie-sa-sastavili-politseyskite-sluzhiteli-po-vreme-na-protestite-na-11-noemvri-v-grada.html", "text": "12 протокола за предупреждение са съставили полицейските служители по време на протестите на 11 ноември във Велико Търново, съобщиха от  Областната дирекция на МВР – Велико Търново . В неделя, за времето от 17.00 до 20.30 ччаса на територията на град Велико Търново беше заявено и разрешено провеждането автомотошествие. Преди започването му, около 2000 човека от протестиращите, без необходимото разрешение затвориха главен път І-4 на кръгово кръстовище ул. „Магистрална“ и ул. „Краков“ в град Велико Търново, в двете посоки. \r\nОхраната на мероприятието бе осъществена от 40 полицейски служители. По време на мероприятието инциденти не са допуснати. Съставени са 12 протокола за предупреждение. Проведени са беседи с организатори и участници в протеста, с цел предотвратяване на действия, нарушаващи обществения ред и маршрута на движение. Двама граждани са проверени за употреба на алкохол. На единия пробата е била отрицателна, другия е отказал проба с техническо средство, за което му е бил съставен акт по ЗДвП.", "date": "2018.11.13", "title": "Велико Търново: 12 протокола за предупреждение са съставили полицейските служители по време на протестите на 11 ноември в града"}
{"url": "http://www.focus-news.net/news/2018/11/13/2589866/kmetat-na-karlovo-d-r-emil-kabaivanov-sled-remonta-na-memorialniya-kompleks-na-hristo-botev-v-kalofer-sa-izvarsheni-mnogo-proverki-koito-dokazvat-che-parite-sa-izpolzvani-tselevo.html", "text": "Претенциите на кмета на Калофер Румен Стоянов са политически и имат предизборен характер. Това каза в предаването  „Часът на Карлово”  на  Радио „Фокус”-Пловдив  кметът на Община Карлово д-р Емил Кабаиванов по повод твърденията на кмета на Калофер, че паритем отпуснати от държавата за ремонт на Мемориалния комплекс на Христо Ботев, са използвани не по предназначение. „Твърденията на Румен Стоянов не отговарят на истината”, заяви д-р Кабаиванов. По думите му след ремонта на Мемориалния комплекс са били извършени много проверки,  които доказват, че всичко е чисто. „Извършена беше проверка от Агенцията за държавна финансова инспекция, която констатира, че средствата са изразходвани по предназначение и целево, спазен е и Закона за обществените поръчки, както и Закона за държавния бюджет”, добави Кабаиванов. \r\n„Това са целеви пари, които могат да бъдат използвани само за това, за което са отпуснати”, каза още той. По думите на Кабаиванов отпуснатите 300 000 лева са били за частичен ремонт на мемориалния комплекс на Ботев, а цялостният ремонт би струвал няколко пъти повече. Затова е бил извършен ремонт на комплекса в рамките на тези пари и те са били оползотворени само и единствено за него. „Изпълнителят беше избран съответно с обществена поръчка, а кметът на Калофер беше длъжен да оказва контрол, освен инвеститорският и строителен контрол, назначени на обекта”, посочи Кабаиванов. Ремонтът е бил извършен в рамките на няколко месеца. Една година след това не е имало нито писмен, нито устен сигнал за нередности, или незавършени неща. \r\nПо отношение очакваните средства от държавата за 170-годишнината от рождението на Христо Ботев, д-р Емил Кабаиванов отбеляза, че тези пари се чакат от месец февруари досега и все още не се знае дали ще бъдат отпуснати. Но като се случи, то те пак ще бъдат изразходвани целево, по предназначение. \r\n„Ако някой си мисли, че е възможно някой кмет да изразходва някакви пари не по предназначение, много се лъжи”, каза Кабаиванов. \r\nЦветана ТОНЧЕВА", "date": "2018.11.13", "title": "Кметът на Карлово д-р Емил Кабаиванов: След ремонта на Мемориалния комплекс на Христо Ботев в Калофер са извършени много проверки, които доказват, че парите са използвани целево"}
{"url": "http://www.focus-news.net/news/2018/11/13/2589868/yambolskata-kukerlandiya-se-gotvi-za-20-godishniya-si-yubiley.html", "text": "През 2019 г. ще се проведе 20-ото юбилейно издание на организирания от община Ямбол Международен маскараден фестивал „Кукерландия“. Това е първият в страната ежегоден фестивал на маскарадните игри, провеждан без прекъсване от 2000 година насам. В основата му са характерните за региона кукерски традиции, отличаващи се със своята специфика и в същото време богато разнообразие по отношение на костюми, персонажи и игри в различните населени места. През годините фестивалът „Кукерландия“ се утвърди като едно от най-зрелищните и мащабни събития в културния календар на страната ни, привличайки десетки хиляди участници и публика от страната и чужбина. Това съобщават от пресцентъра на  Община Ямбол . \r\nДвадесетото юбилейно издание на „Кукерландия“ ще бъде в четири поредни дни – от 28 февруари до 3 март 2019 г. „Предвиждаме, както винаги, изключително богата програма и много изненади, за да дадем на участници и посетители онова уникално преживяване, което зарежда всички ни“, коментира по повод предстоящата годишнина кметът на Ямбол Георги Славов. \r\nОт днес стартира приемът на заявки за участие в състезателното дефиле на маскарадните групи, което е и най-пищното събитие в програмата на фестивала. То отново ще бъде в два поредни дни – събота и неделя (2-3 март). Наградният фонд е в размер на 15 000 лева и се разпределя от авторитетното жури в няколко различни категории. В двадесетото издание на фестивала, освен лауреатите, всяка група ще получи поощрителна парична награда за поддържане на маскарадната традиция, юбилеен плакет и диплом за участие.  \r\nЗаявки могат да бъдат изтеглени от туристическия портал на община Ямбол www.tourism-yambol.com или от официалния сайт на община Ямбол www.yambol.bg . Крайният срок за подаването им е 25 януари 2019 година (петък). Допълнителна информация може да бъде получена от: Общинско предприятие „Туризъм и култура“ – Ямбол, телефони: 046/610066, 0895599627, 0895510313; e-mail: yambol@bezistena.com.", "date": "2018.11.13", "title": "Ямболската „Кукерландия“ се готви за 20-годишния си юбилей"}
{"url": "http://www.focus-news.net/news/2018/11/13/2589869/zhivko-tabakov-obshtinski-savet-burgas-zapochna-premahvaneto-na-veloaleyata-v-morskata-gradina.html", "text": "Започна премахването на велоалеята в Морската градина в Бургас. Това каза за  Радио „Фокус“ – Бургас  Живко Табаков, председател на Постоянната комисия по туризъм в Общински съвет – Бургас. По думите му темата е провокирала сериозен обществен дебат. „В моята лична интернет страница имаше над 2400 коментара, в 95% от които хората изразиха мнение, че тази велоалея е конфликтна“, отбеляза Табаков. Той добави, че докладна записка, свързана с темата, е била внесена за разглеждане в Общинския съвет от група общински съветници, а в нея са били посочени три основни точки.  \r\n„Едната беше велоалеята да бъде заличена, втората – да бъдат монтирани правилните знаци, указващи, че в Морската градина предимство имат пешеходците, а третата – да бъде изготвен алтернативен маршрут, или т. нар. „алея на здравето“, която да дава възможност на хората, предпочитащи да ползват алтернативен транспорт“, обясни Табаков. Той добави, че администрацията се е опитала да докаже законността на велоалеята, но общественото мнение е надделяло. „За мен това е една малка победа на общинските съветници. Когато те нямат страха да повдигат важни и общественозначими въпроси, нещата се получават“, каза още Табаков. \r\nМария ГЕОРГИЕВА", "date": "2018.11.13", "title": "Живко Табаков, Общински съвет – Бургас: Започна премахването на велоалеята в Морската градина"}
{"url": "http://www.focus-news.net/news/2018/11/13/2589870/pleven-dvama-dushi-sa-zadarzhani-za-izvarshen-grabezh-i-napadenie-v-s-lenkovo.html", "text": "На 12 ноември 2018 г., към 07.10 часа в полицията в град Гулянци постъпил сигнал за извършен грабеж в земеделски парцел със зелеви насаждения в местност в землището на село Ленково. Това съобщиха от пресцентъра на  МВР . Пристигналият на място екип е установил, че предната вечер непознати мъже нападнали и привели в безпомощно състояние 55-годишен работник в земеделския имот и му отнели наличните 220 лева, газов пистолет и дигитално радио. Отмъкнали и около 200 кг зеле, след което се оттеглили с автомобил в неизвестна посока. В рамките на образуваното досъдебно производство веднага стартирали оперативните действия и в резултат на проведеното професионално разследване криминалистите задържали четирима извършители на престъплението - на възраст от 28 до 46 години, трима от които от Гулянци. При извършени претърсвания на адреси в града и в селата Бръшляница и Шияково,  обитавани от задържаните, са открити и иззети отнетите вещи.  \r\nЧетиримата мъже са разпитани пред съдия от Районен съд гр.Никопол и са направили самопризнания. С постановление на прокурор от Районна Прокуратура - Никопол мярката им за задържане е удължена до 72 часа. Работата по документирането на случая продължава под наблюдението на прокуратурата.", "date": "2018.11.13", "title": "Плевен: Двама души са задържани за извършен грабеж и нападение в с. Ленково"}
{"url": "http://www.focus-news.net/news/2018/11/13/2589871/smolyan-bezplatni-izsledvaniya-za-diabet-shte-se-provedat-na-14-noemvri.html", "text": "Безплатни изследвания за диабет ще се проведат в Смолян на 14 ноември (сряда) на пл. „Свобода“ - Стар  център. Това съобщиха от пресцентъра на  Община Смолян . Скрининговата акция за диабет се организира по случай Световния ден за борба с диабета. Тя  се осъществява със съдействието на Община Смолян и е под патронажа на кмета Николай Мелемов. Акцията ще стартира в 09.30 часа с участието на Българска асоциация диабет, народни представители и местни власти от града. Изследванията ще се извършват от квалифицирани и обучени представители на „РСР-ЕООД“ – София чрез бързи скринингови тестове, като се взема само кръв от пръста. Една от основните задачи на акцията е да се обучи всеки диабетик сам да поддържа постоянно кръвната си захар в относително нормални граници, което най-сигурно ще го предпази от всички проблеми и усложнения на диабета. Една от планираните в кампанията акции се провежда за първи път на територията на град Смолян. Целта на кампанията е да облекчи начина на живот, начините за лечение и превенцията при пациенти с диабет сред жителите от град Смолян, като същевременно ще се даде шанс на повече хора да се изследват безплатно.", "date": "2018.11.13", "title": "Смолян: Безплатни изследвания за диабет ще се проведат на 14 ноември"}
{"url": "http://www.focus-news.net/news/2018/11/13/2589872/zam-ministar-valentin-yovev-shte-uchastva-v-konferentsiya-za-svetovniya-gis-den-na-14-noemvri.html", "text": "Заместник-министърът на регионалното развитие и благоустройството Валентин Йовев ще участва в конференция, с която ще бъде отбелязан Световният ГИС Ден. Това съобщиха от пресцентъра на  Министерство на регионалното развитие и благоустройството .  \r\nФорумът е посветен на геоинформационните услуги, които са свързани с местоположението на потребителя. Той ще се проведе утре - 14-ти ноември, от 09.00 часа в Гранд Хотел София (ул. “Гурко” № 1) в София.", "date": "2018.11.13", "title": "Зам.-министър Валентин Йовев ще участва в конференция за Световния ГИС Ден на 14 ноември"}
{"url": "http://www.focus-news.net/news/2018/11/13/2589850/mvr-na-makedoniya-nikola-gruevski-ne-e-presichal-makedonskata-granitsa.html", "text": "Никола Груевски не е преминал границата на Македония на нито един от установените пунктове. Това потвърдиха от Министерството на вътрешните работи на югозападната ни съседка, след като в профила на Груевски в социалната мрежа „Фейсбук“ бе публикувано съобщение, че той се намира в Будапеща и е потърсил убежище от унгарските власти, предава скопската електронна медия  Press 24 . \r\nПолицията проверява дали съобщението в мрежата е написано от бившия македонски премиер или профилът му е станал обект на хакерска атака.  \r\n„В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“, гласи съобщението на Груевски. Тереза Герова", "date": "2018.11.13", "title": "МВР на Македония: Никола Груевски не е пресичал македонската граница"}
{"url": "http://www.focus-news.net/news/2018/11/13/2589859/dots-d-r-lyudmil-vagalinski-natsionalen-arheologicheski-institut-s-muzey-nadyavam-se-oshte-prez-proletta-na-2019-godina-da-zapochnem-novite-razkopki-na-antichen-grad-herakleya-sintika.html", "text": "Надявам се още през пролетта на 2019 година да започнем новите разкопки на античен град Хераклея Синтика. Това каза за  Радио „Фокус“-Пирин  доц. д-р Людмил Вагалински, директор на Националния археологически институт с музей към БАН и ръководител на проучванията на античен град Хераклея Синтика.  \r\n„Много ми се иска да приключим проучванията на централния площад, но зависим и от Общината до голяма степен, тъй като те трябва да освободят частни терени и да се договорят със собствениците, за да имаме достъп. Приключването на форума на централния площад е важно, за да се оформи този комплекс, който е много атрактивен за туристите, а това е добре и за Общината“, коментира той. Доц. Вагалински допълни, че на второ място, ако Общината не се е справила с отчуждаването, имат възможност да работят в полите на хълма, непосредствено северно от централния площад, където са проучвали през предходните години жилища и занаятчийски работилници. Той добави, че биха могли да започнат и с проучванията на акропола, въпреки че ще бъде малко по-трудно, тъжно и неприятно, заради многобройните иманярски изкопи.  \r\n„На четвърто място би трябвало да продължим да търсим театъра, защото имаме и надпис за него от 2-1 в. пр. Хр., а дори и без този надпис е сигурно, че тогава градът е имал театър. Тогавашните римски градове не са съществували без театър. Това е била една от най-важните сгради. В източна посока от Форума на централния площад също има площ, която би трябвало да проучим, но в момента тя е посипана с огромно количество пръст“, каза още доц. д-р Людмил Вагалински. \r\nНатали СТЕФАНОВА", "date": "2018.11.13", "title": "Доц. д-р Людмил Вагалински, Национален археологически институт с музей: Надявам се още през пролетта на 2019 година да започнем новите разкопки на античен град Хераклея Синтика"}
{"url": "http://www.focus-news.net/news/2018/11/13/2589860/afp-spored-es-rumaniya-se-e-otkazala-ot-sadebnite-reformi.html", "text": "Европейската комисия се оплака във вторник, че Румъния се е „оттеглила\" от реформите в съдебната система, и настоя Букурещ да възстанови незабавно усилията си за борба с корупцията и гарантиране на независимостта на съдебната система, предава  AFP . \r\n„Съжалявам, че Румъния не само блокира процеса на реформи, но също така отново отвори и отстъпи назад по въпроси, по които бе постигнат напредък през последните 10 години\", каза заместник-председателят на ЕК Франс Тимерманс. \r\n„От съществено значение е Румъния да се върне веднага в борбата с корупцията и да осигури независима съдебна власт\", допълни Тимерманс. Тереза Герова", "date": "2018.11.13", "title": "AFP: Според ЕС Румъния се е отказала от съдебните реформи"}
{"url": "http://www.focus-news.net/news/2018/11/13/2589864/fokus-makedoniya-ot-vmro-dpmne-tvardyat-che-ne-znayat-kade-e-nikola-gruevski.html", "text": "Говорителят на ВМРО-ДПМНЕ Димче Арсовски заяви, че партията не разполага с информация къде се Никола Груевски, издирван за изтърпяване на наказанието си по делото „Танк“, съобщава електронното издание на македонския  „Фокус“. \r\n„За статуса в неговия „Фейсбук“ ми казаха колеги, докато се готвех за пресконференцията. Нямам информация къде и какво прави“, увери Арсовски в отговор на журналистически въпрос на пресконференция в централата на партията. \r\nАрсовски поясни, че за последно е имал контакт с Груевски преди 9 до 10 месеца, и че не знае кога бившият македонски премиер е провеждал среща с настоящия лидер на партията Християн Мицкоски. \r\nАрсовски не коментира статуса на Груевски, в който пише, че е получил заплахи за живота си. „Нямам информация за заплахите, които е получил, но вярвам, че е така\", коментира говорителят на ВМРО-ДПМНЕ. Тереза Герова", "date": "2018.11.13", "title": "„Фокус“ (Македония): От ВМРО-ДПМНЕ твърдят, че не знаят къде е Никола Груевски"}
{"url": "http://www.focus-news.net/news/2018/11/13/2589878/balgariya-shte-bade-domakin-na-kongresa-na-svetovnite-tsivilizatsii-organiziran-ot-svetovnata-organizatsiya-po-turizam-kam-oon.html", "text": "На 15 и 16 ноември 2018 г. България ще бъде домакин на втория Международен конгрес на световните цивилизации и историческите маршрути, организиран от Световната организация по туризъм (СОТ) към ООН. Той ще се проведе в столичния „София хотел Балкан“. Това съобщиха от пресцентъра на  Министерство на туризма . \r\nФорумът в София ще приеме над 500 участници от България и други страни - министри и ръководители на туризма, представители на публичния и частния сектор в отрасъла и свързаните с него индустрии, международно признати експерти в областта на културата и опазването на културното наследство. \r\nПо време на дискусиите ще бъдат обсъдени общи инициативи за развитие на културно-историческия туризъм, както и мерки за опазване и популяризиране на материалното и духовното богатство на човечеството от древността до наши дни. Ще бъдат анализирани възможностите за развитие на туристически проекти, свързани с устойчивостта на културните маршрути и транснационалното сътрудничество за тяхното осъществяване. Сред основните теми ще бъдат също добрите практики като инициативата на СОТ „Западният път на коприната“. \r\nВ рамките на събитието Министерството на туризма организира и двудневно туристическо изложение в Античния културно-комуникационен комплекс „Сердика“ (зона Ларгото), на което ще бъдат представени български традиционни продукти. То ще бъде открито на 15 ноември в 14:00 часа.  \r\nПървият конгрес на световните  цивилизации, организиран от Световната организация за туризъм, бе проведен също в България през ноември 2016 г.", "date": "2018.11.13", "title": "България ще бъде домакин на конгреса на световните цивилизации, организиран от Световната организация по туризъм към ООН"}
{"url": "http://www.focus-news.net/news/2018/11/13/2589873/kyustendil-99-narusheniya-sa-ustanoveni-pri-proverki-v-minniya-sektor-na-teritoriyata-na-oblastta.html", "text": "99 нарушения са установени при проверки в минния сектор на територията на област Кюстендил. Това съобщи за  Радио „Фокус” – Кюстендил  инж. Валентин Златински, директор на Дирекция „Инспекция по труда” – Кюстендил. По думите му от началото на годината в отрасъл „Добив на въглища” са извършени общо 56 проверки. 18 от проверките са били по периодичен контрол и се отнасят до въгледобива в Бобов дол. Установени са общо 99 нарушения, в основната си част те са свързани с трудовоправното законодателство.  \r\n„Издадени са 26 акта за установяване на административни нарушения, от които 23 са свързани с неизпълнени принудителни административни мерки за изплащане на обезщетения на освободени работници в Бобов дол. След намесата на инспекцията забавянето в изплащането на възнагражденията на останалите работещи е преустановено”, каза Валентин Златински. По думите му в този период е закрит и последният подземен рудник „Бобов дол”. В тази връзка са освободени работници и служители, чиито брой е около 300 души. Инспекцията е уведомена и за предстоящо масово уволнение в „Енергоремонт” – Бобов дол. Предприятието трябва да бъде закрито до края на месец ноември. Там се освобождават всички 132 служители. „Проверките ни показват, че процедурите по освобождаване на служителите в подземния въгледобив се спазват”, каза Валентин Златински. \r\nВенцеслав ИЛЧЕВ", "date": "2018.11.13", "title": "Кюстендил: 99 нарушения са установени при проверки в минния сектор на територията на областта"}
{"url": "http://www.focus-news.net/news/2018/11/13/2589877/d-r-yanka-draganova-rzi-varna-konsumiraneto-na-neobraboteni-hranitelni-produkti-i-pieneto-na-voda-ot-nereglamentirani-iztochnitsi-mogat-da-dovedat-do-zarazyavane-s-hepatit-a.html", "text": "Консумирането на  необработени хранителни продукти и пиенето на вода от нерегламентирани източници могат да доведат до заразяване с хепатит А. Това каза за  Радио „Фокус“ – Варна  д-р Янка Драганова, директор на дирекция „Надзор на заразните болести“ към Регионалната здравна инспекция (РЗИ). „Превантивни мерки трябва да се взимат навреме – да не се консумира необработено месо и други хранителни продукти, да не се къпят хората в нерегламентирани източници, изключителна важна е хигиената на ръцете, избягване на болни лица. В организирани детски колективи е нужна текуща дезинфекция,  да не се допускат съмнително болни с оплаквания и при всяко съмнение да се уведомят органите на РЗИ, за да се вземат конкретни мерки“, отбеляза д-р Янка Драганова.   \r\n„Няма в момента изолирани грипни вируси. Текущите  сезонни вируси, които са регистрирани и изолирани  в Националния център по заразни и паразитни болести, са парагрипни вируси, аденовируси и други респираторни вируси“, допълни д-р Янка Драганова. \r\nХристиян ТИЛКИЯН", "date": "2018.11.13", "title": "Д-р Янка Драганова, РЗИ – Варна: Консумирането на необработени хранителни продукти и пиенето на вода от нерегламентирани източници могат да доведат до заразяване с хепатит А"}
{"url": "http://www.focus-news.net/news/2018/11/13/2589875/dmitriy-medvedev-moskva-shte-boykotira-foruma-v-davos-ako-ne-badat-vdignati-ogranicheniyata-sreshtu-predstavitelite-na-ruskiya-biznes.html", "text": "Руската федерация ще се откаже от участие на Световния икономически форум в Давос, ако не бъдат вдигнати ограниченията за работа на представителите на руския бизнес. Това предупреди премиерът на страната Дмитрий Медведев на конференцията за Либия, която се провежда в италианския град Палермо, предава  TACC . \r\n„Ако тези решения, взети във връзка с представители на руския бизнес [за ограничаване на тяхното участие във форума в Давос], няма да се променят, тогава ще трябва да вземем решение да не участваме във форума в Давос\", заяви Медведев пред репортери след международната конференция за Либия в Палермо. \r\nСпоред лидера на кабинета в Москва „решенията [относно ограниченията за бизнесмени от Руската федерация] са много странни, ако не и нещо повече\". Медведев заяви, че е обсъдил въпроса с президента на Швейцария Ален Берсе и той е дал уверения, че ще бъде проведено разследване по случая.  \r\n„Ще видим\", заключи Медведев. Тереза Герова", "date": "2018.11.13", "title": "Дмитрий Медведев: Москва ще бойкотира форума в Давос, ако не бъдат вдигнати ограниченията срещу представителите на руския бизнес"}
{"url": "http://www.focus-news.net/news/2018/11/13/2589874/v-mu-pleven-shte-se-provede-shestoto-izdanie-na-denya-na-narodite-na-17-noemvri.html", "text": "На 17 ноември 2018 г., събота, от 14.00 часа, Спортният комплекс „Проф. д-р Недко Кючуков“ при Медицински университет (МУ-Плевен) за шести пореден път ще се превърне в сцена, на която студентите на висшето училище ще представят своите държави – различни култури, традиционна кухня, бит, облекло, история, народни песни и танци. Това разнообразие от изпълнения на студенти от над 11 националности ще се разгърне по време превърналия се в традиция за МУ-Плевен Ден на народите (International Day). Това съобщиха от  Медицински университет - Плевен . \r\nСъбитието се организира по инициатива на чуждестранните студенти, съвместно с българските им колеги, и се осъществява с подкрепата на Ръководството на висшето училище. Целта е студентите да запознаят академичната общност и плевенската общественост с различните култури на родните си държави,  вярвайки, че познавайки националните си различия и особености, всички те ще станат по-сплотени и единни, за да живеят и учат заедно по-лесно.  \r\nВ програмата на събитието се включват над 250 студенти, водени от амбицията да представят своите култури от над 11 националности – България, Индия, Италия, Германия, Непал, Пакистан, Сомалия, Япония, Африка, Шри Ланка и др. Представянето на отделните държави е на отбори, чрез които студентите ще запознаят аудиторията с автентичните за страната си обичаи, облекло, песни и танци. Гостите на празника ще имат възможността да посетят специалните щандове на държавите и да опитат традиционната за тях кухня. За пореден път за участниците и гостите на събитието предстоят незабравими моменти, интересни награди и приятни изненади.  \r\nДенят на народите и тази година е посветен на благородна кауза. Събраните от входни такси средства ще бъдат дарени за деца в нужда. Доброволци от Българския червен кръст също ще гостуват на събитието, за да предоставят информация за есенната кръводарителска кампания.", "date": "2018.11.13", "title": "В МУ-Плевен ще се проведе Шестото издание на Деня на народите на 17 ноември"}
{"url": "http://www.focus-news.net/news/2018/11/13/2589881/dimitar-bakalov-hleboproizvoditel-zasega-novo-uvelichenie-na-tsenata-na-hlyaba-i-testenite-produkti-se-ochakva-sled-mart-mesets-2019-godina.html", "text": "Засега ново увеличение на цената на хляба и тестените продукти се очаква след март месец 2019 година. Това каза за  Радио „Фокус“-Пирин  Димитър Бакалов, производител на хляб, тестени и сладкарски изделия. Той обясни, че не е изключено да има повишение в цените на хляба и по-рано, но то би могло да се дължи само на някаква голяма промяна дотогава. По думите му брашното засега е стабилизирало цените си. Бакалов допълни, че може би напролет, когато минат доста месеци от съхранението на пшеницата, може цената на брашното да се увеличи драстично. Хлебопроизводителят добави, че повишение в цената на газта няма как да се отрази в цената на хляба. Той отбеляза, че в Благоевградския регион няма почти никъде пекарни и фурни на газ – нито за топли закуски, нито за хляб. По думите му увеличението при газта не е толкова основен проблем за бранша, а увеличението в цената на хляба ще дойде от поскъпване на брашното. Според него транспортирането на хляба не е голям проблем. Бакалов допълни, че увеличението на цената газта и на тока не са толкова фатални. \r\nНатали СТЕФАНОВА", "date": "2018.11.13", "title": "Димитър Бакалов, хлебопроизводител: Засега ново увеличение на цената на хляба и тестените продукти се очаква след март месец 2019 година"}
{"url": "http://www.focus-news.net/news/2018/11/13/2589867/varna-predsedatelyat-na-obshtinskiya-savet-shte-nasrochi-zasedanie-na-transportnata-komisiya-vav-vrazka-s-iskaneto-na-taksimetrovite-shofyori-za-uvelichenie-na-minimalnite-tseni.html", "text": "През следващата седмица председателят на Общинския съвет във Варна Тодор Балабанов ще насрочи заседание на транспортната комисия, на която ще бъде обсъдено искането на таксиметровите шофьори за увеличение на минималните цени за километър пробег. Това стана ясно след като представители на протестиращите шофьори се срещнаха с Тодор Балабанов, предаде репортер на  Радио „Фокус“ – Варна . На заседанието ще бъдат поканени както представители на големите таксиметрови централи, така и самостоятелни шофьори и граждани. Тодор Балабанов обаче уточни, че ще очаква от вносителите на искането обоснован анализ за повишаване на цените, тъй като местният парламент не разполага с ресурс за провеждане на такова изследване. В началото на протеста шофьорите заявиха, че искат минималните дневни и нощни тарифи да са 1 лева и 1,20 за километър пробег. След срещата те заявиха, че прекратяват протестните действия до провеждане на заседанието. \r\nДиана СТОЕВА", "date": "2018.11.13", "title": "Варна: Председателят на Общинския съвет ще насрочи заседание на транспортната комисия във връзка с искането на таксиметровите шофьори за увеличение на минималните цени"}
{"url": "http://www.focus-news.net/news/2018/11/13/2589883/godishnite-nagradi-za-blagotvoritelnost-i-korporativna-sotsialna-otgovornost-zlatno-sartse-shte-badat-razdadeni-na-4-dekemvri.html", "text": "На 4 декември 2018 г. от 19.30 часа в хотел „Хилтън\" ще се проведе петото издание на Годишните награди за благотворителност и корпоративна социална отговорност „Златно сърце”, организирани от списание и клуб BUSINESS LADY и списание BULGARIA BUSINESS REVIEW. Инициативата цели да възнагради морално усилията и даде публичност на компании и институции, инцииращи и подкрепящи социални и общественополезни каузи и даващи своя принос към обществото, в което всички живеем и работим. Това съобщават  организаторите . \r\nНаграда „Златно сърце” може да получи всяка българска или международна компания или отделна личност, социално ангажирана на територията на България в различни категории, сред които: Зелена планета, Спортни инициативи, Корпоративен гражданин, Подкрепа на беззащитните, Устойчиво развитие, Образование, обучение и развитие, Информационни кампании за превенция и устойчивост, Културни проекти, Здравеопазване и здравни инициативи, НПО в действие, Медиите и социалните каузи, Личност - вдъхновител и други. \r\nНа официалната церемония ще присъстват около 150 официални лица, представители на бизнеса и политиката у нас, гости и приятели на списанието, които ще се насладят на изтънчена гала вечеря, докато наблюдават официалното награждаване и незабравимата шоу програма.  \r\nТази година акцент ще имат кампании и инициативи, насочени към децата, семействата, подрастващите и младите хора в посока на тяхното обучение и професионално развитие в България и създаването на нормална и здравословна среда, в която да живеят и да се реализират. Акцентът произтича от каузата на организторите – посредством целите и активностите на сдружение „Успешни в България” и чрез споделянето на добри практики в лицето на успешни личности да противодействат на черната статистика и да мотивират младите хора да потърсят своето бъдеще в родината си. Сред основните цели на сдружението, също така, е да помага за професионалното ориентиране, за развитието на предприемаческия дух и начин на мислене у децата, да подпомага връзката и координацията между бизнеса и образованието. \r\nМедийни партньори: Информационна агенция \"Фокус\", Информационна агенция Кросс, радио FM+, радио Фокус, b2bmedia.bg, Mail.BG, Radar.BG, InLife.BG, Manifesto.BG. \r\nНаградите на списание Business Lady са продължение на основната цел на изданието - да споделя успешни бизнес практики, да бъде трибуна за различни професионални успехи, лични качества и достижения.", "date": "2018.11.13", "title": "Годишните награди за благотворителност и корпоративна социална отговорност „Златно сърце” ще бъдат раздадени на 4 декември"}
{"url": "http://www.focus-news.net/news/2018/11/13/2589884/sliven-oblastniyat-upravitel-chavdar-bozhurski-be-domakin-na-rabotna-sreshta-na-vatreshniya-ministar-s-obshtinskite-kmetove-i-politsiyata.html", "text": "Взаимодействието между местната власт и полицията за осигуряването на обществен ред бе тема на работна среща, проведена на 13 ноември в Сливен по инициатива на министъра на вътрешните работи Младен Маринов. Домакин на срещата бе областният управител Чавдар Божурски. Това съобщиха от  Областна администрация Сливен . \r\nМинистър Маринов пристигна заедно с началника на политическия си кабинет Михаил Златанов и директора на Главна дирекция „Национална полиция“ гл. комисар Христо Терзийски. Те разговаряха с кметовете на четирите общини, кметове и кметски наместници на села, ръководството на ОД на МВР-Сливен и на районните управления, представители на прокуратурата. „Целта е да начертаем общи действия, за да повлияем на сигурността и реда“, заяви министърът.  Сливен е сред областите с по-голямо етническо разнообразие и е важно във всички населени места да се работи с общностите на базата на диалога и на общите цели, свързани с „малките“ неща, които дразнят всеки: дребните кражби, смущаването на нощната тишина, нарушаването на общинските наредби. Необходимо е да се води диалог докъде е нормата на поведение, допълни още той. Министър Маринов препоръча общините да окажат съдействие в осигуряването на видеонаблюдение не само в градовете, а и в селата, като превенция за опазване на обществения ред. \r\nОбщинските кметове направиха няколко предложения.  Кметът на община Сливен Стефан Радев посочи, че съществува проблем с адресните регистрации заради ограниченията за регистрация на един адрес, което води до невъзможност група хора да получат документи за самоличност. Кметът Коста Каранашев отправи молба за осигуряването на високопроходими автомобили за нуждите на полицията в планинската община Котел и за осигуряването на по-голям полицейски състав. „Имаме нужда от полицейска обходна двойка. Бяхме осигурили 50 хил.лева в нашия бюджет, за да купим два триколесни патролера за обхода, но се оказа, че няма процедура за това“, каза от своя страна кметът на община Нова Загора Николай Грозев и изрази очакване, че с промени във вътрешноведомствената нормативна уредба този проблем може да бъде решен. Кметът на община Твърдица Атанас Атанасов постави акцент върху невъзможността местните администрации да събират глобите по съставените наказателни постановления за нарушения на обществения ред. „При нас се натрупаха близо 50 хил.лева от несъбраните глоби. Има изискване да не се посяга на социалния минимум на гражданите. Но в същото време мисля, че като има нарушение на обществения ред, трябва да има и последици за виновните“, допълни Атанасов. Общинските кметове се обединиха около идеята, че на нарушителите може да не се налага единствено финансова санкция, а и да бъдат задължавани да положат обществено полезен труд.  Идеята подкрепи зам.административният ръководител на Окръжната прокуратура Диана Стоева и пое ангажимент да проучи правните възможности за това. \r\nПредставители на местните администрации изразиха готовност да закупят със собствени средства и да предоставят на пътната полиция технически средства за проверка на шофьорите за употреба  на алкохол и наркотици. Кметове на села от община Сливен изразиха тревога от незаконните съжителства с малолетни и непълнолетни и настояха за нормативни промени, тъй като глобите, заложени в механизма за връщането на учениците в училище, не дават очаквания резултат. „Образованието е дългосрочно най-вярното решение. Вярно, че иска много инвестиции от време и пари сега, а резултатът ще го видим след много години. Но това е решението“, отбеляза сливенският кмет Стефан Радев и допълни, че една от стъпките в правилната посока е откриването на първата детска градина в кв.“Надежда“ в Сливен.", "date": "2018.11.13", "title": "Сливен: Областният управител Чавдар Божурски бе домакин на работна среща на вътрешния министър с общинските кметове и полицията"}
{"url": "http://www.focus-news.net/news/2018/11/13/2589885/mon-balgarskiyat-otbor-specheli-5-medala-ot-mezhdunarodnata-olimpiada-po-astronomiya-i-astrofizika.html", "text": "Два златни, два сребърни и един бронзов медал завоюваха българските ученици от националния отбор на Международната олимпиада по астрономия и астрофизика, която се проведе от 3 до 11 ноември в Пекин, Китай. Това съобщиха от пресцентъра на  Министерство на образованието и науката  (МОН).  \r\nЗлатни медали спечелиха Георги Александров от 12 клас на СМГ и Стефан Иванов от 12 клас на ППМГ „Акад. Никола Обрешков“- Бургас. Сребърни медали завоюваха Владимира Иринчева от 12 клас на ПЧМГ София и Петър Димитров от 12 клас на НПМГ „Акад. Любомир Чакалов“ в София. Бронзовият медал заслужи Денислав Георгиев  - ученик в 12 клас на СМГ.  \r\nТази година българските ученици  се съревноваваха с над 250 състезатели от 50 държави в силна конкуренция.  \r\nРъководители на отбора са Никола Каравасилев от Физическия факултет на СУ „Климент Охридски“ и Захари Дончев от Института по астрономия към БАН. Те определиха като отлично представянето на отбора, най-доброто на наши ученици до сега на Международната олимпиада по астрономия и астрофизика.", "date": "2018.11.13", "title": "МОН: Българският отбор спечели 5 медала от Международната олимпиада по астрономия и астрофизика"}
{"url": "http://www.focus-news.net/news/2018/11/13/2589876/kaloyan-pargov-bsp-sofiya-podnovyava-diskusiyata-za-neobhodimostta-ot-doktrina-za-natsionalnata-sigurnost.html", "text": "БСП – София подновява дискусията за необходимостта от доктрина за националната сигурност. Това каза пред журналисти председателят на Градския съвет на БСП – София Калоян Паргов, предаде репортер на  Агенция „Фокус“ . Паргов заяви, че има различни фактори, които влияят на сигурността на държавата. „Те са в много аспекти, не са само от гледна точка на отбрана, вътрешен ред, служби, опазване на границите. Те са свързани с такива популярни сектори като здравеопазване, образование“, посочи той. По думите му в днешно време хората се чувстват несигурни и тази несигурност ги кара да излизат на улицата. Според него случващото се с протестите е част от системата на сигурност.  \r\n„Колкото по-малко деца се раждат, толкова по-зле за икономиката и държавата. Колкото по-лошо се грижим за здравето на населението, толкова повече боледува нацията. Колкото по-въоръжена и безцелно се движи армията, толкова тя не може да изпълнява своите функции. Какви са функциите на днешната армия? Знаем ли ги? Ние сме членове на НАТО вече 13 години. Някой направи ли равносметка в рамките на НАТО какво спечелихме и какво загубихме? Какво ни даде НАТО и какво ние дадохме освен тези мисии по света, в които участвахме и дадохме човешки жертви? Добре ли е да имаме 9 хил. служители администрацията и да имаме 15-хилядна армия? Бива ли да има една реформа, в която да намалим броя на администрацията, да инвестираме в екипировка, оборудване, обучение?“, каза Паргов и посочи, че алтернативата трябва да е свързана с именно с реалните проблеми и това е част от концепция на БСП – София. \r\nДеница КИТАНОВА", "date": "2018.11.13", "title": "Калоян Паргов: БСП – София подновява дискусията за необходимостта от доктрина за националната сигурност"}
{"url": "http://www.focus-news.net/news/2018/11/13/2589888/veliko-tarnovo-badeshteto-na-oditorskata-profesiya-i-vazmozhnosti-za-realizatsiya-na-mladite-hora-predstaviha-pred-svishtovski-studenti-ot-kpmg.html", "text": "Гост-лектори от KPMG България представиха пред студенти от Стопанска академия „Димитър А. Ценов” бъдещето на одиторската професия и възможности за реализация на младите хора. Това съобщиха от пресцентъра на  учебното заведение . Представители на една от големите международни компании за професионални одиторски и данъчни услуги инициираха за втори път среща със свищовските студенти. След първата им презентация в края на миналата учебна година, в компанията вече има назначен свищовски възпитаник, дипломирал се в ОКС „бакалавър”. \r\nГостите приветства проф. д-р Георги Иванов – зам.-ректор „Акредитация и управление на качеството” и ръководител на катедра „Контрол и анализ на стопанската дейност”. Той подчерта, че провеждането на поредна среща е знак, че KPMG оценява високо подготовката, която младите хора получават в Стопанска академия, и е готова да им помогне да намерят своята професионална реализация в България.  \r\nТемата „Моето бъдеще в KPMG” представиха Иван Андонов – съдружник отдел „Одит”, Валерия Бочева – HR, Йордан Камджилов – мениджъри в отдел „Одит” и Мартин Длъгнеков – мениджър „Данъчен отдел”. Лекторите представиха информация за фирмата, която оперира в над 150 държави с повече от 200 000 служители и клиенти от цял свят, чиито приходи за миналата година са над $26 млрд. По думите им, KPMG е в топ 5 на предпочитаните фирми от младите хора. Мениджърите поясниха какви познания са необходими за различните индустрии, за да осъществяват одиторски процедури, и какви технологични решения се прилагат в данъчната практика. Информираха студентите как се провеждат обученията за прилагане на нови стандарти, комуникация с клиенти, решаване на нестандартни казуси, и какви сертификати могат да придобият служителите след съответни обучения и опит. Представителите на практиката споделиха как тази професия обогатява личностното развитие чрез знанията, които се придобиват непрекъснато и чрез комуникацията, която се осъществява с хора от различни нива в йерархията на даден бизнес.  \r\n„За мен KPMG е сигурност и знание”, заяви пред присъстващите студенти Васил Филев – възпитаник на Стопанска академия, дипломиран в спец. „Стопански и финансов контрол”. Той сподели, че е научил за компанията на проведената през м.май 2018 г. първа среща в Академията, а от два месеца вече е младши одитор в KPMG.  \r\nОт направените презентации и отговори на поставени въпроси, свищовските студенти научиха как могат да кандидатстват за стажантска програма или работна позиция в офисите в София и Варна, през какви етапи преминава процеса по подбор на кадри, какво им предлага компанията като работна среда, атмосфера, обучения, заплащане и възможности за кариерно развитие. \r\nСрещата на свищовските студенти с мениджърите от компанията се проведе със съдействието на Академичен център за кариерно консултиране и връзки с обществеността.", "date": "2018.11.13", "title": "Велико Търново: Бъдещето на одиторската професия и възможности за реализация на младите хора представиха пред свищовски студенти от KPMG"}
{"url": "http://www.focus-news.net/news/2018/11/13/2589887/stara-zagora-zhiteli-na-dve-sela-se-sreshtnaha-s-predstaviteli-na-tri-institutsii.html", "text": "С жителите на две старозагорски села се срещнаха председателят на Общинския съвет Таньо Брайков, секретарят на Община Стара Загора Делян Иванов и местният обществен посредник Надежда Чакърова – Николова. Това съобщиха от пресцентъра на  Община Стара Загора .  \r\nВ Бъдеще, изнесената приемна се състоя в залата на НЧ „Васил Левски – 1921“. Заедно с кмета на населеното място Иванка Иванова, представителите на трите институции разговаряха с над 20 жители на селото. Те посочиха като основни проблеми на селото затлачените с растителност канавки, нуждата от ремонт на пътната инфраструктура, както и липсата на обособена зала за пенсионерски клуб.  \r\nОт думите на секретаря на Общината Делян Иванов стана ясно, че обследване на състоянието на канавките край къщите в Бъдеще ще бъде извършено, за да се избегнат проблеми в дъждовния период. Той подчерта, че се предвижда ремонт на библиотеката в читалището, а занапред ще се търси най-добрият вариант за осигуряване на място за клуб на възрастните жители.  \r\n„Средствата, с които се рехабилитира инфраструктура в малките населени  места идват от Община Стара Загора, а при нас селата са 51, затова няма как наведнъж да бъде свършено всичко, работим поетапно“, обобщи Иванов.  \r\nЖителите на Бъдеще поискаха съдействие от институциите за подновяване на пешеходна пътека в центъра, както и за ремонт на тротоарната зона по главния път към Димитровград, който минава през населеното място. Оглед бе направен и на сградата на бившето начално училище, която към момента е неизползваема.  \r\nПроблемите, които бяха поставени на дневен ред в Стрелец бяха подобни. Кметът на селото Димитър Димитров посочи, че от навременен ремонт се нуждае сградата за обредни дейности в местния гробищен парк. Рехабилитация предстои на пропадналия мост в селото, както и почистване на затлачени канавки и отводнителни канали.  \r\nОмбудсманът Надежда Чакърова – Николова пое ангажимент да се обърне към електроразпределителното дружество, заради зачестили токови удари и непостоянно подаване на електричество. Жителите на селото сигнализираха още за неспазване на графика на автобусите през празничните дни.  \r\nИ в двете населени места днес бяха доставени пейки, които да бъдат поставени в централните пространства около кметствата. В Стрелец ще бъдат монтирани и врати за футбол.  \r\nИнициативата за изнесените приемни на представителите на местното самоуправление и омбудсмана продължават и през следващия месец.", "date": "2018.11.13", "title": "Стара Загора: Жители на две села се срещнаха с представители на три институции"}
{"url": "http://www.focus-news.net/news/2018/11/13/2589889/spetsializiran-ekip-ot-sastava-na-suhopatnite-voyski-unishtozhi-bez-vzrivyavane-uchebni-protivotankovi-mini-otkriti-kray-patya-razgrad-popovo.html", "text": "Военнослужещи от военно формирование 54 060 - Шумен от състава на Сухопътните войски извърши разузнаване на 16  противотанкови мини. Те са открити на изхода на град Разград в посока град Попово. Специализираният екип определи мините като учебни и ги унищожи без взривяване. Това съобщиха от пресцентъра на Министерство на отбраната. Действията на военнослужещите бяха ръководени от капитан Ангел Иванов.", "date": "2018.11.13", "title": "Специализиран екип от състава на Сухопътните войски унищожи без взривяване учебни противотанкови мини, открити край пътя Разград-Попово"}
{"url": "http://www.focus-news.net/news/2018/11/13/2589892/sport-dve-balgarki-se-klasiraha-za-sledvashtiya-etap-na-turnira-po-tenis-v-antaliya.html", "text": "Юлия Стаматова и Габриела Михайлова се класираха за втория кръг на турнира в турския курортен град Анталия. \r\nПоставената под номер две в основната схема Стаматова се наложи срещу Виталия Стамат от Молдова с 1:6, 7:6(2), 7:6. Двубоят помежду им продължи три часа и четири минути.  \r\nДругата представителка на България в турнира - Габриела Михайлова, победи квалификантката Тина Цветкович от Словения с 6:3, 6:4 в двубий, продължил час и 44 минути.", "date": "2018.11.13", "title": "Спорт: Две българки се класираха за следващия етап на турнира по тенис в Анталия"}
{"url": "http://www.focus-news.net/news/2018/11/13/2589891/zhivko-tabakov-obshtinski-savet-burgas-predlagame-na-27-yanuari-da-se-provede-mesten-referendum-za-neobhodimostta-ot-dopalnitelni-merki-sreshtu-zamarsyavaneto-na-vazduha.html", "text": "Предлагаме на 27 януари 2018 г. да се проведе местен референдум за необходимостта от допълнителни мерки за ограничаване на замърсяването на атмосферния въздух. Това каза общинският съветник Живко Табаков по време на заседанието на Постоянната комисия по международно сътрудничество, оперативни програми и неправителствени организации в Общински съвет - Бургас, предаде репортер на  Радио „Фокус“ – Бургас . По думите му изборът на посочената дата е продиктуван от текст в закона, според който след решение на Общинския съвет референдум не може да бъде проведен по-рано от 45 и не по-късно от 60 дни.  \r\n„С колегите, заедно с които изготвяхме докладната записка, направихме свой анализ. Трябваше да изтеглим датата възможно най-назад във времето, тъй като искахме да имаме повече време за информираност на обществеността“, обясни Табаков. Той добави, че информираността на обществото относно референдума е изцяло в прерогативите на Общината. „Трябва да бъде направена информационна кампания. Макар и неформално, задължение е и на нас като общинските съветници да разговаряме с гражданите. Ще използваме абсолютно всички инструменти все повече жители на Бургас да бъдат мотивирани да изразят своето мнение“, каза още Табаков. По думите му разходите за референдума вероятно ще възлязат на 200 000 лв. „За бюджета на една община, която разполага с близо 250 млн., от които по-голямата част са разходи на жители, смятам, че разходът за референдум е разход в пряката демокрация“, посочи Табаков. \r\nМария ГЕОРГИЕВА", "date": "2018.11.13", "title": "Живко Табаков, Общински съвет – Бургас: Предлагаме на 27 януари да се проведе местен референдум за необходимостта от допълнителни мерки срещу замърсяването на въздуха"}
{"url": "http://www.focus-news.net/news/2018/11/13/2589882/kaloyan-pargov-bsp-sofiya-horata-se-pritesnyavat-che-nyamat-dostatachno-sredstva-da-posreshtnat-pokachvaneto-na-tsenite-na-gorivata-dohodite-tryabva-da-se-povishat.html", "text": "Хората се притесняват, че нямат достатъчно средства да посрещнат покачването на цените на горивата. Това каза пред журналисти председателят на Градския съвет на БСП – София Калоян Паргов, предаде репортер на  Агенция „Фокус“ . Според него решението е чрез бюджета правителството да стимулира икономиката и да повиши доходите. Той уточни, че приносът на държавата във формирането на БВП е 10%, а 90%  е от бизнеса. „Т.е. бизнесът е този,който плаща заплати и той има нужда от стимули, за да има по-добри икономически резултати, които да се претворят в повече доходи за техните служители, работници. Оттам и повече данъци за бюджета“, каза още Паргов и цитира народната мъдрост „Не ме е страх от разходи, а от малко приходи“. \r\n„Хората се притесняват, че нямат достатъчно доходи да посрещнат утрешните нужди на утрешното покачване на цените на горивата. Сега ще усетим това по сметките за парно. Чух, че „Булгаргаз“ иска 5% увеличение на цената на газа от януари месец. Очаквам да има увеличение на цената на тока от догодина. На фона на инфлационните процеси, виждате цената на хляба расте“, каза още Паргов. Той поясни, че основните подбудители на протестите са ПП ГЕРБ с техните действия или бездействие. „Няма сила, най-малкото БСП или президента, която да накара хората да излязат на улицата. Още не се е родил такъв тип лидер или организация,която така да лидира, че да е в стил „Овчарчето Калитко“ - като засвири с флейтата и всички да тръгнат подир нея“, каза Паргов. \r\nТой заяви, че дълги години си говорим за картелно споразумение на пазара на горивата  и припомни, че още в първия кабинет на Бойко Борисов  \r\nотговорните институции са извършили проверка за наличие на някакво писмено картелно споразумение. По димите му обаче не е нужно да има писмено споразумение за това, достатъчно е да се разходим и да сравним цените. „Цената на горивата до голяма степен се формира като влияние от световната борсова цена на петрола, газта, долара. Разбира се в тази цена има компонент акциз“, каза още Паргов.  \r\nДеница КИТАНОВА", "date": "2018.11.13", "title": "Калоян Паргов, БСП – София: Хората се притесняват, че нямат достатъчно средства да посрещнат покачването на цените на горивата – доходите трябва да се повишат"}
{"url": "http://www.focus-news.net/news/2018/11/13/2589894/sliven-prokuraturata-povdigna-obvineniya-na-mazh-prichinil-smart-po-nepredpazlivost-na-velosipedist-i-izbyagal-ot-mestoproizshestvieto.html", "text": "Окръжна прокуратура – Сливен предаде на съд Васил В. Той е обвинен за това, че на 18. 04. 2018г. на път гр. Сливен, пътен възел Тополчане, на разклона за кв.„Диньо Дачев“ на гр.Сливен, при управление на МПС – лек автомобил, нарушил правилата за движение по пътищата и по непредпазливост причинил смъртта на 70-годишен мъж, като след деянието е избягал от местопроизшествието – чл.343, ал.3, предл.4, вр. чл.343, ал.1, б.„в“, вр. чл.342, ал.1 от НК. Това съобщиха от  Окръжната прокуратура . \r\nКатастрофата настъпила поради факта, че управляваният от обвиняемия автомобил се е движил със скорост, която не му е позволила своевременно да забележи пострадалия, който управлявал велосипед. Васил В. не е намалил скоростта си на движение и блъснал пострадалия, който се придвижвал в неговата лента на пътя. В резултат на удара се откъснал левия долен крайник на пострадалия, тялото му било изтласкано напред и надясно по посока на движението и мъжът е починал. Обвиняемият въпреки, че е осъзнал допуснатото от него пътнотранспортно произшествие и причинения удар с велосипедиста, продължил движението си направо и избягал от местопроизшествието, като не спрял, не е оказал първа помощ на пострадалия и не е запазил пътнотранспортното произшествие. \r\nОкръжен съд – Сливен е насрочил заседанието си за 14. 11 .2018г.", "date": "2018.11.13", "title": "Сливен: Прокуратурата повдигна обвинения на мъж, причинил смърт по непредпазливост на велосипедист и избягал от местопроизшествието"}
{"url": "http://www.focus-news.net/news/2018/11/13/2589880/ep-rumaniya-evrodeputatite-izrazyavat-dalboka-zagrizhenost-za-sadebnata-nezavisimost-i-varhovenstvoto-na-zakona.html", "text": "Европейският парламент е „дълбоко загрижен“ от реформата на румънските съдебни и наказателни закони, която застрашава разделението на властите и борбата срещу корупцията, се казва в съобщение от  пресслужбата на ЕП.  \r\nВ резолюцията, отразяваща дебата с румънския премиер Виорика Дънчила на 3 октомври, евродепутатите призовават румънските власти да приложат гаранции, за да се избегне всякаква намеса, която води до нарушаване на системата за проверки и баланси и да се противопоставят на всякакви мерки за декриминализиране на корупцията на високо ниво.  \r\nПриетият текст с 473 гласа „за“, срещу 151 гласа „против“ и 40 гласа „въздържал се“ се позовава на новото законодателство относно съдии и прокурори, съдебната организация и Висшия магистратски съвет. В  съответствие с предупрежденията на Групата държави срещу корупцията на Съвета на Европа (GRECO) и на Венецианската комисия, евродепутатите предупреждават, че новото законодателство би могло да окаже въздействие върху независимостта на съдебната система, нейната ефикасност и качество, включително да има негативни последици за борбата срещу корупцията.  \r\nИзмененията в Наказателния кодекс и Наказателно-процесуалния кодекс - много от които Конституционният съд на Румъния счита за противоконституционни - са още една причина на безпокойство поради тяхното допълнително въздействие върху способността за борба срещу корупцията, престъпленията свързани с насилие и организираната престъпност.  \r\nРолята на румънските разузнавателни служби и предполагаемата им намеса в дейността на румънската съдебна система карат ЕП да предложи засилване на парламентарния контрол в Румъния.  \r\nБезпристрастно разследване на действия на полицията за борба с безредиците  \r\nПарламентът осъжда \"насилствената и непропорционална намеса\" на полицията по време на масовите протести в Букурещ през август 2018 г. и призовава румънските власти да осигурят прозрачно, безпристрастно и ефективно разследване на действията на полицията за борба с безредиците.  \r\nЕвродепутатите предупреждават, че законодателството относно финансирането, организацията и функционирането на неправителствените организации може да сплаши гражданското общество и отбелязват, че това може да влезе в конфликт с принципа на свобода на сдружаване и правото на неприкосновеност на личния живот.  \r\nВнимателно наблюдение на усилията за борба срещу корупцията и спазването на принципите на правовата държава  \r\nПарламентът приканва Европейската комисия да възобнови годишния си антикорупционен мониторинг във всички държави членки на ЕС и предлага система от стриктни показатели за измерване нивото на корупция във всяка страна и оценяване на техните антикорупционни политики.  \r\nНеобходим е редовен, систематичен и обективен процес за оценка на зачитането на демокрацията, основните права и върховенството на закона, според Парламента. Той ще гласува отделна резолюция в сряда, която ще повтори неговите призиви за създаване на механизъм за оценка на основополагащите ценности на ЕС във всички държави членки веднъж годишно.", "date": "2018.11.13", "title": "ЕП: Румъния: Евродепутатите изразяват дълбока загриженост за съдебната независимост и върховенството на закона"}
{"url": "http://www.focus-news.net/news/2018/11/13/2589879/nezavisen-makedoniya-statutat-na-gruevski-v-makedonskiya-parlament-shte-bade-prerazgledan-uveri-talat-dzhaferi.html", "text": "Председателят на македонския парламент Талат Джафери е свикал извънредна среща със своите заместници и с координаторите на партийните фракции, на която да бъде преразгледан статутът на Никола Груевски като депутат в законодателния орган в Скопие, съобщава електронното издание на македонския вестник  „Независен“ . \r\nДжафери обясни, че до този момент парламентарната група на опозиционната ВМРО-ДПМНЕ е докладвала отсъствията на Груевски от пленарната зала като оправдани. „След като Груевски обяви, че е в бягство, ситуацията се промени“, подчерта председателят на македонския парламент.  \r\nВ правилника на законодателния орган не са заложени положения за подобни ситуации, но Джафери увери, че може да бъде намерен механизъм за реакция срещу депутат, който не участва в работата на парламента.  Тереза Герова", "date": "2018.11.13", "title": "„Независен“ (Македония): Статутът на Груевски в македонския парламент ще бъде преразгледан, увери Талат Джафери"}
{"url": "http://www.focus-news.net/news/2018/11/13/2589893/nikolay-tsonkov-bsp-neobhodim-e-analiz-na-koordinatsiyata-mezhdu-elementite-na-sigurnostta-i-formulirane-na-osnovni-natsionalni-interesi.html", "text": "Нямаме добра координация между елементите на сигурността – необходими са анализ и формулиране на основни национални интереси. Това каза народният представител от ПГ на „БСП за България“ и член на Комисията по отбрана към Народното събрание Николай Цонков по време на дискусия „Има ли нужда от нова концепция за националната сигурност на България?“, организирана от Дискусионен клуб \"Политика 21\" и Градският съвет на БСП – София, предаде репортер на  Агенция „Фокус“ . По думите му в момента имаме една законодателна база, която за съжаление не е прецизна. От друга страна тя не се изпълнява в пълна степен, което води до няколко проблема, сред които липсата на достатъчно добра координация между отделните елементи за национална сигурност  \r\n„Несъмнено ми се струва, че най-важното, което трябва да направим е на базата на един задълбочен анализ на вътрешната и външната среда за сигурност да се очертаят основните тенденции“, каза още Цонков и добави, че според него на тази база трябва да стъпи новият вариант на стратегия за национална сигурност. По думите му следваща стъпка е да се формулират и основните национални интереси на страната. „Като малка държава трябва да си поставим по-ниски нива на амбиции и да се съсредоточим основно в региона“, допълни депутатът от БСП. Според него трябва да се обърне внимание на мисиите в мирно време.  \r\nДеница КИТАНОВА", "date": "2018.11.13", "title": "Николай Цонков, БСП: Необходим е анализ на координацията между елементите на сигурността и формулиране на основни национални интереси"}
{"url": "http://www.focus-news.net/news/2018/11/13/2589886/kaloyan-pargov-bsp-sofiya-do-kraya-na-tozi-mesets-predvizhdame-da-provedem-ikonomicheski-forum.html", "text": "До края на този месец предвиждаме да проведем икономически форум. Това каза пред журналисти председателят на Градския съвет на БСП – София Калоян Паргов, предаде репортер на  Агенция „Фокус“ . Паргов уточни, че ще на форума ГС на БСП – София ще покани всички работодателски организации в лицето на Стопанската камара, Търговско-промишлена палата, Асоциацията на индустриалния капитал и Съюза за стопанска инициатива. „Ще поговорим какво биха очаквали те от държавата като мерки и политики, които да ги стимулират и да подобрят бизнес и икономическата среда, а оттам това да доведе до по-високи косвени резултати, което да се претвори в повече данъци за бюджета и по-високи заплати за техните служители, които съответно ще бъдат потребители на пазара“, допълни Паргов.  \r\nДеница КИТАНОВА", "date": "2018.11.13", "title": "Калоян Паргов, БСП-София: До края на този месец предвиждаме да проведем икономически форум"}
{"url": "http://www.focus-news.net/news/2018/11/13/2589900/vitseprezidentat-iliyana-yotova-shte-uchastva-v-tarzhestvenoto-otbelyazvane-na-140-godishninata-ot-kresnensko-razlozhkoto-vastanie-v-selo-banya.html", "text": "В сряда, 14 ноември 2018 г., от 16.30 часа на площада пред кметството на село Баня, община Разлог, вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание. Това съобщиха от  прессекретариата на държавния глава .", "date": "2018.11.13", "title": "Вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание в село Баня"}
{"url": "http://www.focus-news.net/news/2018/11/13/2589901/api-preporachva-alternativni-marshruti-za-dvizhenie-po-napravlenieto-sofiya-dupnitsa-zaradi-vazmozhni-zatrudneniya-v-trafika.html", "text": "Шофьорите, на които до края на деня им предстои пътуване по направлението София - Дупница и обратно могат да ползват няколко алтернативни маршрута. Това съобщават от пресцентъра на  Агенция \"Пътна инфраструктура\"  (АПИ).  \r\nПо информация, постъпила в АПИ от МВР, в района на пътен възел „Даскалово“ тази вечер е възможно да има затруднения в трафика и поради това пътната агенция препоръчва на шофьорите при планиране на маршрута си да имат предвид и следните алтернативни пътища: \r\nЗа леките автомобили маршрутите в посока Дупница - София и обратно са: \r\n•\tгр. Дупница – път II-62 – отклонение за с. Белчин – път III-6205 – III-181– с.Ковачевци – с.Железница – с. Бистрица – София /СОП II-18/; \r\n•\tгр. Дупница – път II-62 – Самоков – път II-82 – София /СОП II-18/; \r\n•\tгр. Дупница – АМ „Струма“ – п. в. „Долна Диканя“ – път III-627– Радомир – път I-6 – Батановци – път III-605 – път III-811 – гр. Брезник – път II-63 – път III-638 – с. Бабица – Божурище – София; \r\n•\tгр. Дупница – път II-62 – Клисура – отклонение за с. Белчин – път III-6205 – път III-181– с. Ковачевци – с. Железница – с. Бистрица – София /СОП II-18/; \r\n•\tгр. Дупница – АМ „Струма“ – път III-627 – Радомир – път I-6 – Перник – път III-1801 – с. Големо Бучино – с. Мало Бучино – Суходол – София /СОП II-18/. \r\nЗа леките и тежкотоварните превозни средства над 12 тона алтернативният маршрут в посока Дупница – София и обратно е:  \r\n•\tгр. Дупница – път II-62 – Самоков – път III-822 –  Ихтиман – АМ „Тракия“ – София.", "date": "2018.11.13", "title": "АПИ  препоръчва алтернативни маршрути за движение по направлението София - Дупница заради възможни затруднения в трафика"}
{"url": "http://www.focus-news.net/news/2018/11/13/2589896/vidin-patsienti-protestiraha-sreshtu-kachestvoto-na-hemodializnoto-lechenie-v-bolnitsata-v-grada.html", "text": "Пациенти протестираха срещу качеството на хемодиализното лечение във Видинската болница, предаде репортер на  Радио „Фокус“-Видин . На пресконференция пациентите на хемодиализа, които са принудени да провеждат своето лечение в Монтана, бяха подкрепени и от  Иван Димитров, председател на „Български пациентски форум“. Валери Нинков, Емилиян Петров и Митко Лозанов посочиха недостатъците и пропуските в отделението по нефрология и хемодиализа в МБАЛ „Света Петка“ във Видин. Те заявиха, че през миналата година 21 от болните, които са били на хемодиализа във Видин, са починали, а от началото на тази година починалите са 6. Според тях апаратите за хемодиализа във Видинската болница са амортизирани, технически изостанали и далеч от новите технологии. Пациентите посочиха, че вследствие на това прочистването на кръвта, което е смисъла на хемодиализата и има за краен резултат запазването на живота на болните, във Видин е под 50%. След авария в отделението по хемодиализа във Видинската болница 10 пациенти пътуват за град Монтана, където се предлага много по-качествено лечение. Пациентите заявиха, че материалната база на отделението по хемодиализа във Видин е изключително лоша, липсва и ресурсно обезпечение от лекарски и сестрински персонал, което води до проблем с обслужването на пациентите. \r\nНа пресконференцията присъстваше и дъщерята на пациент на хемодиализа, който е починал. Рени Неофитова, дъщеря на починалия Красимир Маринов, посочи нередности при настъпването на смъртта на своя баща и заяви, че семейството им ще заведе съдебен иск към Видинската болница. \r\nД-р Иван Димитров, председател на „Български пациентски форум, отбеляза, че по наблюдения на организацията през последните години хемодиализното лечение в България се влошава като качество и пациентите все по-често се сблъскват с този проблем. \r\nАнна ЛОЗАНОВА", "date": "2018.11.13", "title": "Видин: Пациенти протестираха срещу качеството на хемодиализното лечение в болницата в града"}
{"url": "http://www.focus-news.net/news/2018/11/13/2589895/ministar-ekaterina-zaharieva-dokladat-na-ek-po-mehanizma-za-satrudnichestvo-i-proverka-pokazva-che-balgariya-mozhe-da-priklyuchi-mehanizma-do-kraya-na-mandata-na-tazi-komisiya.html", "text": "Докладът на ЕК по Механизма за сътрудничество и проверка показва, че България може да приключи механизма до края на мандата на тази комисия. Това каза министърът на външните работи Екатерина Захариева на брифинг във връзка с доклада на Европейската комисия по Механизма за сътрудничество и проверка, предаде репортер на  Агенция „Фокус“ . \r\n„Искам да благодаря на ЕК и комисарите, които са работили по този доклад. Считам, че той наистина отразява обективно стремежа на всички институции, отговорни са провеждане на реформа в правосъдната система, с цел българските граждани да имат обективно правосъдие. В доклада на ЕК се констатира, че през последните 12 месеца след последния доклад през ноември 2017 г. България е продължила усилията да изпълни препоръките и ЕК счита, е някои от тях вече за изпълнени – това са независимост на съдебната власт, правната рамка и организираната престъпност. ЕК счита, че изпълнението в някои случаи продължава, така че продължава и мониторингът по другите препоръки. ЕК счита и, че ако България продължи решителните реформи и бързите темпове, с които ги осъществява, тя ще може да приключи механизма до края на мандата на тази комисия“, коментира Захариева. \r\nТя посочи, че по отношение на корупцията по високите етажи на властта ЕК счита за изключително положително всеобхватното антикорупционно законодателство. „Също счита, че председателят на КПКОНПИ е назначен по прозрачен начин. По отношение на препоръките, свързани с корупцията на местно ниво има също положително становище. Заключението е, че България по стигнала напредък по всички показатели, които още не са затворени“, коментира външният министър. \r\nЗахариева посочи, че за първи път се счита, че 3 от 6-те показателя са временно затворени. „А за да стане окончателно – трябва да има окончателно затваряне на целия механизъм. Отчита се много позитивно и рамката на Висшия съдебен съвет и начина, по който се избират членовете му“, обясни тя. \r\nЦветилена СИМЕОНОВА", "date": "2018.11.13", "title": "Министър Екатерина Захариева: Докладът на ЕК по Механизма за сътрудничество и проверка показва, че България може да приключи механизма до края на мандата на тази Комисия"}
{"url": "http://www.focus-news.net/news/2018/11/13/2589890/sakam-da-kazham-makedoniya-pravosadnoto-ministerstvo-ochakva-potvarzhdenie-na-mestopolozhenieto-na-gruevski-za-zapochvaneto-na-protsedura-za-ekstraditsiya-ot-posolstvoto-na-ungariya-ne-komentirat.html", "text": "Министерството на правосъдието на Македония очаква официално известие от вътрешнополитическото ведомство в Скопие за местоположението на бившия премиер и депутат Никола Груевски, след което ще пристъпи към задействането на процедура екстрадиция, съобщава електронната медия  „Сакам да кажам“ . \r\n\"Първо трябва да получим уведомление от Министерството на вътрешните работи, че лицето е локализирано, след това трябва да се оформят пакет документи, т.е. международно издирване, окончателното решение на съда, цитат от Наказателния кодекс за престъплението. Всички документи трябва да бъдат преведени на езика на страната, в която осъденото лице е избягало“, се казва в изявление от Министерството на правосъдието на югозападната ни съседка.  \r\nУнгарското посолство в Скопие не е на разположение за коментар или потвърждение на информацията, че Груевски се намира в Будапеща и е поискал политическо убежище в страната.  \r\nГруевски не е преминал границата на Македония на нито един от установените пунктове. Това потвърдиха от Министерството на вътрешните работи на югозападната ни съседка, след като в профила на Груевски в социалната мрежа „Фейсбук“ бе публикувано съответното съобщение. \r\nПолицията проверява дали съобщението в мрежата е написано от бившия македонски премиер или профилът му е станал обект на хакерска атака.  \r\n„В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“, гласи съобщението на Груевски. Тереза Герова", "date": "2018.11.13", "title": "„Сакам да кажам“ (Македония): Правосъдното министерство очаква потвърждение на местоположението на Груевски за започването на процедура за екстрадиция, от посолството на Унгария не коментират"}
{"url": "http://www.focus-news.net/news/2018/11/13/2589905/pazardzhik-inzh-iliya-garkov-e-parviyat-nositel-na-priza-lachezar-tsotsorkov-na-konkursa-menidzhar-na-godinata.html", "text": "Инж. Илия Гърков е първият носител на приза „Лъчезар Цоцорков“ на конкурса „Мениджър на годината“, съобщиха от отдел „Комуникации“ на  „Асарел Медет“ АД . Вицепрезидентът на „Дънди Прешъс Металс“ и изпълнителен директор за България инж. Илия Гърков е първият носител на новоучредената награда на конкурса „Мениджър на годината“ на името на проф. Лъчезар Цоцорков за подкрепа на развитието на регионите. Призът бе връчен от председателя на Надзорния съвет на „Асарел-Медет“АД Димитър Цоцорков на Ирена Цакова – директор „Разрешителни и правни дейности“ в „Дънди прешъс металс“, по време на единадесетата церемония по връчването на наградите в конкурса, която се проведе на 12 ноември в София. Специалната награда, която носи името на проф. д-р Лъчезар Цоцорков, ще се връчва ежегодно и ще отличава мениджърите, които в най-голяма степен подкрепят развитието на своите региони и местните общности.  \r\n„Благодаря на екипа на списание „Мениджър“, че учреди тази награда на името на моя баща, защото той инвестираше в развитието на родния ни край с вярата, че в една малка българска община могат да се случват проекти на световно ниво“, каза в приветствието си Димитър Цоцорков – председател на Надзорния съвет на „Асарел-Медет“АД. „Вярвам, че всички ние ще помагаме добрите дела да се множат и занапред. Щастлив съм да обявя, че фондациите  „Асарел“ и „Цоцорков род“ – като част от тази ежегодна награда – всяка година ще подкрепят реализацията на социален проект, който ще бъде иницииран от мениджъра, избиран за носител на този приз, в подкрепа на развитието на региона, в който оперира неговата компания“, допълни Димитър Цоцорков. Големият победител в конкурса „Мениджър на годината 2018“ е Александър Димитров – председател на управителния съвет и главен изпълнителен директор на „А1 България“. Наградата му бе връчена от президента Румен Радев. Всеки един от десетимата финалисти в надпреварата за 2018 година бе отличен със специална грамота за висши постижения в мениджмънта.", "date": "2018.11.13", "title": "Пазарджик: Инж. Илия Гърков е първият носител на приза „Лъчезар Цоцорков“ на конкурса „Мениджър на годината“"}
{"url": "http://www.focus-news.net/news/2018/11/13/2589906/dvustrannite-otnosheniya-mezhdu-balgariya-i-shvetsiya-byaha-obsadeni-dnes-mezhdu-predsedatelyat-na-komisiyata-po-otbrana-i-poslanika-na-shvetsiya.html", "text": "Създаването на Група за приятелство България-Швеция, както и двустранните отношения между двете страни бяха обсъдени, днес на среща между ген. Константин Попов, председател на Комисията по отбрана и Н. Пр. г-жа Луиз Бергхолм, Посланик на Швеция в България. Това съобщиха от  Комисията по отбрана . \r\nИ от двете страни беше отбелязано, че България и Швеция имат сходни интереси по редица институционални въпроси на Европейския съюз, секторни политики и регионални предизвикателства.  \r\nС посланик Бергхолмбеше обсъдено и успешното председателство на България на Съвета на Европейския съюз и придобиващия все по-голяма важност процес на интеграция на Западните Балкани. Ген. Попов сподели, че и първите проекти за постоянно структурирано сътрудничество /ПЕСКО/ са започнали успешно. \r\nПо време на срещата бяха дискутирани и отношенията вобластта на отбраната и сигурността “Работим за силна армия и отбрана”, каза ген. Попов по време на разговора. \r\nГенерал Попов сподели с Н. Пр. г-жа Луиз Бергхолм, че Парламентът е гласувал три \"големи\" модернизационни проекта за армията, военновъздушните сили и флота. “Секторите отбрана и сигурност са ключови в приоритетите на Народното събрание”, каза още ген. Попов по време на срещата. \r\nНа срещата бяха обсъдени и възможностите за изпращане на покана до председателят на Народното събрание за официална визита в шведския Риксдаг. \r\nСрещата беше организирана по искане на Н. Пр. г-жа Луиз Бергхолм, Посланик на Швеция в България.", "date": "2018.11.13", "title": "Двустранните отношения между България и Швеция бяха обсъдени днес между председателят на Комисията по отбрана и посланика на Швеция"}
{"url": "http://www.focus-news.net/news/2018/11/13/2589902/ekskluzivno-za-telma-makedoniya-pratitelstvoto-na-ungariya-ne-potvarzhdava-no-i-ne-otricha-informatsiyata-za-iskaneto-na-gruevski-za-ubezhishte.html", "text": "В ексклузивен отговор за скопската телевизия  „Телма“  правителството на Унгария нито потвърди, нито опроверга информацията, че бившият македонски премиер Никола Груевски е поискал политическо убежище в страната. \r\n„Не можем нито да потвърдим, нито да отречем. Не сме в състояние да коментираме индивидуални молби за убежище, които са в процес на обработване“, се казва в отговор на официална Будапеща, даден за телевизията. \r\nПо-рано бе съобщено, че унгарското посолство в Скопие също не е на разположение за коментар или потвърждение на информацията, че Груевски се намира в Будапеща и е поискал политическо убежище в страната.  \r\n„В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“, гласи съобщението на Груевски, публикувано в социалната мрежа „Фейсбук“ по-рано във вторник.  Тереза Герова", "date": "2018.11.13", "title": "Ексклузивно за „Телма“ (Македония): Пратителството на Унгария не потвърждава, но и не отрича информацията за искането на Груевски за убежище"}
{"url": "http://www.focus-news.net/news/2018/11/13/2589908/cumhuriyet-turtsiya-s-parvoto-razklonenie-na-turski-potok-vsichko-e-nared-vtoroto-nosi-nesigurnost.html", "text": "В статия за турския ежедневник  Cumhuriyet , посветена на предстоящото откриване на първото разклонение на газопровода „Турски поток“, който се строи вместо „Южен поток“,  Хюсеин Хайатсевър отбелязва, че първият етап на проекта е преминал по план, но все още има несигурност по отношение на второто му разклонение: първоначално то трябваше да се простира от Русия до Гърция, но сега се водят преговори за дублиране с маршрута на изоставения „Южен поток“, т.е. за преминаването му през България. \r\nДържавният глава на Руската федерация Владимир Путин ще посети Истанбул, за да присъства на церемония по повод приключването на изграждането на газопровода „Турски поток\" под Черно море. Съветникът на лидера на Кремъл Юрий Ушаков направи изявление пред руските медии, съгласно което Путин и президентът на Турция Реджеп Тайип Ердоган ще вземат участие в събитието, която ще се проведе в Истанбул на 19 ноември.  \r\n„Турски поток“ се състои от две разклонения, всяко от които ще пренася по  15,75 милиарда кубически метра газ годишно. Природният газ, пренасян по първото разклонение на газопровода, ще бъде транспортиран директно в Турция, в провинция Къркларели (граничеща с България – бел.р.) Първите доставки са планирани за 2020 г.  \r\nВторото разклонение на „Турски поток\" предвижда доставки на руски природен газ за европейските държави, но остава неясно какъв ще бъде маршрутът на изграждането му. Проектът за втората нишка на тръбопровода бе изготвен след решението на България да се откаже от строителството на „Южен поток“, който предвиждаше директни доставки на руско гориво за страната. Съгласно плановете, второто разклонение на газопровода трябваше да минава през Гърция. Но на този етап се обсъжда маршрутът, който предвижда преминаването му през България, а оттам – към Сърбия, Унгария и накрая – Централна Европа. Наскоро министър-председателите на България и Сърбия Бойко Борисов и Ана Бърнабич заявиха своето желание страните да се присъединят към „Турски поток“. На свой ред унгарският външен министър Петер Сиярто подчерта, че Европейският съюз не трябва да възпрепятства страните от Централна Европа да получават газ по „Турски поток“.  Тереза Герова", "date": "2018.11.13", "title": "Cumhuriyet (Турция): С първото разклонение на „Турски поток“ всичко е наред, второто носи несигурност"}
{"url": "http://www.focus-news.net/news/2018/11/13/2589907/kmetat-na-karlovo-d-r-emil-kabaivanov-kmetovete-na-kmetstva-ne-govoryat-za-tova-che-v-byudzheta-ima-dve-chasti-prihodna-i-razhodna.html", "text": "Кметовете на кметства не говорят за това, че в бюджета има две части – приходна и разходна и каква е тяхната роля за приходната част. Това каза в предаването  „Часът на Карлово”  на  Радио „Фокус”-Пловдив  кметът на Община Карлово д-р Емил Кабаиванов. По думите му кметовете на общини не се притесняват от проверки. „Ние не протестираме и не сме срещу това да бъдем контролирани. Ние и сега сме контролирани от Сметната палата, от Агенцията за държавна финансова инспекция, от Министерството на финансите. Ние сме подложени на такъв контрол и не е никакъв проблем един допълнителен контрол”, каза д-р Кабаиванов. „Но трябва всеки да знае, че никой кмет на община не може да задържи, или да отклони такива средства, които са целеви. Те се използват само за това, за което са отпуснати”, добави Емил Кабаиванов. \r\nЦветана ТОНЧЕВА", "date": "2018.11.13", "title": "Кметът на Карлово д-р Емил Кабаиванов: Кметовете на кметства не говорят за това, че в бюджета има две части – приходна и разходна"}
{"url": "http://www.focus-news.net/news/2018/11/13/2589897/ministar-tsetska-tsacheva-dokladat-na-ek-za-satrudnichestvo-i-proverka-e-polozhitelen-obektiven-i-yasno-ochertava-postignatite-rezultati.html", "text": "Правителството ще продължи да изпълнява препоръките на Механизма за сътрудничество и проверка и след неговото окончателно приключване. Това каза министърът на правосъдието Цецка Цачева на брифинг във връзка с доклада на Европейската комисия по Механизма за сътрудничество и проверка, предаде репортер на  Агенция „Фокус“ . \r\n„ЕК посочва, че напредъкът, постигнат по всички показатели на механизма, е значителен. 3 от тях – „Зависимост на съдебната система, „Правна рамка и „Организирана престъпност, се считат за условно затворени. А по останалите три показатели е постигнат значителен напредък, като препоръките са много близо до изпълнението“, посочи Цачева. \r\n „ЕК отбелязва, че новият състав на ВСС се е установил в управленската си роля в дух на професионализъм и добро сътрудничество. Оценено е и засилването на районните инспекторати и предотвратяване на корупцията в областта на обществените поръчки“, коментира Цачева. Тя посочи, че правителството заявява своята продължаваща решимост за консолидиране на усилията по постигане на всички резултати. „Ще продължим да изпълняваме препоръките на Механизма и след неговото окончателно приключване“, каза още Цачева. \r\nЦветилена СИМЕОНОВА", "date": "2018.11.13", "title": "Министър Цецка Цачева: Докладът на ЕК за сътрудничество и проверка е положителен, обективен и ясно очертава постигнатите резултати"}
{"url": "http://www.focus-news.net/news/2018/11/13/2589898/alians-za-albantsite-pravitelstvoto-i-mvr-da-kazhat-koy-pomogna-na-gruevski-da-izbyaga.html", "text": "Партията на Зиядин Села „Алианс за албанците“ поиска от правителството на премиера Зоран Заев и Министерството на вътрешните работи на Македония да изяснят кой е помогнал на Никола Груевски да избяга от страната, предава скопската електронна медия   „Плюс Инфо“ . \r\nПартията призова властите да направят официално изявление, с което да потвърдят или опровергаят информацията, че бившият премиер на страната се намира в Будапеща и е поискал политическо убежище от унгарските власти.  \r\n„Правителството и Министерството на вътрешните работи трябва да поемат отговорност и да за театъра, който сервираха на своите граждани през последните два дни във връзка с ареста на Груевски. Ние публично искаме от правителството и от Министерството на вътрешните работи да кажат кои са актьорите, помогнали на Гуевски да избяга? На кой граничен пункт е преминал Груевски и каква е политическата цена за реализиране на сценария на това бягство? Правителството да поеме отговорност за този скандал, който сериозно подкопава реформите в съдебната система и поставя под въпрос върховенството на закона, което с последните събития подкопава веднъж завинаги надеждата на обикновения гражданин на Република Македония, че един ден ще има справедливост в тази държава“, се казва в изявление на партията. Тереза Герова", "date": "2018.11.13", "title": "„Алианс за албанците“: Правителството и МВР да кажат кой помогна на Груевски да избяга"}
{"url": "http://www.focus-news.net/news/2018/11/13/2589911/kyustendil-normalno-se-osashtestvyava-dvizhenieto-po-osnovnite-patni-arterii-v-oblastta.html", "text": "Нормално се осъществява движението по основните пътни артерии в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Поради пропаднали участъци от пътя Смоличано – Пелатиково е ограничено движението на товарни автомобили с маса над 3,5 тона. Обходният маршрут е Згурово – Неделкова Гращица – Невестино – Ваксево и обратно. Срокът е до 30 януари 2019 година. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.11.13", "title": "Кюстендил: Нормално се осъществява движението по основните пътни артерии в областта"}
{"url": "http://www.focus-news.net/news/2018/11/13/2589912/sport-gonsalo-iguain-propuska-sledvashtite-dva-macha-na-milan.html", "text": "Нападателят на Милан Гонсало Игуаин ще пропусне следващите два мача на отбора. Дисциплинарната комисия на Италианската лига наложи наказание на футболиста заради червения картон, който той получи по време на двубоя на Милан с бившия му отбор Ювентус. \r\nИгуаин получи първия си жълт картон заради протестиране, а веднага след това последва остра реакция от негова страна, която му донесе втори и следователно - червен картон. \r\nДруги наказани с лишаване от състезателни права, но за по един мач, са Марсело Брозович от Интер, Карол Линети от Сампдория и Томас Ринкон от Торино.", "date": "2018.11.13", "title": "Спорт: Гонсало Игуаин пропуска следващите два мача на Милан"}
{"url": "http://www.focus-news.net/news/2018/11/13/2589899/ministar-ekaterina-zaharieva-dokladat-na-ek-za-balgariya-e-polozhitelen-koyto-kakto-i-da-go-interpretira-balgarskite-grazhdani-sa-inteligentni-i-mogat-da-chetat.html", "text": "Докладът на ЕК за България е положителен, така че който както и да го интерпретира, българските граждани са интелигентни и могат да четат. Това каза министърът на външните работи Екатерина Захариева на брифинг във връзка с доклада на Европейската комисия по Механизма за сътрудничество и проверка, предаде репортер на  Агенция „Фокус“ . \r\n„Този обективен и позитивен доклад не само че не ни успокоява, но ни прави по-отговорни и ни мотивира да продължаваме със същото темпо да осъществяваме съдебната реформа. По всички препоръки имаме много ясен план – работим по тях и ако някой трябва да се актуализира, то това ще се направи. Докладът показва, че имаме законовата база и органите са извършили правилните реформи. Има не лоши резултати и по разследването на корупцията. Нека да направим така всички заедно, че следващата година този механизъм да приключи“, каза още Захариева и посочи, че работата по този механизъм никога не е спирала. \r\n„Всяка година този доклад се интерпретира и се използва и за политически цели. Но ми се иска вместо да го използваме да се обвиняваме кой какво е свършил, и кой какво – не, да видим като държава какво се направили и да се обединим заедно – включително и президентската институция, за да може българските граждани да ни имат доверие. Докладът е положителен, така че който и както да го интерпретира, българските граждани са интелигентни и могат да четат“, посочи Захариева. \r\nЦветилена СИМЕОНОВА", "date": "2018.11.13", "title": "Министър Екатерина Захариева: Докладът на ЕК за България е положителен - който както и да го интерпретира, българските граждани са интелигентни и могат да четат"}
{"url": "http://www.focus-news.net/news/2018/11/13/2589914/sofiya-vavezhda-se-organizatsiya-na-dvizhenieto-v-grada-za-zasnemane-na-reklamen-klip-na-16-noemvri.html", "text": "Въвежда се организация на движението в града за заснемане на рекламен клип на 16 ноември. Това съобщиха от пресцентъра на  Столична община . \r\nОт 08.30 до 19.30 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”:  \r\n- на ул. „6-ти септември” между ул. „Любен Каравелов” и бул. „Евлоги и Христо Георгиеви”;  \r\n- на ул. „13-ти март” между  ул. „Любен Каравелов” и бул. „Евлоги и Христо Георгиеви”.", "date": "2018.11.13", "title": "София: Въвежда се организация на движението в града за заснемане на рекламен клип на 16 ноември"}
{"url": "http://www.focus-news.net/news/2018/11/13/2589910/d-r-tsvetan-vasilev-mbal-vidin-sled-avariyata-v-otdelenieto-po-hemodializa-vodoochistvashtata-sistema-e-smenena.html", "text": "След аварията в отделението по хемодиализа в МБАЛ „Видин“ водоочистващата система е сменена. Това каза пред журналисти д-р Цветан Василев, изпълнителен директор на болницата, предаде репортер на  Радио „Фокус“-Видин . Той заяви, че е направена обществена поръчка за доставка на нови 7 диализни апарата, които трябва да бъдат доставени в края на месеца. Той заяви, че няма недостиг на лекарства за пациентите на диализа и всички те се осигуряват от болницата. Д-р Василев отказа да коментира броя на починалите през миналата година пациенти на диализа и заяви, че тогава не е бил директор на лечебното заведение. Според него отделението по хемодиализа сега работи малко по-добре в сравнение с предходните години. \r\n10 са апаратите в отделението по хемодиализа във Видин и те спряха да работят, след като на 1 октомври цялата апаратура на отделението бе увредена заради авария във ВиК системата на болницата. На следващия ден е започнало извозването на пациентите за Монтана, а на 3 октомври почина във Видин Красимир Маринов, един от пациентите на хемодиализа, който не е успял да стигне до Монтана навреме. \r\nАнна ЛОЗАНОВА", "date": "2018.11.13", "title": "Д-р Цветан Василев, МБАЛ „Видин“: След аварията в отделението по хемодиализа водоочистващата система е сменена"}
{"url": "http://www.focus-news.net/news/2018/11/13/2589913/kmetat-na-karlovo-d-r-emil-kabaivanov-kmetstvata-v-obshtinata-ni-poluchavat-poveche-otkolkoto-sabirat-ot-sobstveni-prihodi-ot-mestni-danatsi-i-taksi.html", "text": "В община Карлово кметствата получават повече, отколкото събират от собствени приходи от местни данъци и такси. Това каза в предаването  „Часът на Карлово”  на  Радио „Фокус”-Пловдив  кметът на Община Карлово д-р Емил Кабаиванов. По думите му това повече идва от солидарността на жителите на град Карлово, които подпомагат от данъците и таксите кметствата, включително и Калофер, за да формулират и техния бюджет. „Те не само не са ощетени, а общинският център Карлово солидарно им помага, за да бъдат малко по-големи бюджетите им.  \r\n„За да изразходиш едни средства, трябва преди това да ги събереш. И това аз не чух от кметовете на кметства, както и това каква е тяхната отговорност за приходната част на бюджета. Те може би си мислят, че приходната част в бюджета трябва да го събере кметът на Общината, а това което е за кметствата, да ги изразходят те. А аз бих казах така – средствата за кметствата ще бъдат толкова, колкото се съберат в бюджета на Общината от местните данъци и такси на жителите на дадено кметство”, отбеляза д-р Емил Кабаиванов. Според него никой не казва каква е отговорността на кметовете на кметства, за да се събере общинския бюджет. „Нашата е ясна – каквото съберем – това харчим. Но ние, когато съберем бюджета залагаме коефициенти, и за Общината и за кметствата. Колкото съберем, толкова може да похарчим, иначе се трупат неразплатени задължения, които отежняват бюджета”, добави д-р Кабаиванов. \r\nСпоред него, съвсем естествено е, че парите са недостатъчни, защото, като цяло, бюджетът на българските общини е недостатъчен. „Защото процесът на децентрализация у нас замря още преди 7-8 години и ефективно у нас няма децентрализация на финанси, а само децентрализация на отговорности”, добави д-р Емил Кабаиванов. \r\nЦветана ТОНЧЕВА", "date": "2018.11.13", "title": "Кметът на Карлово д-р Емил Кабаиванов: Кметствата в общината ни получават повече, отколкото събират от собствени приходи от местни данъци и такси"}
{"url": "http://www.focus-news.net/news/2018/11/13/2589915/bobi-lazarov-sayuz-na-slepite-nezryashtite-hora-kolkoto-i-da-sme-rehabilitirani-imame-nuzhda-ot-podkrepa-ot-zryashtiya-chovek.html", "text": "Незрящите хора, колкото и да сме рехабилитирани, имаме нужда от подкрепа от зрящия човек. Това каза за  Радио „Фокус“-Пирин Боби Пазаров , председател на структурата на Съюза на слепите за Благоевградска и Кюстендилска област. Той заяви, че по повод отбелязването на Международния ден на слепите хора, в регионалната организация са поканили около 20 души. „Тук са предимно хора, които са завършили различна степен на образование и част от тях са се реализирали на свободния пазар, тъй като този ден за мен в много важен и се прекланяме пред подвига на Валентин Хаюи. Това е човекът, който даде и промени съдбата на много милиони слепи хора по целия свят, а именно това е идеята за образованието. Човек без образование няма как да върви напред и да постига резултати, и да бъде полезен както на себе си, така и на обществото“, каза още Лазаров.  \r\nПо думите му присъстващите на срещата са прочели исторически данни за Валентин Хаюи. „На днешната среща присъстващите представиха информация как са завършили образованието си и какви трудности са преодолявали. Обсъдихме въпроса и с трудовата реализация на слепите и отношението на зрящите към незрящите. Акцентът днес е върху Валентин Хаюи и добротата, защото, както на слепите, така и на другите хора, свързвайки двата дни - Международен ден на слепите и Международен ден на добротата, тъй като незрящите хора, колкото и да сме рехабилитирани, ние имаме нужда и подкрепа от зрящия човек“, посочи Лазаров. \r\nЛора КАЛЧЕВА", "date": "2018.11.13", "title": "Боби Лазаров, Съюз на слепите: Незрящите хора, колкото и да сме рехабилитирани, имаме нужда от подкрепа от зрящия човек"}
{"url": "http://www.focus-news.net/news/2018/11/13/2589903/ministar-mladen-marinov-polozhitelnata-otsenka-dadena-na-mvr-v-doklada-na-ek-e-obektivna-i-v-rezultat-na-savmestni-usiliya.html", "text": "Положителната оценка, дадена на МВР в доклада на ЕК, е обективна и в резултат на съвместни усилия. Това каза министърът на вътрешните работи Младен Маринов на брифинг във връзка с доклада на Европейската комисия по Механизма за сътрудничество и проверка, предаде репортер на  Агенция „Фокус“ . \r\n„Положителната оценка, която е дадена на МВР по показател 6 – борба с организираната престъпност, приемам като обективна и като резултат от усилия, които са полагани през годините, съвместно със Специализираната прокуратура. Оценката се базира и на международната дейност на ГДБОП. Тя е в резултат и на доверието, което е изградено при взаимодействието с партньорските служби по отношение на противодействие на организираната престъпност“, каза още Маринов. \r\nТой посочи, че МВР е направило множество стъпки и продължава да прави такива по отношение укрепване капацитета на ГДБОП. „Включително и последната година беше укрепен капацитетът за борба с корупцията и с изпирането на пари и противодействието на киберсигурността. В международен план службата работи изключително добре, ползва се с доверие от всички партньорски служби и по тази причина ефективно противодейства на организираната престъпност“, коментира вътрешният министър. \r\nМаринов посочи, че оценките са позитивни не само в този доклад, но вече и в няколко последователни доклада. „Което дава една визия, че ние работим в правилната посока. Но независимо от тези положителни оценки, заявявам, че това ни кара да бъдем още по-отговорни и да продължим развитието на тези процеси. Продължаваме работа по отношение на корупцията във взаимодействие с всички институции, които имат за задача да ѝ противодействат. На първо място, работим за сигурността на българските граждани и се надяваме да постигнем още по-добри резултати, така че показател 6 да бъде затворен окончателно и Механизмът за сътрудничество и проверка да бъде приключен преди изтичането на мандата на тази Комисия“, каза още той. \r\nЦветилена СИМЕОНОВА", "date": "2018.11.13", "title": "Министър Младен Маринов: Положителната оценка, дадена на МВР в доклада на ЕК, е обективна и в резултат на съвместни усилия"}
{"url": "http://www.focus-news.net/news/2018/11/13/2589904/krum-zarkov-bsp-v-doklada-na-ek-se-prokradva-neshto-novo-komisiyata-konstatira-che-prez-poslednata-godina-mediynata-sreda-v-balgariya-se-e-vloshila-dramatichno.html", "text": "В доклада на ЕК  се прокрадва нещо ново - Комисията констатира, че през последната година медийната среда в България се е влошила драматично.Това каза пред журналисти зам.-председателят на ПГ на „БСП за България“ Крум Зарков във връзка с доклада на Европейската комисия за напредъка на България по Механизма за сътрудничество и проверка, предаде репортер на  Агенция „Фокус“ . „И този доклад на Европейската комисия по Механизма за сътрудничество и проверка е предпоследен. Предпоследни бяха и предишният и по-предишният“, коментира Зарков.  \r\n„От шест показателя, ЕК казва, че три са временно изпълнени. Интересно е тези които не са изпълнени. Не са изпълнени изискванията за продължаване на съдебната реформа и може би най-важното - изискванията за борба с корупцията по висшите етажи на властта и корупцията като цяло. Като при корупцията като цяло специално внимание се обръща на това, което Комисията нарича ключова рискова област - тази на обществените поръчки“, заяви Зарков. \r\n„Когато преди година спорихме с колегите от ГЕРБ дали предишният предпоследен доклад е успешен или не, те казваха: „Поне няма нови изисквания“. За съжаление в този доклад сякаш се прокрадва и нещо ново - Комисията констатира, че през последната година медийната среда в България се е влошила драматично и това трябва да бъде знак за всички ни.", "date": "2018.11.13", "title": "Крум Зарков, БСП:  В доклада на ЕК  се прокрадва нещо ново - Комисията констатира, че през последната година медийната среда в България се е влошила драматично"}
{"url": "http://www.focus-news.net/news/2018/11/13/2589919/stoyanka-stavreva-kmet-na-selo-popintsi-podgotvyame-se-za-zimniya-sezon.html", "text": "В Попинци се подготвяме за зимния сезон, каза за  Радио „Фокус“-Пазарджик  Стоянка Ставрева, кмет на населеното място, което е в състава на община Панагюрище. По думите й е осигурена техника за снегопочистване, като фирмата е от Панагюрище и е запозната с улиците на Попинци. „Донякъде е оправена канализацията на улица „Спас Карабойчев“, за да има готовност за поставяне на уличната настилка, за да не се налага след време подземната инфраструктура да се ремонтира на ново. Това стана благодарение на фирмата на жител на селото, който прие поръчката за водопровода. Поставени са тръби, бордюри и тротоарни плочи за сметка на фирмата“, отбеляза Ставрева и допълни, че са кандидатствали  по проект за „Развитие на селските райони“ за улица „Спас Карабойчев“, за подменяне на  настилката, но не са одобрени, защото не отговарят на условията, тъй като броят на населението е спаднал под 2 000 души. \r\nРадослава МУРДЖЕВА", "date": "2018.11.13", "title": "Стоянка Ставрева, кмет на село Попинци: Подготвяме се за зимния сезон"}
{"url": "http://www.focus-news.net/news/2018/11/13/2589918/zam-kmetat-danka-lyurtova-startat-na-stroitelstvoto-na-tretoto-kragovo-krastovishte-v-karlovo-se-otlaga-za-mart-2019-g.html", "text": "Стартът на строителството на третото кръгово кръстовище в Карлово, в посока Сопот и София, се отлага за месец март 2019 година. Това съобщи в предаването  „Часът на Карлово”  на  Радио „Фокус”-Пловдив  зам.-кметът на Община Карлово Данка Люртова. Поради навлизането в зимния сезон от Агенция „Пътна инфраструктура” (АПИ) са разпоредили „замразяване” на всички обекти от 1 ноември до 1 март. Указанието забранява извършването на всякакви строително-монтажни работи. „Първа копка на възловото кръстовище в Карлово ще бъде направено на 11 март, а уверението на строителя, който беше избра,н е, че то ще бъде завършено за два месеца”, каза Данка Люртова. Всичко е подготвено, има сключен договор с изпълнителя, има строителен и авторски надзор, има и съгласувана с КАТ временна организация на движението на кръговото кръстовище по време на ремонта. „Надяваме се, че парите, които са в бюджета на АПИ за 2018, ще бъдат прехвърлени за 2019, защото това е важно кръстовище, с много ПТП-та и смъртни случаи”, отбеляза Люртова.  \r\nТя съобщи още, че е стоял казусът дали да се започне строителството на кръстовището преди Коледа, но тъй като не се знае каква зима идва и дали кръстовището няма да е по-опасно ако се започне сега, то е било решено да се отложи за след зимата. \r\nЦветана ТОНЧЕВА", "date": "2018.11.13", "title": "Зам.-кметът Данка Люртова: Стартът на строителството на третото кръгово кръстовище в Карлово се отлага за март 2019 г."}
{"url": "http://www.focus-news.net/news/2018/11/13/2589921/pregled-na-mezhdunarodnite-novini-do-18-chasa-agentsiya-fokus.html", "text": "Бившият министър-председател на Македония Никола Груевски е в Будапеща и е поискал политическо убежище. Това обяви самият той чрез съобщение в социалната мрежа „Туитър“, съобщава скопското електронно издание  МКД . \r\nКъм настоящия момент не е ясно дали профилът на Груевски е бил хакнат или той лично е написал съобщението. Ето какво гласи то: \r\n„В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“. \r\n***  Европейската комисия се оплака във вторник, че Румъния се е „оттеглила\" от реформите в съдебната система, и настоя Букурещ да възстанови незабавно усилията си за борба с корупцията и гарантиране на независимостта на съдебната система, предава  AFP . \r\n„Съжалявам, че Румъния не само блокира процеса на реформи, но също така отново отвори и отстъпи назад по въпроси, по които бе постигнат напредък през последните 10 години\", каза заместник-председателят на ЕК Франс Тимерманс. \r\n„От съществено значение е Румъния да се върне веднага в борбата с корупцията и да осигури независима съдебна власт\", допълни Тимерманс. \r\n***  Министър-председателят на Македония Зоран Заев призна, че не знае дали Никола Груевски е напуснал страната, и призова компетентните служби да бъдат оставени да разрешат случая с възможното бягство на бившия премиер на югозападната ни съседка, предава  Deutsche Welle в местната си редакция.  \r\nСпоред Заев е необходимо първо да бъде изяснено дали Груевски наистина е напуснал страната, но той отхвърли всяка възможност за търсене на отговорност от институциите, които не са успели да предотвратят възможното бягство на бившия македонски министър-председател. \r\n„Без заповед полицията не смееше нито да следи, нито да се доближи до Груевски, нито пък да предприема някакви действия през последните дни. Съществуват съдебни заповеди за това. Сега има заповед за арест, която е подписана. Вярвам, че институциите ще си свършат работата, без да нарушават неговите права  без да бъде потъпкван законът\", заяви Заев. \r\nЗасега никой няма отговор на въпроса как Груевски успя да напусне страната без лични документи. Наказателният съд потвърди, че на депутата от ВМРО-ДПМНЕ му е отнет паспорта. \r\n***  Партията на Зиядин Села „Алианс за албанците“ поиска от правителството на премиера Зоран Заев и Министерството на вътрешните работи на Македония да изяснят кой е помогнал на Никола Груевски да избяга от страната, предава скопската електронна медия   „Плюс Инфо“ . \r\nПартията призова властите да направят официално изявление, с което да потвърдят или опровергаят информацията, че бившият премиер на страната се намира в Будапеща и е поискал политическо убежище от унгарските власти.  \r\n„Правителството и Министерството на вътрешните работи трябва да поемат отговорност и да за театъра, който сервираха на своите граждани през последните два дни във връзка с ареста на Груевски. Ние публично искаме от правителството и от Министерството на вътрешните работи да кажат кои са актьорите, помогнали на Гуевски да избяга? На кой граничен пункт е преминал Груевски и каква е политическата цена за реализиране на сценария на това бягство? Правителството да поеме отговорност за този скандал, който сериозно подкопава реформите в съдебната система и поставя под въпрос върховенството на закона, което с последните събития подкопава веднъж завинаги надеждата на обикновения гражданин на Република Македония, че един ден ще има справедливост в тази държава“, се казва в изявление на партията. \r\n***  Водената от Саудитска Арабия регионална коалиция разреши медицинска евакуация на бунтовниците хути в Йемен. Това бе обявено след посещение на британския външен министър Джеръми Хънт в региона, съобщиха от кабинета му във вторник, предава  AFP . \r\n„Коалиционните сили ще позволят на ООН да контролира медицинската евакуация на хутите, включително до петдесет ранени бойци, в Оман, преди провеждането на нов кръг от мирни преговори в Швеция по-късно този месец\", се казва в изявление на Министерството на външните работи на Великобритания. \r\n***  Руската федерация ще се откаже от участие на Световния икономически форум в Давос, ако не бъдат вдигнати ограниченията за работа на представителите на руския бизнес. Това предупреди премиерът на страната Дмитрий Медведев на конференцията за Либия, която се провежда в италианския град Палермо, предава  TACC . \r\n„Ако тези решения, взети във връзка с представители на руския бизнес [за ограничаване на тяхното участие във форума в Давос], няма да се променят, тогава ще трябва да вземем решение да не участваме във форума в Давос\", заяви Медведев пред репортери след международната конференция за Либия в Палермо. \r\nСпоред лидера на кабинета в Москва „решенията [относно ограниченията за бизнесмени от Руската федерация] са много странни, ако не и нещо повече\". Медведев заяви, че е обсъдил въпроса с президента на Швейцария Ален Берсе и той е дал уверения, че ще бъде проведено разследване по случая.  \r\n„Ще видим\", заключи Медведев. \r\n***  Държавният глава на САЩ Доналд Тръм отправи поредна словесна атака срещу френския президент Еманюел Макрон за призива му за създаване на единна европейска армия, предава  AFP . \r\n„Еманюел Макрон предполага да изгради своя собствена армия, за да защити Европа срещу САЩ, Китай и Русия. Но Германия бе в основата на двете световни войни. Как се отрази това на Франция? Те започнаха да учат немски в Париж преди да дойдат САЩ!\", написа Тръмп в социалната мрежа „Туитър“.  \r\nПрез уикенда Макрон разгневи Тръмп, заявявайки, че Европа се нуждае от собствена армия и постави САЩ наравно с Русия и Китай в списъка със заплахи за европейската сигурност. \r\n***", "date": "2018.11.13", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/11/13/2589909/krum-zarkov-bsp-mehanizmat-za-satrudnichestvo-i-proverka-varvi-kam-svoya-kray-no-vaprosite-pred-balgarskata-pravosadna-sistema-i-pravitelstvo-ostavat.html", "text": "Механизмът за сътрудничество и проверка върви към своя край, но въпросите пред българската правосъдна система и правителство остават. Това каза пред журналисти зам.-председателят на ПГ на „БСП за България“ Крум Зарков във връзка с доклада на Европейската комисия за напредъка на България по Механизма за сътрудничество и проверка, предаде репортер на  Агенция „Фокус“ . „Председателят Юнкер е обещал, че ще завърши механизма преди края на неговия мандат. Това послание трябва да бъде интерпретирано внимателно, защото важно е дали са изпълнени препоръките, а не доколко ще се изпълни някоя политическа заявка“, заяви Зарков. \r\n„Докладът ще приключи - хубаво. Но дали това ще е успех за България или провал за мониторинговия механизъм е въпросът. На правителството тепърва предстои да обясни не само на ЕК и останалите страни-членки, а и на българските граждани, че живеем в страна, в която има независим и ефективен съд т.е. правосъдие и справедливост“, каза още той.", "date": "2018.11.13", "title": "Крум Зарков, БСП: Механизмът за сътрудничество и проверка върви към своя край, но въпросите пред българската правосъдна система и правителство остават"}
{"url": "http://www.focus-news.net/news/2018/11/13/2589920/sofiya-lek-avtomobil-gori-predi-otbivkata-za-vakarel-na-am-trakiya-v-posoka-plovdiv-obrazuvalo-se-e-zadrastvane-video.html", "text": "Лек автомобил гори преди отбивката за Вакарел на АМ „Тракия“ в посока Пловдив, предаде репортер на  Агенция „Фокус“ . На място няма екип на пожарната. Полицейски патрул е позициониран в платното за София. На място се е образувало задръстване, с дължина над 1 км.", "date": "2018.11.13", "title": "София: Лек автомобил гори преди отбивката за Вакарел на АМ „Тракия“ в посока Пловдив, образувало се е задръстване (ВИДЕО)"}
{"url": "http://www.focus-news.net/news/2018/11/13/2589923/inzh-deyan-ivanov-kmet-na-beloslav-obshtinata-ima-gotovnost-za-deystviya-pri-tezhka-zimna-obstanovka.html", "text": "Община Белослав има готовност за действия при тежка зимна обстановка. Това каза за  Радио „Фокус“ – Варна  кметът на Община Белослав инж. Деян Иванов. Той отбеляза, че училищата в общината са газифицирани и имат сключени договори с доставчици на газ за зимния сезон. Газифицирани са и детските градини с изключение на детското заведение в село Страшимирово, където също е доставено гориво за зимния сезон. Община Белослав е съставена от град и още три населени места, като Общината има ангажимент за зимно поддържане на третокласната и четвъртокласната пътна мрежа, за която сключва договори, както и на уличната мрежа, която е над 100 км. За поддържане на градската мрежа администрацията разполага с три снегорина и цистерни към тях, както и два бордови камиона за разпръскване на пясък за районите с голям наклон. \r\nМарияна ВАЛЕНТИНОВА", "date": "2018.11.13", "title": "Инж. Деян Иванов, кмет на Белослав: Общината има готовност за действия при тежка зимна обстановка"}
{"url": "http://www.focus-news.net/news/2018/11/13/2589922/inzh-stoyan-kirov-proektat-za-izgrazhdane-na-gazoprenosna-mrezha-v-svishtov-e-ot-natsionalno-znachenie.html", "text": "Проектът за изграждане на газопреносна мрежа в Свищов е от национално значение. Това съобщи в предаването  „Добре дошли в Свищов“  на  Радио „Фокус“ – Велико Търново  инж. Стоян Киров, началник отдел „Управление на инвестиционната дейност“ във фирмата-изпълнител. Той уточни, че всички дейности са съгласувани с Министерство на регионалното развитие и благоустройство и Министерство на околната среда и водите. Издадени за всички необходими разрешителни и документи. „Безопасността е осигурена изцяло. Газопроводът е така проектиран, че  да е извън урбанизираната територия. Там, където преминава под пътища, ще са поставени обезопасителни кожуси. Всички мерки при аварии са взети. Крановете ще се затварят автоматично“, подчерта експертът.  \r\nТой увери, че са спазени противопожарните изисквания, както и тези на Държавната агенция по метеорологичен и технически надзор. „Всеки един газопровод се тества на по-високо налягане от това, което тече в него, над работното – допустимото. Преди пускането му в експлоатация, той ще бъде изпитан. Ще са издадени нужните документи и сертификати на тръбите. Няма място за притеснение“, допълни инж. Киров. Той уточни, че се предвижда изграждане на разширение към всички населени места от общината и към град Белене и при евентуално разширение на потреблението, качеството няма да бъде влошено. От своя страна кметът на Свищов Генчо Генчев подчертава, че съвместната работа на този етап върви изключително добре и изрази надежда това да продължи. Стойността на проекта е 4,7 млн. евро. \r\nЛуиза ТРАНЧЕВА", "date": "2018.11.13", "title": "Инж. Стоян Киров: Проектът за изграждане на газопреносна мрежа в Свищов е от национално значение"}
{"url": "http://www.focus-news.net/news/2018/11/13/2589924/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът не е интензивен. Няма образували се колони от чакащи автомобили. Пътят към пункта е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.13", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/13/2589925/zam-ministar-denitsa-sacheva-namalyava-broyat-na-registriranite-intsidenti-s-uchenitsi.html", "text": "Намалява броят на регистрираните инциденти с ученици през изминалата учебна година. Това съобщи по време на дискусия срещу насилието заместник-министърът на образованието и науката Деница Сачева, съобщиха от пресцентъра на  Министерството . Данните сочат, че намалява и насилието върху деца спрямо предходната година. Това може да се тълкува като проява на по-голяма чувствителност в образователните институции вследствие на проведени обучения и дейности за превенция на насилието, както и на по-прецизно отразяване на случаите на агресия, за да се работи по тях. \r\nЗаместник-министърът посочи, че ще се продължи да се насърчава интегрираният метод за разрешаване на конфликти чрез включване на всички страни в този процес – както за учениците и учителите, така и за психолозите, педагогическите специалисти и родителите. \r\nСпоред Деница Сачева има известно увеличение на регистрираните случаи на физическо и на вербално насилие над ученици, както и минимално увеличение броя на регистрираните случаи на насилие над учител. Инцидентите с пътно-транспортни произшествия с ученици бележат относително постоянни нива. \r\nВ отговор на тези тенденции Министерството на образованието и науката залага през следващата година в рамките на квалификационните си програми да организира обучения за учители в модули за формиране на социални и емоционални умения. Ще продължат и усилията за увеличаване броя на психолозите и педагогическите съветници в училищата, като целта е на всеки 350 ученика да има по един специалист от тях. \r\nЗаместник-министърът на образованието и науката Деница Сачева взе участие в старта на глобалната кампания на УНИЦЕФ „Заедно срещу насилието в училище“в Националната финансово-стопанска гимназия. Кампанията цели да повиши осведомеността и чувствителността по темата за насилието в училище, да подобри разпознаването на различните му форми и да подкрепи училищата в България в превенцията на насилието и тормоза, както и в справянето с тях. На събитието присъства още и д-р Джейн Муита, представителят на УНИЦЕФ за България. \r\nВ рамките на дискусията учениците влязоха в ролята на политици, учители, журналисти и родители и обсъждаха формите за превенция и борба с насилието. Основна констатация от страна на учениците е, че ненасилието започва от личното решение на всеки един отделен човек.  \r\n Те излязоха с предложения за повече часове със занимания по интереси, които да включват дискусии и работа по групи с деца с различни проблеми, като това, според тях, ще изостри чувствителността им към проблемите на другия, разбирането към тях и толерантността. \r\nДруг основен апел на учениците бе отправен към родителите, които трябва да се научат да чуват и разбират „мълчанието на децата“, защото то твърде често е породено от страх – страх от упреци, от неразбиране и от наказания. \r\nПРЕСЦЕНТЪР НА МОН", "date": "2018.11.13", "title": "Зам.-министър Деница Сачева: Намалява броят на регистрираните инциденти с ученици"}
{"url": "http://www.focus-news.net/news/2018/11/13/2589926/aktsenti-v-sutreshniya-blok-dobro-utro-balgariya-po-radio-fokus-na-14-noemvri.html", "text": "Кои са моментите, които будят притеснения в родната здравна и социална политика и къде е необходима реформа? Повече за визията на АБВ в тези сектори ще научим от доц. д-р Любомир Кючуков, член на НС и Изпълнителното бюро на партията. ЕК прие най-новия доклад относно стъпките, предприети от България в изпълнение на поетите ангажименти по механизма за сътрудничество и проверка. Оказва се положителните нагласи за тазгодишния доклад се сбъднаха, особено по отношение на рисковите акценти като съдебна власт и борба с корупцията. Ясна стана и заявката за евентуално скорошно отпадане на мониторинга върху страната ни. Кога можем да очакваме това да стане факт и кои са най-големите постижения на България за месеците от предишния доклад? Тези и други въпроси коментираме с ръководителя на Представителството на ЕК в България Огнян Златев. Ще се гостуваме и в Смолян. За реализираните проекти в общината и за приоритетите малко преди края на годината питаме кмета на града Николай Мелемов. В минутите след 9 часа Луиза Транчева от Радио „Фокус“-Велико Търново ще ни разкаже повече за стъпките, които се предприемат за популяризиране на културно-историческите обекти в старата столица.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.11.13", "title": "Акценти в сутрешния блок „Добро утро, България“ по Радио „Фокус“ на 14 ноември"}
{"url": "http://www.focus-news.net/news/2018/11/13/2589927/vidin-natovaren-e-trafikat-v-posoka-granichen-punkt-dunav-most-2.html", "text": "Натоварен е трафикът в посока граничен пункт „Дунав мост 2“, каза за  Радио „Фокус“ – Видин  дежурният в Областно пътно управление - Видин. Движат се предимно тежкотоварни автомобили, като трафикът е най-натоварен в отсечката Видин-Дунавци. Към другите два гранични пункта във Видинска област – „Връшка чука“ и „Брегово“, движението не е интензиовно.   \r\nВъв Видин трафикът е натоварен в централната градска част, по входно изходните артерии и по бул. „Панония“. \r\nАнна ЛОЗАНОВА", "date": "2018.11.13", "title": "Видин: Натоварен е трафикът в посока граничен пункт „Дунав мост 2“"}
{"url": "http://www.focus-news.net/news/2018/11/13/2589930/ministar-vladislav-goranov-kasovata-belezhka-ot-benzinostantsiyata-shte-pokazva-aktsiz-i-dds.html", "text": "Ще предложим в най-кратки срокове всяка касова бележка на бензиностанция да съдържа търговската надценка и елементите на цената, които влизат в кайната цена на горивото. Това обяви в предаването „Лице в лице” по  bTV  министърът на финансите Владислав Горанов. \r\n„Имах среща с премиера Борисов и смятам да предложа изменения в наредбата за регламентиране на плащанията и продажбите, които ще повишат доверието в системата. Наредбата е по-известна като наредба за касовите апарати. Ще предложа да задължим всеки търговец на дребно на горива, когато издава касов бон, да посочва на отделен ред акциза, ДДС, както и цената на горивото без акциз и ДДС. Със съответните законодателни изменения можем да отидем и по-напред и да се посочва и търговската надценка в касвата бележка”, обясни още министър Владислв Горанов. \r\nПо думите му така във всеки фискален бон ще се посочи колко отива за държавата и колко е за търговеца. \r\n„По този начин хората ще могат лесно да се ориентират, кога са натоварени с по-висока от реалната цена. Няма пречка, така е по отношение на енергоразпределителните дружества, ако си погледнете фактурата за електоренергия или фактурата от Топлофикация – има разбивка. Там е посочена цена за пренос, цена за производство, цена за зелена енергия”, отбеляза още Горанов. \r\n\"Атаката срещу правителството, че цената на петрола расте е разбираема, но няма как да кажем на тези хора „приберете се, цената ще падне”, коментира още той.", "date": "2018.11.13", "title": "Министър Владислав Горанов: Касовата бележка от бензиностанцията ще показва акциз и ДДС"}
{"url": "http://www.focus-news.net/news/2018/11/13/2589929/sliven-nova-sportna-ploshtadka-e-vavedena-v-eksploatatsiya-v-grada.html", "text": "Въведена е в експлоатация нова спортна площадка в Сливен. Тя се намира в централната градска част, северно от „Двата аслана”, на кръстовището на ул. „Асен Златаров” и „Райна Княгиня“, по информация на Дирекция „Общинска инфраструктура” в Община Сливен. Това съобщиха от пресцентъра на  Общината . Спортното съоръжение е достъпно за малчуганите от няколко дни. То е с размери 20/13, покритието му е от изкуствена трева, разполага с футболни врати и е оградено с метална мрежена ограда с височина 4 метра. \r\nНовата придобивка е изградена по инициатива на кмета Стефан Радев със средства, осигурени от Община Сливен. \r\nОт общинското ръководство призовават гражданите да пазят терените чисти и да съхраняват това, което се изгражда, защото то е в полза на хората и техните деца.", "date": "2018.11.13", "title": "Сливен: Нова спортна площадка е въведена в експлоатация в града"}
{"url": "http://www.focus-news.net/news/2018/11/13/2589931/igor-lazarenko-regionalen-istoricheski-muzey-varna-poveche-posetiteli-otchitat-varnenskite-muzei-tazi-godina.html", "text": "Повече посетители отчитат варненските музеи тази година. Това каза в интервю за  Радио „Фокус“ – Варна  Игор Лазаренко, директор на Регионалния исторически музей във Варна. „През настоящата година туристическият сезон е по-силен от миналогодишния. Предишната година пък беше най-силния от 2008-а насам. Мога да кажа, че имаме успешна година от гледна точка на посещаемост. Големите музеи във Варна имат по-висок ръст – Археологическият, Аладжа манастир, Римски терми и Побити камъни. Малките запазват нивото си на посещаемост от миналата година. Покачването спрямо миналата година е 7-8 процента. Гостите на Варна, особено чужденците, през периода юни-септември, имат определен интерес към Аладжа манастир и Археологическия музей“, отбеляза Игор Лазаренко. \r\nТой съобщи също, че през последната година находките и предметите, постъпили в  Археологическия музей във Варна от Агенция „Митници“, не са атрактивни. „Големите удари стават, когато се разбиват иманярски мрежи, или чрез трафика през граничните пунктове. Няма възможност за преминаване на ценни находки през летището, тъй като Агенция „Митници“ във Варна разполага с добри скенери, с които се работи от години, а трафикът внос-износ минава оттам. Това, което попада най-често в музея, са стандартни монети и предмети, които туристи са закупили, без да имат представа, че нямат право да ги изнасят от територията на България, заради това се и задържат“, допълни още Игор Лазаренко. \r\nХристиян ТИЛКИЯН", "date": "2018.11.13", "title": "Игор Лазаренко, Регионален исторически музей – Варна: Повече посетители отчитат варненските музеи тази година"}
{"url": "http://www.focus-news.net/news/2018/11/13/2589932/plovdiv-zatrudneno-e-dvizhenieto-na-izhoda-na-grada-v-posoka-haskovo-zaradi-verizhna-katastrofa.html", "text": "Затруднено е движението на изхода на Пловдив, в посока Хасково заради верижна катастрофа. Това съобщи за  Радио \"Фокус\" - Пловдив  говорителят на ОДМВР. След 17.00 ч. на моста на р. Чая са се ударили три автомобила. По първоначални данни няма сериозно пострадали. До изтегляне на колите движението е временно ограничено.  \r\nЦветана ТОНЧЕВА", "date": "2018.11.13", "title": "Пловдив: Затруднено е движението на изхода на града, в посока Хасково заради верижна катастрофа"}
{"url": "http://www.focus-news.net/news/2018/11/13/2589933/blagoevgrad-trafikat-v-blagoevgrad-oblast-e-s-normalna-intenzivnost.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма въведени ограничения, поради ремонтни дейности. Повишена опасност от падащи камъни има в Кресненското дефиле и в района на Предел. Не са получавани и сигнали за паднали камъни, които да са затруднявали трафика по републиканската пътна мрежа. Пътните настилки са сухи. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nНатоварен е трафикът в централна градска част в областния център, на места се образуват колони от автомобили. До този момент няма регистрирани тежки пътни инциденти в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градския транспорт се движи по разписание.  \r\nЛора КАЛЧЕВА", "date": "2018.11.13", "title": "Благоевград: Трафикът в Благоевград област е с нормална интензивност"}
{"url": "http://www.focus-news.net/news/2018/11/13/2589916/krum-zarkov-bsp-ne-e-vazhno-da-zatvaryame-glavi-vazhno-e-da-ubedim-sebe-si-che-v-balgariya-ima-raboteshta-pravosadna-sistema.html", "text": "За нас най-важното е всеки български гражданин, когато отиде на съд да има доверие в съдебната система и ще продължим да работим в тази посока.Това каза пред журналисти зам.-председателят на ПГ на „БСП за България“ Крум Зарков във връзка с доклада на Европейската комисия за напредъка на България по Механизма за сътрудничество и проверка, предаде репортер на  Агенция „Фокус“ . „От БСП гледаме на този доклад спокойно. Ще прочетем техническата му част изключително внимателно, ще предприемем нашите законодателни инициативи, които са препоръчани в него, както правим досега“, заяви Зарков. \r\nТой коментира, че ЕК потвърждава твърденията на президента Румен Радев, че има още много какво да се направи по отношение на корупцията по високите етажи и като цяло. А когато говори за медийната среда - потвърждава изцяло това, което президентът Радев каза наскоро за състоянието на нашата демокрация. \r\nПопитан как БСП ще отговори на призива на вицепремиера и министър на външните работи за съвместни действия на институциите, за да приключат препоръките Зарков посочи, че и досега партията му е участвала в съвместни действия на институциите в тази посока. „В части от доклада са залегнали и наши законодателни инициативи, които са били приети и които също са допринесли за това 3 от главите да бъдат временно затворени. Сега трябва да работим, за да бъдат затворени и другите. Но пак подчертавам - не е важно да затваряме глави, важно е да убедим себе си, че в България има работеща правосъдна система“.", "date": "2018.11.13", "title": "Крум Зарков, БСП: Не е важно да затваряме глави - важно е да убедим себе си, че в България има работеща правосъдна система"}
{"url": "http://www.focus-news.net/news/2018/11/13/2589936/veliko-tarnovo-mezhdu-35-i-45-leva-struvat-kuvertite-za-studentskiya-praznik-v-zavedeniyata-v-grada.html", "text": "Между 35 и 45 лева струват кувертите за студентския празник в заведенията във Велико Търново. Това показва репортерска проверка на  Радио „Фокус“ – Велико Търново . Миналата година цените бяха с около 10 лева по-ниски. Празничните пакети на механите в града включват ракия, минерална вода, безалкохолно, салата или празничен ордьовър, основно ястие в два варианта – с пилешко или със свинско месо, гарнитура, хляб, сухо мезе и чаша наливно вино. Заведенията са се подготвили и с празнична програма с диджей или оркестър. Специална програма за студентския празник предлагат и нощните клубове и дискотеки в града – предпочитано място от младите хора за продължаване на нощната веселба до ранните часове на следващия ден. Студентите могат да се възползват от промоции в цените на определен вид алкохол. Тази година се очаква заведенията във Велико Търново да посрещнат освен местните студенти от двата университета в града, също така и такива от цялата страна. Резервациите са направени още преди месец и местата са запълнени. \r\nНадежда КРЪСТЕВА", "date": "2018.11.13", "title": "Велико Търново: Между 35 и 45 лева струват кувертите за студентския празник в заведенията в града"}
{"url": "http://www.focus-news.net/news/2018/11/13/2589928/the-jerusalem-post-izrael-sasredotochi-voyska-po-granitsite-na-ivitsata-gaza-za-da-predotvrati-eskalatsiya.html", "text": "Силите за отбрана на Израел (СОИ) подсилиха контингента си около Ивицата Газа, за да предотвратят проникване на ислямистки бойци на територията на еврейската държава, след като близо 400 ракети бяха изстреляни от крайбрежния анклав в нощта срещу вторник, пише  електронното издание на The Jerusalem Post . \r\n„Ние сме по средата на процеса за съсредоточаване на повече жива сила, бронирани и други части в близост до Ивицата газа и мобилизираме резерви за операции на „Железния купол“ и Командването на домашния фронт“, е заявил говорителят на СОИ бригаден генерал Ронен Манелис, като посочи, че евакуацията на населените места по границата с Ивицата Газа все още не е необходима. \r\nСъгласно информацията, „оперативните решения са взети“ от политиците и СОИ са получили зелена светлина през нощта срещу вторник да продължат да нанасят удари по мишени в палестинския анклав. \r\nВоенните са предоставили информация, че са ударили повече 150 цели на „Хамас“ и „Ислямски джихад“, включително и по бившия хотел „ал Амал“, който, според СОИ, се използва щаб на службата за вътрешна сигурност на „Хамас“. \r\nВисшестоящ офицер от Военновъздушните сили на Израел е заявил пред журналистите, че ВВС са нанесли „сериозни“ удари по ислямистките групировки в Газа. \r\n„Броят на целите и тяхното значение се увеличиха в сравнение с миналото“, констатира той, като обясни, че „мишените са важни практически и морално, тъй като сред тях има многоетажни здания в центъра на град Газа. Предизвикателството при сгради като тези, е, че те са високи и че са в центъра на жилищните части и това представлява голямо тактическо предизвикателство“. \r\n„Осигурихме евакуирането на сградите и техните околности. Това е драстично, значително и фундаментално различно от миналото. Натискът върху врага е огромен. Когато той се събуди сутринта и види какво е ударено, осъзнава, че плаща висока цена“. \r\nСпоред офицера, клетките, които са изстреляли ракетите, са били ударени почти мигновено. „Ние не искаме да играем ракетен пинг-понг“, подчерта той, като обясни, че десетки бойни самолети и ударни хеликоптери участват в атаките срещу целите. \r\n„Нашите самолети са въоръжени и са над Газа. Готови сме за всеки сценарий“. \r\nСпоред съобщенията, 11 ислямистки бойци са убити след началото на ударите в понеделник. \r\n40-годишен мъж от град Хеброн, в района на Западния бряг на река Йордан, е открит мъртъв късно в понеделник, след като жилищна сграда е понесла директен удар от ракета, изстреляна от Газа. Две жени в същото здание са открити от спасителните служби в критично състояние. \r\nТой беше първата жертва на последната ескалация между Израел и Хамас, отбелязва JPost. \r\nСпасителната служба Маген Давид Адом съобщава за 53-а израелски граждани, които са получили наранява в резултат от ударите, а двама от тях са в критично състояние (войник от СОИ и 60-годишна жена). \r\nИзданието припомня, че ракетните баражи дойдоха след смъртоносни удари на СОИ в град Хан Юнис, Южна Газа, в нощта през понеделник. \r\nГоворителят на Хамас Абу Обейда предупреди във вторник сутринта, че ако Израел не спре с ударите си, обсегът на ракетите ще бъде увеличен до градовете Беершева и Ашкелон. \r\n„Фракциите от общия команден център на съпротива провеждат сериозни разговори за увеличаването на обсега на ракетите. Ашкелон е само началото. Общо един милион ционисти ще бъдат в обсега на нашите удари, ако ционисткият враг реши да продължи агресията“, обясни той. \r\nДумите на говорителя на „Ислямски джихад“ се припокриват с посланието на „Хамас“, отбелзва Jpost. Групировката иска „окупаторите и техните приятели да знаят, че животите на нашите синове си имат цена“. \r\nСпоред информация от високопоставени официални лица от египетското разузнаване, те се опитват да договорят примирие на последната ескалация, която поставя под заплаха надеждите, че Израел и „Хамас“ могат да постигнат дълготрайно прекратяване на огъня с посредничеството на Египет и ООН. \r\nПревод и редакция:", "date": "2018.11.13", "title": "The Jerusalem Post: Израел съсредоточи войска по границите на Ивицата Газа, за да предотврати ескалация"}
{"url": "http://www.focus-news.net/news/2018/11/13/2589917/deutsche-welle-zoran-zaev-ne-znae-dali-nikola-gruevski-e-izbyagal-ot-makedoniya-prizova-sluzhbite-da-badat-ostaveni-da-si-svarshat-rabotata.html", "text": "Министър-председателят на Македония Зоран Заев призна, че не знае дали Никола Груевски е напуснал страната, и призова компетентните служби да бъдат оставени да разрешат случая с възможното бягство на бившия премиер на югозападната ни съседка, предава  Deutsche Welle в местната си редакция.  \r\nСпоред Заев е необходимо първо да бъде изяснено дали Груевски наистина е напуснал страната, но той отхвърли всяка възможност за търсене на отговорност от институциите, които не са успели да предотвратят възможното бягство на бившия македонски министър-председател. \r\n„Без заповед полицията не смееше нито да следи, нито да се доближи до Груевски, нито пък да предприема някакви действия през последните дни. Съществуват съдебни заповеди за това. Сега има заповед за арест, която е подписана. Вярвам, че институциите ще си свършат работата, без да нарушават неговите права  без да бъде потъпкван законът\", заяви Заев. \r\nЗасега никой няма отговор на въпроса как Груевски успя да напусне страната без лични документи. Наказателният съд потвърди, че на депутата от ВМРО-ДПМНЕ му е отнет паспорта.  Тереза Герова", "date": "2018.11.13", "title": "Deutsche Welle: Зоран Заев не знае дали Никола Груевски е избягал от Македония, призова службите да бъдат оставени да си свършат работата"}
{"url": "http://www.focus-news.net/news/2018/11/13/2589939/predstoyashti-sabitiya-v-stranata-za-14-noemvri-agentsiya-fokus.html", "text": "***   \r\nОт 16.30 часа на площада пред кметството на село Баня, община Разлог, вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание. \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет. \r\n*** \r\nОт 09.00 до 13.00 часа в „Есенс център“ ще се проведе международна конференция за психичното здраве, проблемите и възможностите. \r\n*** \r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиян Зафиров и др. за организиране и ръководене на организирана престъпна група.  \r\n*** \r\nОт 09.00 часа в зала „Роял“ в „София Хотел Балкан“ ще се проведе ГИС конференция под надслов „20 години проектираме света заедно“. В събитието ще вземе участие заместник-министърът на регионалното развитие и благоустройството Валентин Йовев. \r\n*** \r\nОт 09.30 часа 3 състав на СГС ще гледа делото срещу Георги К., Петър П., Николай С. и Манчо И. за инцидента с падналата сграда на ул. „Алабин“ при който загинаха две момичета (чл. 123 НК) \r\n*** \r\nОт 09.30 часа 4 състав на Специализирания наказателен съд ще гледа делото срещу Латин М., Владислав А., Николай Х. и др. за организиране и ръководене на организирана престъпна група.  \r\n*** \r\nОт 09.30 часа 12 състав на Специализирания наказателен съд ще гледа делото срещу Павел М. за престъпление по служба.  \r\n*** \r\nОт 10.00 часа в сградата на КЕВР ще се проведе обществено обсъждане на проект на решение относно утвърждаване на „ТЕЦ-БОБОВ ДОЛ“ ЕАД на пределна цена на топлинната енергия и определяне на преференциална цена и премия за електрическата енергия, произведена по високоефективен комбиниран начин от централа с комбинирано производство на електрическа и топлинна енергия, за регулаторен период с продължителност до 30.06.2019 г., при прилагане на метода на ценово регулиране „норма на възвръщаемост на капитала“ \r\n*** \r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И. и др. за организиране и ръководене на организирана престъпна група.  \r\n*** \r\nОт 10.00 часа в Националния пресклуб на БТА Федерация „Спорт за хора със зрителни увреждания” ще даде пресконференция на тема „Спортът за хората със зрителни увреждания - ретроспекция и перспективи. Законодателни промени в тази сфера“.  \r\n*** \r\nОт 10.30 часа 17 състав на Специализирания наказателен съд ще гледа делото срещу Атанас С., Тодор С., Георги К., Димитър М. и др. за организиране и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група.  \r\n*** \r\nОт 11.00 часа в изложбена зала „Архиви” ще бъде открита изложба „ Зараждане на гражданското общество в България 1987-1989 г.“ \r\n*** \r\nОт 11.30 часа  в Резиденцията на посланика на Италия ще се проведе пресконференция по повод 3-тото издание на Седмицата на италианската кухня по света.  \r\n*** \r\nОт 11.30 часа в 120 ОУ „Г. С. Раковски“ експерти на Български дарителски форум ще учат второкласници да се отнасят отговорно към храната. \r\n*** \r\nОт 13.30 часа 10 състав на Специализирания наказателен съд ще гледа делото срещу Атанас Д., Мартин В., Стоян А. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Атанас С., Стефан Г., Стоян Р. и др. за организиране и ръководене на организирана престъпна група. \r\n*** \r\nОт 14.00 часа в зала „Средец“ на „София хотел Балкан“ министърът на земеделието, храните и горите Румен Порожанов ще открие кръгла маса, с която се дава старт на  кампания в подкрепа на производителите на български храни. \r\n*** \r\nОт 14.00 часа в зала „Проф. Марин Дринов“ на БАН ще се състои представяне на Института по математика и информатика в кампанията „БАН представя своите институти“. \r\n*** \r\nОт 18.00 часа на полуетаж-изток в НДК ще бъде открита изложбата на карикатуриста Генчо Симеонов - „Генчо Симеонов-88 години. Карикатура”. \r\n*** \r\nОт 18.00 часа в хотел „Арена ди Сердика“, Българо-румънска търговско-промишлена палата (БРТПП) организира прием с тема „Поглед към реката: Дунав като екологична алтернатива за ефективен европейски транспорт“. \r\n*** \r\nОт 18.30 часа в Мраморно фоайе I етаж на Столична библиотека публично ще бъде представена книгата „Корупционна България. Том 3“ от Едвин Сугарев, Христо Христов и Красен Николов. \r\n*** \r\nОт 18.30 часа в Литературния клуб на Столична библиотека гост със свои автори в поредицата „Издателски вечери“ ще бъде издателство „Рива“.  \r\n*** \r\nОт 19.30 часа в ДНК - пространство за съвременен танц и пърформнс ще бъде представено „Съвършено розово“ - най-новото представление на Ива Свещарова. \r\n*** \r\nОт 11.00 часа в кабинета на кмета на Община Асеновград д-р Емил Караиванов ще се проведе брифинг по актуални за общината теми. \r\n*** \r\nОт 14.00 часа във Второ детско отделение на УМБАЛ-Бургас ще бъде открита стая за обучение на деца с диабет. \r\n*** \r\nОт 11.00 часа в с. Капитановци ще се състои демонстрационно почистване на новообразувани замърсени територии с помощта на новата смесъбираща техника, закупена в рамките на проект „Предотвратяване и ограничаване на последиците от предизвикани от човека трансгранични бедствия в региона Видин-Зайчар\". \r\n***  \r\nОт 11.00 часа в читалище „Искра“ куклен театър „Весел“ представя: „Телефон 112, позвъни…“ – детски спектакъл.   \r\n***  \r\nОт 13.00 часа в Клуб на пенсионера и инвалида на ул. „Възрожденска “ 21 ще започне Общински шахматен турнир за клубовете на пенсионера и инвалида.  \r\n***  \r\nОт 13.30 часа в двора на Комплексен онкологичен център – Велико Търново (ул. „Бузлуджа“ 1), представители на биофармацевтичната компания АстраЗенека България и лекари от лечебното заведение, ще засадят дървета, като част от инициативата „Здравето на природата е твоето здраве“.  По време на събитието д-р Мария Рачева, управител на КОЦ – Велико Търново, ще представи актуални данни за разпространението, диагностиката и лечението на рака на белия дроб за България и света.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Чувал ли си – не съм чувал“ с автор Галина Цветкова.  \r\n***  \r\nОт 19.00 часа в Клуб 7 ще се проведе представяне на книгата „Моята кръв“ с автор Росен Сеновски и среща с певицата Тони Димитрова.  \r\n***   \r\nПродължават срещите на народните представители от ПГ на „БСП за България” с граждани, на които представят „Визия за България”. Депутатите ще са на посещение във Врачанска и Монтанска област. Графикът на срещите може да видите  . \r\n*** \r\nОт 10.00 часа в Заседателната зала на Община Враца ще се извърши отваряне на оферти в процедура, чрез публично състезание за възлагане на обществена поръчка с предмет: „Периодично техническо обслужване на моторни превозни средства, собственост на Община Враца, включващо профилактика, ремонт, поддръжка, подмяна на резервни части, материали, консумативи, годишен технически преглед и други услуги“. \r\n*** \r\nОт 19.00 часа в Камерна зала на ДКТ ще се играе постановката „Търговци на презервативи“ от Ханох Левин.  \r\n*** \r\nОт 10.00 до 14.00 часа в заседателната зала на Община Каварна ЕНЕРГО-ПРО продължава своя проект „В услуга на клиента“, който включва организиране на изнесен офис с посещение на служители на компанията в населените места, където няма Център за обслужване на клиенти. \r\n***   \r\nОт 10.30 часа в СУ „Максим Райкович“ ще се проведе открит урок от представители на новата образователна документална поредица „Нашите пълководци“. \r\n*** \r\nОт 10.30 часа в заседателна зала 1 на Общината Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 14.00 часа в Регионалния пресклуб на БТА ще се проведе пресконференция на тема „За пътешествията на душата и грижите за хора с психично - здравни проблеми\" - Първи в страната Център за психо - социална рехабилитация - Плевен.  \r\n*** \r\nОт 10.00 часа в Регионалния пресклуб на БТА Фондация „Джендър алтернативи“ ще даде пресконференция на тема „Програми за превенция и преодоляване на домашното насилие в малки и отдалечени населени места”. \r\n*** \r\nВ „Грандхотел Пловдив“ ще се проведе четвъртата инициатива на „Световен образователен форум България“ за иновациите в класната стая. \r\n*** \r\nОт 18.30 часа в Градска художествена галерия – Пловдив американецът Роджър Балън пристига за първи път в България, за да открие ретроспективната си изложба „Архетипи”. \r\n*** \r\nВ 12.00 часа в двора на Комплексен онкологичен център - Русе  ще бъдат засадени дървета, като част от инициативата „Здравето на природата е твоето здраве“. \r\n*** \r\nОт 18.00 часа в конферентната зала на хотел „Мериан палас\" Кметът на Общината Живко Тодоров организира среща - разговор с граждани \r\n*** \r\nОт 18.30  в залата на Регионална библиотека „Захарий Княжески“ ще бъде открито 10-ото издание на Международния клавирен конкурс „Класика и съвременност“. \r\n***   \r\nОт 11.00 часа пред сградата на Общината ще бъде организиран протест срещу високите цени на горивата.  \r\n***   \r\nОт 12.30 часа в Операционна зала на УНГ отделение на „МБАЛ – Шумен” АД – ІІ етаж на Хирургически блок, ще бъде представено дарение от фирма „Алкомет”.    \r\n***   \r\nОт 13.00 часа в сградата на КОЦ- Шумен ще се състои семинар, посветен на редките болести.", "date": "2018.11.13", "title": "Предстоящи събития в страната за 14 ноември (Агенция „Фокус“)"}
{"url": "http://www.focus-news.net/news/2018/11/13/2589940/sliven-dvizhenieto-v-oblastta-e-natovareno.html", "text": "Движението в Сливенска област е натоварено, съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.11.13", "title": "Сливен: Движението в областта е натоварено"}
{"url": "http://www.focus-news.net/news/2018/11/13/2589937/sport-kevin-andersan-postigna-vtora-pobeda-v-london.html", "text": "Кевин Андерсън постигна втора победа в група „Лейтън Хюит“ на финалния за сезона турнир на ATP, който се провежда в британската столица Лондон. След като в неделя се наложи над Доминик Тийм, днес южноафриканецът победи Кей Нишикори с 6:0, 6:1 в мач, продължил малко повече от час. \r\nТака Андерсън може да се счита сигурен полуфиналист в турнира, макар да има теоретичен шанс да отпадне след груповата фаза на надпреварата. \r\nТази вечер не преди 22:00 часа, ще се изиграе вторият двубой в групата между Роджър Федерер и Доминик Тийм.", "date": "2018.11.13", "title": "Спорт: Кевин Андерсън постигна втора победа в Лондон"}
{"url": "http://www.focus-news.net/news/2018/11/13/2589935/the-washington-post-v-otsastvieto-na-donald-tramp-na-sreshtite-na-varha-na-darzhavite-ot-aziatsko-tihookeanskiya-region-kitay-i-rusiya-zaemat-tsentralno-myasto.html", "text": "Водещото американското издание  The Washington Post  насочва вниманието на читателите си към нежеланието на държавния глава на САЩ Доналд Тръмп да присъства на срещите на върха в Сингапур и в Папуа-Нова Гвинея. Редакцията привежда мнението на експерти, според които отсъствието на лидера на Белия дом може да се счита за пропусната възможност в момент, в който Вашингтон и Пекин водят борба за влияние в Азиатско-Тихоокеанския регион.  \r\nКогато световните лидери се съберат тази седмица в Сингапур и в Папуа-Нова Гвинея за регионални срещи на върха, вниманието ще бъде насочено към отсъствието на президента на САЩ Доналд Тръмп, пише Шибани Махтани в авторска статия за вестника.  \r\nВ Азия сега е сезонът на срещите на върха: лидерите на 10-те страни от Асоциацията на страните от Югоизточна Азия (АСЕАН) се събират в Сингапур във вторник за ежегодния си форум. Той означава възможност за укрепване на връзките на регионалните със световните сили. След това по-голямата част от тях ще отпътуват за Папуа-Нова Гвинея, за да присъстват на срещата на лидерите на страните от Азиатско-тихоокеанското икономическо сътрудничество (АТИС). Тази година форумът се организира от най-бедната страна в блока на тихоокеанските икономики, който включва още 20 държави-членки. \r\nДържавният глава на Руската федерация Владимир Путин ще посети Сингапур за първи път за срещи с лидери от региона, които все повече разчитат на Москва за покупки на оръжие и за осигуряването на дипломатическа защита. С участието си в срещата на върха на АТИС президентът на Китай Си Дзинпин ще подчертае стратегическата игра на Пекин в южната част на Тихия океан, a лидерът на кабинета в Пекин Ли Къцян отпътува за Сингапур, за да разшири споразумението за свободна търговия и да подобри отношенията със страните от Югоизточна Азия. В регионалните срещи на високо равнище ще участват също индийският премиер Нарендра Моди, японският министър-председател Шинцо Абе и южнокорейският президент Муун Дже-ин. Пекин също така гледа на Югоизточна Азия като на перспектива за осъществяването на инициативата „Един пояс, един път“, глобален инвестиционен проект на стойност повече от един трилион долара.  \r\nЩо се отнася до Тръмп, той възнамерява да пропусне тези срещи -  делегацията на САЩ ще бъде водена от вицепрезидента Майк Пенс и съветника по националната сигурност Джон Болтън. Анализаторите смятат, че отсъствието на Тръмп е пропусната възможност и грешно изчислена сметка в момент,  в който Вашингтон и Пекин се борят за влияние в район, разположен в „задния двор“ на Китай. \r\nРешението на американския президент да не дойде на срещите на върха е „сериозен проблем и прави много негативно впечатление\", твърди Брайън Хардинг, заместник-директор на Програмата за Югоизточна Азия във Вашингтонския център за стратегически и международни изследвания. \r\nЕксперът е категоричен, че всяка страна от Югоизточна Азия се опитва да установи по-тесни контакти със САЩ заради стремежа на Китай за доминация в региона. Фактът, че Тръмп се отказа от участие в двете срещи „не е добър сигнал“ за степента на заинтересованост на Вашингтон в Азиатско-Тихоокеанския регион, обяснява Хардинг, като припомня, че Барак Обама бе първият президент на САЩ, който участвал в серии срещи на АСЕАН.  \r\nМиналата година Тръмп присъства на разговорите в Манила, но ги напусна твърде рано и пропусна същинската част на срещата на върха. Представителите на администрацията във Вашингтон обаче са категорични, че отсъствието на американския президент не е сигнал за липсата му на внимание към региона. В авторска статия за същото издание вицепрезидентът на САЩ Майк Пенс увери, интересът на страната към Индо-Тихоокеанския регион е „неизменен и постоянен“. Тереза Герова", "date": "2018.11.13", "title": "The Washington Post: В отсъствието на Доналд Тръмп на срещите на върха на държавите от Азиатско-Тихоокеанския регион Китай и Русия заемат централно място"}
{"url": "http://www.focus-news.net/news/2018/11/13/2589941/veliko-tarnovo-zapochnaha-rezervatsiite-za-prednovogodishnite-firmeni-praznenstva-v-grada-po-golyamata-chast-ot-zavedeniyata-veche-sa-zaeti.html", "text": "Започнаха резервациите за предновогодишните фирмени празненства във Велико Търново. Това показа репортерска проверка на  Радио „Фокус“ – Велико Търново . В голяма част от местата в заведенията вече са заети. Цените на кувертите в механите варират от 28 до 40 лева. Празничните пакети включват ракия, минерална вода, безалкохолно, салата или празничен ордьовър, основно ястие в няколко варианта – с пилешко или със свинско месо, сухо мезе и чаша наливно вино. Заведенията са се подготвили и с празнична програма с диджей или оркестър, която в повечето случаи е включена в куверта. Някой от местните хотели предлагат пакети, включващи и нощувка. По-голямата част от управителите на заведенията споделят, че фирмените тържества започват веднага след студентския празник, т. е. - след 9-10 декември. \r\nНадежда КРЪСТЕВА", "date": "2018.11.13", "title": "Велико Търново: Започнаха резервациите за предновогодишните фирмени празненства в града, по-голямата част от заведенията вече са заети"}
{"url": "http://www.focus-news.net/news/2018/11/13/2589943/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“-Велико Търново  от Областно пътно управление-Габрово. Пътните настилки са сухи. Времето е с променлива облачност. Температурата на въздуха е 12°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по пътя граница с област Ловеч – Кормянско - Малък Вършец – при км 46+800, по общинския път до III-403 в село Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е определен по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.11.13", "title": "Габрово: Движението в участък от пътя Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/11/13/2589944/vratsa-vazstanoveno-e-dvizhenieto-po-pat-ii-11-v-rayona-na-kozloduy.html", "text": "Възстановено е движението по път II-11 в района на гр. Козлодуй. Това съобщиха от пресцентъра на  Агенция \"Пътна инфраструктура\" . Трафикът беше временно ограничен поради ПТП и се пренасочваше по обходен маршрут.", "date": "2018.11.13", "title": "Враца: Възстановено е движението по път II-11 в района на Козлодуй"}
{"url": "http://www.focus-news.net/news/2018/11/13/2589947/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е с променлива облачност. Температурата е 12 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. То ще се пропуска последователно в двете посоки от регулировчици.до 18.00 часа на 30 ноември. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.11.13", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2018/11/13/2589948/predstoyashti-mezhdunarodni-sabitiya-za-14-noemvri-agentsiya-fokus.html", "text": "Продължава 33-та среща на високо равнище на страните от АСЕАН. \r\n***  Президентът на Австрия пристига на посещение в Нидерландия. \r\n***  Шведският парламент гласува за номинацията на консервативния лидер Улф Кристерсон за премиер на страната. \r\n***  Държавните служители в Гърция ще проведат 24-часова стачка. \r\n***  Премиерът на Обединеното кралство Тереза Мей ще отговаря на министерски въпроси за Брекзит. \r\n***  Парламентарна комисия на Израел обсъжда отслабване на законодателството с цел по-лесно издаване на присъди срещу палестинци, извършили нападения. \r\n***  Ще се проведе пленарна сесия на ЕП. \r\n***", "date": "2018.11.13", "title": "Предстоящи международни събития за 14 ноември (Агенция „Фокус“)"}
{"url": "http://www.focus-news.net/news/2018/11/13/2589945/martin-vladimirov-tsid-nyama-igra-s-tsenite-na-gorivata-a-povtorenie-na-dobre-poznat-stsenariy-ot-poslednoto-desetiletie.html", "text": "Няма игра с цените на горивата, а повторение на добре познат сценарий от последното десетилетие. Това каза в интервю за предаването „Това е България“ на  Радио „Фокус“  експертът в Центъра за изследване на демокрацията Мартин Владимиров. Той обясни, че в периоди на раздвижване на цените на международните пазари, доминиращите играчи на българския пазар на горива се възползват от ситуацията. „По този начин те увеличават маржа на печалбата си над средния както за региона на Балканите, така и за ЕС“, уточни Владимиров. Съгласно изказването му причина за разликите в  цените на горивата у нас и в чужбина е структурата на пазара на горивата. „Особено на пазара на едро, характеризиращ се с един доминантен играч, който използва няколко свои дистрибутори, свързани с компании, определящи пазарните трендове. Големите вериги, които се съобразяват с тези трендове, се възползват от гаранцията за висок марж на печалба. А в замяна не се използват конкурентни или алтернативни горива, произведени в други рафинерии, например като Румъния или Гърция, говорейки за региона“, коментира Мартин Владимиров. Toй добави, че проблемът не е непременно в липсата на внос на горива у нас. „Проблемът е, че вносителите доставят горива на същите цени, на каквито и рафинерията в Бургас. С други думи – няма опит за конкуренция на цените“, каза още Владимиров. Според него в подобни условия доминиращият играч на пазара на едро се опитва да достигне до най-високата възможна цена.", "date": "2018.11.13", "title": "Мартин Владимиров, ЦИД: Няма игра с цените на горивата, а повторение на добре познат сценарий от последното десетилетие"}
{"url": "http://www.focus-news.net/news/2018/11/13/2589934/plamen-dimitrov-knsb-davame-polozhitelna-otsenka-na-byudzheta-za-2019-g.html", "text": "Даваме положителна оценка на бюджета за 2019 г. Това каза президентът на КНСБ Пламен Димитров след срещата с представители на ПГ на ГЕРБ в Народното събрание за Бюджет 2019, предаде репортер на  Агенция „Фокус“ . „При 5,85 млрд. лв. повече спрямо тазгодишните разходи не мога да кажа друго, освен че бюджетът се приближава до нашите очаквания. По тази причина нашата оценка е добра, положителна. Смятаме, че в него ще намерят място разходи за сектори, които до този момент не са били добре финансирани“, заяви Димитров.  \r\n„В днешния разговор заявихме ясно нашата подкрепа за увеличението на разходите за социални нужди, образование, здравеопазване и тези 840 млн.лв., които са предвидени за персонал. Припомням, че през лятото КНСБ поиска 1,1 млрд. лв. увеличение на заплатите в бюджетните системи т.е. към 80% са изпълнени нашите искания и от тази гледна точка като цяло даваме положителна оценка“, коментира Димитров. \r\nПо думите му вземането на необходимите за това средства от гледна точка на приходите не става по най-добрия начин, но това е дебат, който продължава. \r\nДимитров заяви, че по време на разговорите с ГЕРБ са алармирали за това, че в бюджетна на МЗХГ не са предвидени 10 млн. лв., необходими за 10% увеличение на заплатите за служителите в някои агенции към Министерството.  \r\nВтория проблем е в сферата на културата. Музикално-сценичните дейности са недофинансирани с 20 млн.лв.,необходими за да могат хората да получат обещаното увеличение. Димитров добави, че е необходимо и 15% увеличение на заплатите за социалните дейности, за да догонят останалите от бюджетната сфера.", "date": "2018.11.13", "title": "Пламен Димитров, КНСБ: Даваме положителна оценка на бюджета за 2019 г."}
{"url": "http://www.focus-news.net/news/2018/11/13/2589952/api-patnopoddarzhashtite-firmi-sa-gotovi-da-reagirat-pri-vloshavane-na-vremeto.html", "text": "Пътноподдържащите фирми са готови да реагират при влошаване на времето и да обработят настилките, за да се осигури безопасното пътуване на шофьорите, съобщиха за  Радио „Фокус“-Бургас  от Агенция „Пътна инфраструктура“ (АПИ). АПИ призовава шофьорите, ако досега не са сменили летните гуми на автомобилите си със зимни да го направят, тъй като в края на седмицата се очаква застудяване и по високопланинските райони е възможно дъждовете да преминат в сняг. \r\nПо опорните пунктове в област Бургас има нужните количества сол, пясък и химикали за посрещане на първия сняг. Осигурени са над 65% от необходимите материали за целия зимен сезон – 2700 тона пясък, 2050 тона сол, 510 тона луга и 25 тона калциев хлорид. Специализираните машини за зимно поддържане са проверени и са в добро техническо състояние. За ограничаване на снегонавяванията на автомагистрала „Тракия” в участъка на територията на област Бургас, между 308-ми и 359-ти км, в посока София, е предвидено поставянето на 6 000 м снегозащитни огради. \r\nПътните фирми работят максимално мобилизирано, за да завършат започнатите строителни дейности колкото се може по-скоро. При добро време се предвижда ремонтът при 11 км на път II-99 Царево – Малко Търново да завърши до края на годината. \r\nДеница ДИМИТРОВА", "date": "2018.11.13", "title": "АПИ: Пътноподдържащите фирми са готови да реагират при влошаване на времето"}
{"url": "http://www.focus-news.net/news/2018/11/13/2589953/burgas-s-normalna-intenzivnost-e-dvizhenieto-v-oblastta-patishtata-sa-normalno-prohodimi.html", "text": "С нормална интензивност е движението в област Бургас, пътищата са нормално проходими. Това каза за  Радио „Фокус“ – Бургас  дежурният от Областно пътно управление - Бургас. Видимостта е отлична. Натоварено е движението по пътя Бургас-Созопол, по пътя Бургас-Сарафово в района на Летище Бургас, както и в района на кръстовищата с кръгово движение край Поморие. \r\nВ областния център трафикът също е интензивен, особено на кръстовището между улиците „Спортна“ и „Индустриална“, в района на Новата поща и по някои участъци от бул. „Тодор Александров“, по улиците „Одрин“, „Христо Ботев“, „Цар Симеон“, „Булаир“ и „Генерал Гурко“, а също и по входно-изходните артерии на града. \r\nДеница ДИМИТРОВА", "date": "2018.11.13", "title": "Бургас: С нормална интензивност е движението в областта, пътищата са нормално проходими"}
{"url": "http://www.focus-news.net/news/2018/11/13/2589946/sofiya-promenen-e-marshrutat-na-avtobus-tm-10-i-tramvaite-4-i-10-zaradi-protesta-na-maykite-na-detsa-s-uvrezhdaniya.html", "text": "Променен е маршрутът на  автобус ТМ 10 и трамваите 4 и 10 заради протеста на майките на деца с увреждания. Това съобщиха за  Агенция „Фокус“  от пресцентъра на Столична община. Трамваите се движат  по бул. „Христо Ботев“, а автобусът обръща на бул. „Цар Освободител“.", "date": "2018.11.13", "title": "София: Променен е маршрутът на  автобус ТМ 10 и трамваите 4 и 10 заради протеста на майките на деца с увреждания"}
{"url": "http://www.focus-news.net/news/2018/11/13/2589938/prokuraturata-silno-udovletvoryavashta-e-polozhitelnata-otsenka-za-polozhenite-usiliya-i-postignatite-rezultati-v-mehanizma-za-satrudnichestvo-i-proverka.html", "text": "Силно удовлетворяваща е положителната оценка за положените усилия и постигнатите от България устойчиви резултати. Това се посочва в  позиция  на Прокуратурата по доклада на ЕК относно напредъка на България по Механизма за сътрудничество и проверка. \r\n\"Коректно е отчетен приносът на Прокуратурата на Република България за значителния напредък и близкото до пълно изпълнение на показателите, определени от ЕК, три от които - приети за изцяло изпълнени. Констатирано е подобряване на ефективността на наказателния процес, като резултат от промените в НПК и в изпълнение на препоръките в Независимия експертен анализ на Прокуратурата\", посочват от Прокуратурата. \r\nСпоред институцията положително е оценена активността на главния прокурор за отчетност пред Народното събрание, като гаранция за прозрачност и независимост на Прокуратурата.  \r\nВ позицията се посочва, че е подчертан и същественият напредък и резултатите по показателя „Организираната престъпност“, както и водените редица мащабни разследвания за корупция срещу високопоставени длъжностни лица. Позитивно е и становището за предприетите от ръководството на ПРБ действия по оптимизиране на структурата на районните прокуратури. \r\nСпоред Прокуратурата липсата на нови препоръки и изразената увереност, че България може да приключи процеса по Механизма за сътрудничество и оценка идната година са показателни за необратимостта на напредъка. \r\n\"Прокуратурата ще продължи действията за пълното изпълнение на препоръките, като отново подчертава, че то е постижимо единствено при добро и конструктивно взаимодействие между всички институции. Ръководството на Прокуратурата изразява благодарност към прокурорите, следователите и съдебните служители и цени приноса им за признатия напредък\", се уточнява в позицията.", "date": "2018.11.13", "title": "Прокуратурата: Силно удовлетворяваща е положителната оценка за положените усилия и постигнатите резултати в Механизма за сътрудничество и проверка"}
{"url": "http://www.focus-news.net/news/2018/11/13/2589954/nimh-utre-vremeto-shte-bade-predimno-oblachno-na-mesta-glavno-vav-vechernite-chasove-shte-prevali-dazhd.html", "text": "През следващото денонощие ще бъде предимно облачно. По-съществени временни разкъсвания на облачността ще има над Западна България. На отделни места, главно във вечерните часове ще превали дъжд. През нощта ще е почти тихо, през деня ще се появи слаб, в западната част на Дунавската равнина - до умерен северозападен вятър. Минималните температури ще са предимно между 0° и 5°, максималните – между 10° и 15°, в крайните западни райони до 17-18°. Това съобщи за  Агенция „Фокус”  дежурният синоптик  Георги Цеков от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще е облачно, на места преди обяд и мъгливо. На отделни места ще преръми. Ще духа слаб северен вятър. По-студено, с максимална температура на въздуха между 10° и 13°. Температурата на морската вода е 15-16°. Вълнението на морето ще е 2-3 бала. \r\nНад планините облачността ще е по-често значителна, с повече слънце над масивите от Югозападна България. Ще духа умерен, по високите и открити части и временно силен север-северозападен вятър. Температурите ще се понижават и максималната на височина 1200 метра ще е около 8°, на 2000 метра – около 2°. \r\nПрез нощта срещу четвъртък вятърът ще се ориентира от север-североизток, в Източна България ще бъде умерен, временно и силен, и ще започне понижение на температурите. В четвъртък над по-голямата част от страната ще преобладава облачно време, на места ще има и слаби превалявания от дъжд, в планините – от сняг. В петък и събота, с продължаващото понижение на температурите, на отделни места в Северна и Източна България е възможно да превали сняг, несъществени количества. Преобладаващите температури в петък ще са: минимални - между минус 1° и 4°, максимални – между 6° и 11°, в събота - с още градус - два по-ниски.", "date": "2018.11.13", "title": "НИМХ: Утре времето ще бъде предимно облачно, на места главно във вечерните часове ще превали дъжд"}
{"url": "http://www.focus-news.net/news/2018/11/13/2589956/kazanlak-mezhdunarodna-rabotna-sreshta-po-proekt-obrazovanieto-v-detskata-gradina-vav-vsichki-perspektivi-shte-se-provede-v-detska-gradina-zdravets.html", "text": "В рамките на три дни Детска градина „Здравец” е домакин на работна среща по проект „Образованието в детската градина във всички перспективи“ по Програма Еразъм +, по който работи вече в продължение на една година. Това каза за  Радио „Фокус”  директорът на градината Митра Николова. Тя поясни, че проектът е създаден в сътрудничество между детски градини от Литва, Испания, Италия, Турция с цел адаптиране на децата към уменията, необходими за успех през 21 век, за да придобият необходимата гъвкавост за лесно адаптиране към променящите се технологии. В рамките на проекта ще бъде извършен сравнителен анализ на образователните програми за детските градини в различни европейски страни и ще бъде създадена новa учебна програма. Образователните програми, които се обследват, са Монтесори в Литва, Реджио Емилия в България, Диференцирано обучение в Испания; Интегрирани технологии в Турция. С помощта на проекта се наблюдава реализирането на цялата учебна програма в реалната ѝ среда, търсят се резултати, сравняват се, комбинират се, като ще бъде потърсено мнението на учителите, родителите и ще бъде създадена нова методология, а всяко партньорско училище ще разработи и утвърди свoй собствен иновативен учебен план. Проектът е иновативен, тъй като директно ще бъдат създадени нов подход и нова учебна програма. \r\nСлавяна ГАЙДАРОВА", "date": "2018.11.13", "title": "Казанлък: Международна работна среща по проект „Образованието в детската градина във всички перспективи“ ще се проведе в Детска градина \"Здравец\""}
{"url": "http://www.focus-news.net/news/2018/11/13/2589942/plamen-dimitrov-knsb-predlagame-uvelichenie-na-maksimalnoto-i-minimalnoto-obezshtetenie-za-bezrabotitsa-kakto-i-na-maychinstvoto.html", "text": "Предлагаме увеличение на максималното и минималното обезщетение за безработица, както и на майчинството. Това каза президентът на КНСБ Пламен Димитров след срещата с представители на ПГ на ГЕРБ в Народното събрание за Бюджет 2019, предаде репортер на  Агенция „Фокус“ . „Имаме две предложения в бюджета на ДОО, които смятаме за разумни и резонни. Увеличение на обезщетението за безработица- както в максимални, така и в минималния му размер. Вдигаме максималния доход, не вдигаме максималното обезщетение, което не е логично. Според нас трябва да го следва и 60% от максималния доход да бъде максималното обезщетение за безработица. Който се е осигурявал върху минималния размер и остане без работа, да може да получи 60-те процента, както казва законът. Минималното обезщетение също замръзна на 9 лв. Ние смятаме, че трябва да бъде увеличено на 12 лв. За това трябват около 12 млн. лв. допълнително“, заяви Димитров. \r\nВторото предложение е свързано с обезщетението за майките, което е замразено. Не виждаме причина да не дадем едни 40 лв., за които ще трябват 17 млн. лв“, коментира Димитров.  \r\n„Смятаме, че на фона рекордния като размери 44,5-милиарден бюджет за догодина, тези няколко десетки милиона могат да бъдат намерени, за да могат всички системи да бъдат адекватно финансирани и да можем с пълно основание да кажем, че това е най-добрия бюджет на правителство на Бойко Борисов“, каза още президентът на КНСБ.", "date": "2018.11.13", "title": "Пламен Димитров, КНСБ: Предлагаме увеличение на максималното и минималното обезщетение за безработица, както и на майчинството"}
{"url": "http://www.focus-news.net/news/2018/11/13/2589949/varna-nad-400-dushi-sred-koito-i-motoristi-sa-se-sabrali-pred-katedralata-vav-varna-na-protest-sreshtu-visokite-tseni-na-gorivata.html", "text": "Над 400 души, сред които и мотористи, са се събрали пред Катедралата във Варна на протест срещу високите цени на горивата, предаде репортер на  Радио \"Фокус\" - Варна . На стоянката на такситата на площад \"Св. Св. Кирил и Методий\" продължават да се събират все повече протестиращи въпреки студеното време. Голям брой мотористи присъстват на протеста, заедно с превозните си средства, за да подкрепят шествието. Полицейското присъствие е засилено.  \r\nХристиян ТИЛКИЯН", "date": "2018.11.13", "title": "Варна: Над 400 души, сред които и мотористи, са се събрали пред Катедралата във Варна на протест срещу високите цени на горивата"}
{"url": "http://www.focus-news.net/news/2018/11/13/2589960/sport-grigor-dimitrov-e-sred-litsata-na-novata-kampaniya-na-atr.html", "text": "Асоциация на професионалните тенисисти (АТР) представи официално новото си лого и разкри какви са плановете на организацията за развитие в бъдещето. \r\nНовият лозунг на АТР е „Love It All“ , а сред лицата на кампанията, която стартира от 2019 година, е и това на най-добрия български тенисист Григор Димитров. \r\nНовата кампания на Асоциацията цели да промени начина, по който мъжкият тенис се промотира по света. Тя включва въвеждането на експериментални нови правила на турнира в Милано и стартирането от на нова отборната надпревара от 2020 година. Тя ще се провежда в началото на всяка година.", "date": "2018.11.13", "title": "Спорт: Григор Димитров е сред лицата на новата кампания на АТР"}
{"url": "http://www.focus-news.net/news/2018/11/13/2589959/sport-stana-yasna-sumata-otpusnata-ot-uefa-na-balgarskite-futbolni-klubove-zaradi-uchastieto-na-ludogorets-v-liga-evropa.html", "text": "Българските футболни клубове ще си разпределят общо 635 179 евро от средствата, които УЕФА заделя от Шампионска лига за развитие на детско-юношеския футбол. Парите са отпуснати заради участието на Лудогорец в груповата фаза на турнира Лига Европа. Миналият сезон българският шампион преодоля груповата фаза, но в директните елиминации отпадна от отбора на Милан. \r\nСредствата за сезон 2017/2018 са шест пъти по-малко, отколкото през предходния сезон, когато Лудогорец участва в груповата фаза на Шампионска лига. \r\nВсеки един отбор от Първа лига ще получи по 57 000 лева, а участниците от Втора лига - по 24 500 лева. Ще бъдат заделени и средства за аматьорските клубове от Трета лига – общо 63 отбора ще получат по 2000 лева.", "date": "2018.11.13", "title": "Спорт: Стана ясна сумата, отпусната от УЕФА на българските футболни клубове заради участието на Лудогорец в Лига Европа"}
{"url": "http://www.focus-news.net/news/2018/11/13/2589951/sofiya-vazstanoven-e-marshrutat-na-tramvaite-4-i-10.html", "text": "Възстановен е маршрутът на трамваите 4 и 10 и автобус ТМ 10. Това съобщиха за  Агенция „Фокус“  от пресцентъра на Столична община.", "date": "2018.11.13", "title": "София: Възстановен е маршрутът на трамваите 4 и 10"}
{"url": "http://www.focus-news.net/news/2018/11/13/2589950/menda-stoyanova-gerb-za-parvi-pat-sindikatite-sa-dovolni-ot-razhodnata-chast-na-byudzheta.html", "text": "За първи път синдикатите са доволни от разходната част на бюджета. Това каза председателят на парламентарната комисия по бюджет и финанси Менда Стоянова след срещата на КНСБ с ПГ на ГЕРБ в сградата на Народното събрание, предаде репортер на  Агенция „Фокус“ . „Ще огледаме възможностите и резервите, които имаме, защото е ясно, че при един разпределен бюджет, ако се търси увеличение по едно перо, трябва да се намери за сметка на кое друго перо да стане. Останаха различията в приходната част по отношение на данъчната система, но там те са фундаментални, принципни различия. Но смятам, че независимо от тези различия, сериозната приходна част, която е предвидена в бюджет 2019, дава основание да считаме, че необходимите за разходните политики приходи се събират и при тази данъчна система - на базата и на изсветляване на икономиката и на добрата работа на приходните агенции“, коментира Стоянова.", "date": "2018.11.13", "title": "Менда Стоянова, ГЕРБ: За първи път синдикатите са доволни от разходната част на бюджета"}
{"url": "http://www.focus-news.net/news/2018/11/13/2589955/the-american-conservative-izborite-v-libiya-sa-otlozheni-nov-falstart-za-stranatai.html", "text": "Преди няколко месеца изглеждаше, че кошмарният и продължителен хаос в Либия, който започна през 2011 г. с „хуманитарната“ интервенция на Запада начело със САЩ, е към своя край. Примирието между съперничещите се политически и въоръжени групировки се спазваше – поне отчасти, а нивото на насилие постепенно затихна. Отслабна и потокът от мигранти, много от които се опитаха да преодолеят Средиземно море на малки препълнени лодки и да достигнат територията на Европа. За началото на декември бяха насрочени избори за ново правителство, което трябваше да получи юрисдикция над цялата страна. Но сега този оптимизъм угасва – вотът бе отложен най-рано до началото на следващата пролет – ако изобщо бъде проведен, отбелязват в редакцията на американското списание  The American Conservative . \r\nВ момент, в който посредници на ООН се договаряха с лидера на основните фракции за сключване на споразумение за провеждане на нови избори, в столицата Триполи избухнаха въоръжени сблъсъци. Специалният представител на ООН за Либия Хасам Саламе стигна до тъжния извод, че страната е попаднала в деструктивен цикъл, в основата на който стоят „личните амбиции и откраднатото богатство на страната“. Съгласно думите му, единствената възможност за придвижване към мира е организирането на общонационална конференция на всички партии и страни по конфликта в страната. Тя трябва да се състои в началото на 2019 г. Този подход изглежда обаче по-скоро като непостижима надежда и дипломатическа илюзия, отколкото като реалистична стратегия. \r\nНе е изненадващо, че конфликтът в Либия продължава с оглед броя на страните, замесени в противоборствата там. Либийски учени от Центъра за изследвания в Близкия изток направиха отрезвяваща забележка, че придвижването към демокрация  в страната „ще изисква определена степен на стабилност и сигурност, което е немислимо в днешната Либия\", припомнят от редакцията на консервативното американско издание. Тереза Герова", "date": "2018.11.13", "title": "The American Conservative: Изборите в Либия са отложени – нов фалстарт за страната?"}
{"url": "http://www.focus-news.net/news/2018/11/13/2589966/kazanlak-v-hudozhestvenata-galeriya-shte-bade-otkrita-izlozhbata-nachalo-na-fikret-okan-na-14-noemvri.html", "text": "Изложба „Начало“ на художника Фикрет Окан ще бъде открита в Художествената галерия в Казанлък на 14 ноември от 17.30 часа, каза за  Радио „Фокус“  директорът на галерията Христо Генев. Той поясни, че това е първата самостоятелна изложба на Окан, който представя в Казанлък 40 свои творби – живопис и рисунка. Творецът е родом от село Габарево, носител е на наградата на галерията от Есенен салон – Казанлък 2017 г.   \r\nСлавяна ГАЙДАРОВА", "date": "2018.11.13", "title": "Казанлък: В художествената галерия ще бъде открита изложбата „Начало“ на Фикрет Окан на 14 ноември"}
{"url": "http://www.focus-news.net/news/2018/11/13/2589962/afp-donald-tramp-za-razkritite-yadreni-saorazheniya-na-severna-koreya-ne-se-sluchva-nishto-neobichayno.html", "text": "Държавният глава на САЩ Доналд Тръмп увери, че Вашингтон е в течение със севернокорейските секретни бази, които бяха разкрити тази седмица от американски учени, предава  AFP . \r\nЛидерът на Белия дом подчерта, че в съоръженията „не се случва нищо необичайно“.  \r\n„Напълно сме информирани са обсъжданите бази, нищо ново. Не се случва нищо необичайно“, написа Тръмп в социалната мрежа „Туитър“.  Тереза Герова", "date": "2018.11.13", "title": "AFP: Доналд Тръмп за разкритите ядрени съоръжения на Северна Корея: Не се случва нищо необичайно"}
{"url": "http://www.focus-news.net/news/2018/11/13/2589965/plovdiv-evropeyska-sedmitsa-za-namalyavane-na-otpadatsite-shte-se-provede-v-grada-ot-19-do-23-noemvri.html", "text": "Община Пловдив за поредна година взема участие в Европейската седмица за намаляване на отпадъците, като в периода 19 – 23 ноември 2018 г. организира кампания за разделно събиране на отпадъци от излезли от употреба гуми, негодни за употреба батерии и акумулатори и отработени масла. Това съобщиха за  Радио \"Фокус\" - Пловдив  от Общината. Гражданите могат безвъзмездно да предават тези отпадъци на адрес: гр. Пловдив, Район „Северен”, ул. „Георги Бенев” №4, площадка на „Универсметал” ООД от 09:00 до 17:00 ч. \r\nОсвен по време на кампанията тези и други опасни отпадъци от домакинствата могат да бъдат предавани на площадката за безвъзмездно предаване на разделно събрани отпадъци от домакинствата, която се намира в базата на ОП „Чистота“ на адрес: Район „Южен“, ул. „Даме Груев“ № 64А, всеки ден от 8:30 до 17:00. \r\nОтработените масла се разлагат само частично. Изхвърлянето им в околната среда може да се отрази пагубно на природните екосистеми, защото възпрепятства достъпа на кислород до водата и почвата. Един литър отработено масло може да замърси 1 милион куб. м. вода, а ако бъде излят във воден басейн, може да образува петно с размер 4 000 кв.м. Неконтролираното изгаряне на масла води до замърсяване на въздуха с токсични съединения на основата на сярата, които не само замърсяват въздуха и околната среда за продължителен период от време, но са и канцерогенни. \r\nПри горенето на гуми негативните ефекти върху здравето са внезапни и такива, които се проявяват след години. Сравнено с изгарянето на въглища, при горене на гуми във въздуха се отделят 407% повече хром, 392% повече олово и 1448% повече арсен. Отделените тежки метали при изгарянето на гуми не изчезват, а се натрупват във всичко по пътя им и чрез дъждовната вода, проникват в почвата и реките. \r\nЗа предотвратяване и ограничаване замърсяването на въздуха, водите и почвите, както и ограничаване риска за човешкото здраве и околната среда е забранено изоставянето, нерегламентираното изхвърляне или друга форма на неконтролирано обезвреждане на излезли от употреба гуми, негодни за употреба батерии и акумулатори и отработени масла, както и изгарянето, с изключение на случаите, в които лицата, притежават съответното разрешение за дейности с отпадъци. \r\nИзхвърлянето на опасни отпадъци в общия поток смесени отпадъци влияе отрицателно върху здравето на хората, замърсява околната среда и нарушава нормалната експлоатация на депата. \r\nОбщина Пловдив призовава гражданите да се възползват от предоставената възможност да се освободят по правилния начин от образуваните в домовете им отпадъци.", "date": "2018.11.13", "title": "Пловдив: \"Европейска седмица за намаляване на отпадъците\" ще се проведе в града от 19 до 23 ноември"}
{"url": "http://www.focus-news.net/news/2018/11/13/2589958/varna-protestirashtite-blokiraha-klyuchovi-bulevardi-v-grada.html", "text": "Протестиращите блокираха ключови булеварди във Варна, предаде репортер на  Радио \"Фокус\" - Варна . Над 400 пешеходци, мотористи и автомобили изминаха пътя от Катедралата до Община Варна с викове \"Оставка\" и \"Мафия\". Искането на хората, които излизат за четвърти ден на протест, е за свалянето на правителството, срещу високите цени на горивата и \"Гражданската отговорност\". Шествието блокира част от бул. \"Осми Приморски полк\", бул. \"Мария Луиза\", както и част от бул. \"Сливница\". Недоволството си протестиращите показват чрез викове и клаксони. Полицейското присъствие е засилено. \r\nХристиян ТИЛКИЯН", "date": "2018.11.13", "title": "Варна: Протестиращите блокираха ключови булеварди в града"}
{"url": "http://www.focus-news.net/news/2018/11/13/2589967/prezidentat-rumen-radev-se-sreshtna-s-prof-stefan-danailov-po-povod-navarshvaneto-na-dve-godini-ot-spechelenata-izborna-pobeda.html", "text": "Държавният глава Румен Радев се срещна с председателя на инициативния комитет, издигнал неговата кандидатура на президентските избори през 2016 г., проф. Стефан Данаилов, по повод навършването на две години от спечелената изборна победа. Това съобщиха от  прессекретариата на държавния глава .", "date": "2018.11.13", "title": "Президентът Румен Радев се срещна с проф. Стефан Данаилов по повод навършването на две години от спечелената изборна победа"}
{"url": "http://www.focus-news.net/news/2018/11/13/2589961/burgas-okolo-50-dushi-se-sabraha-v-tsentara-na-grada-na-protest-sreshtu-visokite-tseni-na-gorivata-i-niskite-dohodi.html", "text": "Около 50-60 души се събраха на пореден протест в центъра на Бургас, предаде репортер на  Радио „Фокус“ - Бургас . Причината за протеста са освен високите цени на горивата, също така ниските доходи и ниският стандарт на живот в страната. Протестът започна пред сградата на Община Бургас и продължи до началото на Морската градина и обратно. По време на шествието полицейският контрол беше засилен, а част от протестиращите използваха пиротехника. „Събрали сме се, за да покажем гражданската си позиция, защото вече ни писна от тази система. 29 години минаха, а развитие – никакво. Ударихме дъното, във всички класации на Европа сме на последно място. Ние сме най-бедният и изтормозен народ“, заяви един от протестиращите. Според него протестът е бил организиран спонтанно чрез социалните мрежи. „Странното е, че преди около час съобщението за предстоящия протест беше изтрито от социалната мрежа“, допълни още той.", "date": "2018.11.13", "title": "Бургас: Около 50 души се събраха в центъра на града на протест срещу високите цени на горивата и ниските доходи"}
{"url": "http://www.focus-news.net/news/2018/11/13/2589957/afp-london-i-bryuksel-sa-postignali-proektosporazumenie-za-brekzit.html", "text": "Преговарящите екипи на Великобритания и Европейският съюз са постигнали проектоспоразумение за излизането на страната от структурите на Общността, предава  AFP , като се позовава на съобщение от офиса на премиера на Обединеното кралство Тереза Мей. \r\nВ разпространения текст се казва, че кабинентът на Мей ще проведе среща в 16:00 часа българско време в сряда, за да обсъди документа, които двата преговарящи екипа са съгласували. „И ще вземе решение за следващите стъпки“, се казва още в изявлението на Даунинг стрийт. Тереза Герова", "date": "2018.11.13", "title": "AFP: Лондон и Брюксел са постигнали проектоспоразумение за Брекзит"}
{"url": "http://www.focus-news.net/news/2018/11/13/2589986/kyustendil-firmi-ot-grada-sa-napravili-dareniya-za-zakupuvane-na-koledna-ukrasa-za-peshehodniya-bulevard-balgariya.html", "text": "Фирми от Кюстендил са направили дарения за закупуване на коледна украса за пешеходния булевард „България” в града. Това каза пред  Радио „Фокус” – Кюстендил  Йордан Беловодски, секретар на Кюстендилска търговско-промишлена палата. По думите му коледните светлини са подсигурени от търговско-промишлената палата в града и ще красят алеята в Кюстендил. „По инициатива на Кюстендилската търговско-промишлена палата и със съдействието на Община Кюстендил ще бъдат поставени коледни светлини на централната алея на града. Средствата за коледната украса са осигурени чрез дарения от кюстендилски фирми. Идеята е нашият град да се превърне в светло и уютно място, да се създаде празнично настроение на жителите и гостите на града”, каза Йордан Беловодски. По думите му тържественото откриване на коледните светлини ще се състои на 21 ноември от 17.30 часа пред сградата на Общински драматичен театър. Предвидени са благодарствен молебен и празничен концерт. „Нека бъдем заедно, в този светъл празник – Деня на християнското семейство и младеж”, каза Йордан Беловодски. Той не уточни каква е сумата на средствата, събрани от кюстендилските фирми, но посочи, че най-важното в този случай е фактът, че бизнесът в града се е обединил около идеята за създаване на по-празнично настроение за хората, които са в града. „Преди това сме правили дарения на болницата в Кюстендил. По този начин събирахме средства от фирмите. Двете дарения бяха дадени на болницата. С едното се закупи специализирана техника, а с другото се правиха ремонти на помещенията”, каза Йордан Беловодски. \r\nВенцеслав ИЛЧЕВ", "date": "2018.11.13", "title": "Кюстендил: Фирми от града са направили дарения за закупуване на коледна украса за пешеходния булевард „България”"}
{"url": "http://www.focus-news.net/news/2018/11/13/2589987/pazardzhik-postavyaneto-na-protivogripni-vaksini-v-oblastta-priklyuchi.html", "text": "В Пазарджишка област приключи поставянето на противогрипни ваксини, каза за Радио „фокус“- Пазарджик д-р Красимир Кулински, председател на сдружението на общопрактикуващите лекари. Той каза, че ваксинираните деца са само две, като предимно  възрастните си поставят противогрипна ваксина. „Наблюдението ми е, че като цяло възрастните хора са по-стриктни в следенето на здравето си, отколкото младите. Въпреки че тази година имаше лек проблем с трудното намиране на ваксини  по аптеките и сравнително по-високата цена, почти двойна, от миналата година ,пациентите не се отказаха и всички си поставиха необходимата ваксина , включително и някои от тях за първи път. За щастие все още няма грип в Пазарджишка област , само обикновените настинки, които са в следствие на температурните амплитуди през тези седмици. Хората се подвеждат по греещото слънце , събличат се по къси ръкави и все още консумират студени напитки, което води до настиване на организма“, каза Кулински. \r\nРадослава МУРДЖЕВА", "date": "2018.11.13", "title": "Пазарджик: Поставянето на противогрипни ваксини в областта приключи"}
{"url": "http://www.focus-news.net/news/2018/11/13/2589988/veto-varhu-po-visokiya-danak-za-starite-avtomobili-obzor.html", "text": "Държавният глава наложи вето на промените в Закона за корпоративното подоходно облагане . Румен Радев не е съгласен с  данъка върху моторните превозни средства , чиято уредба според него няма да стимулира замяната на старите автомобили с по-нови и няма да доведе до екологичен ефект. Президентът смята, че приетите правила ще стоварят данъчната тежест върху гражданите с ниски и средни доходи, както и върху малкия и средния бизнес. Той е на мнение, че не се отчита нито колко често се ползват превозните средства, нито наличието на катализатори, нито вида на горивото, а освен това няма гаранции, че събраните средства от този данък ще се разходват за екологични цели.  \r\nДържавният глава е  против отлагането на реформата за таксата върху битовите отпадъци , направено без никакви мотиви. Според държавния глава не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. Това е особено неприемливо, когато се удължава прилагането на конституционно нетърпима уредба - таксата за битови отпадъци да продължава да е според данъчната оценка на имота, а не според количеството отпадъци.  \r\nПрезидентът  оспорва и въвеждането на по-високи данъчни ставки за имоти в населени места от Списъка на курортите в България, в зависимост от използването на имота . Президентът се позовава на последователната практика на Конституционния съд за определяне размера на имуществените данъци. Румен Радев не е съгласен и с  промените в Закона за митниците , с които те се преобразуват в териториални дирекции.  \r\nРешението на президента идва на фона на вълна от протести в цялата страна срещу поскъпването на цените на горивата и данъците. Румен Радев отбеляза, че няма намерение да се среща с представители на ГЕРБ заради предлаганите от тях данъчни и застрахователни промени и коментира, че ако искат да обяснят нещо на някого, трябва да бъде обяснено на българския народ. Думите му бяха по повод изказване на  председателя на Бюджетна комисия и депутат от ГЕРБ Менда Стоянова , в което тя заяви, че ще поиска среща с държавния глава и финансовия министър за застраховките, защото иска Румен Радев да разбере как точно стоят нещата и да изрази информирана позиция. „Ще се постарая да му обясним проблема със застраховките и се надявам да застане на наша страна”, уточни Стоянова. „За мен е важно всички да разберат за какво става дума, защото в момента се счита, че „Гражданска отговорност” ще се повиши заради предложението на Менда Стоянова, а е точно обратното. Предложението ми би помогнало за това тя да не расте”, допълни председателят на бюджетната комисия. \r\nОт  Националното сдружение на общините в Република България  също поискаха среща с президента Радев, за да му обяснят защо се е стигнало до промените в данъка на автомобилите. „Президентът е добре да изслуша НСОРБ, за да обясним по какъв начин се е стигнало до тази промяна в Закона за местните данъци и такси в частта данък върху автомобили. Защото тя няма да засегне толкова хората, които имат стари автомобили – таксата ще бъде минимална. В НСОРБ винаги сме се стремели всички промени да стават поетапно, за да дишаме по-чист въздух. Надяваме се президентът да определи дата за среща, за да му обясним с цифри промените“, коментира председателят на сдружението и кмет на Велико Търново инж. Данаил Панов. Кметът на Карлово и член на УС на НСОРБ д-р  Емил Кабаиванов призова мнозинството в парламента да не се огъва под натиск и да приеме промените в закона за данъка на автомобилите. „Превърнали сме се в гробницата на Европа за стари автомобили. Положението не е добро, въздухът се замърсява. И логиката е, че всеки, който замърсява повече, трябва да плаща повече. И промените в закона в момента отговарят именно на този дух\", заяви кметът на Стара Загора Живко Тодоров. Кметът на Община Благоевград д-р Атанас Камбитов коментира, че е нормално, когато някой плаща повече, да е недоволен, но не е нормално политиците да се изкушават да яхват това недоволство. Кметът на Димитровград и зам. председател на НСОРБ Иво Димов допълни, че подобряването на качеството на въздуха е отговорност на всички, включително и на президента, а ветото може да доведе до сериозни последствия. \r\nНа извънредна пресконференция от  БСП  заявиха, че проблемите, които хората поставят на протестите, вече няколко дни могат да бъдат решени в парламента. За целта от Левицата ще внесат предложение за отмяна на по-високия данък върху стари автомобили преди разглеждането на второ четене на Бюджета за 2019 г. „Настояваме Министерски съвет да си оттегли законопроекта за екотакса на дрехи и обувки втора употреба. Продължаваме да настояваме за нашите искания и ще ги внесем, да се намали ДДС-то на хляба и лекарствата, да се дадат на младите семейства за второ дете 6400 лева, да се преизчислят пенсии“, заяви Корнелия Нинова. Агенция „Фокус“ припомня:  Припомняме, че окончателните промени в Закона за корпоративното подоходно облагане, с които се направиха изменения и в редица други данъчни закони, бяха приети на 7 ноември 2018 г. Парламентът прие собствениците на стари автомобили да плащат по-висок данък. Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен замърсява автомобилът околната среда. Според разчетите на вносителите на промените това ще увеличи данъцитена по-старите коли с около 30%. За товарните автомобили с маса от 3,5 до 12 тона данъкът ще се определя в размер от 10 до 30 лва. за всеки започнати 750 кг товароносимост вместо за всеки започнат тон. Предвижда се промените да влязат в сила от 1 януари 2019 г. Със Закона за корпоративното подоходно облагане, парламентът реши при деклариране на повече от едно жилище да се дължи данък в пълен размер за всяко от тях.  \r\nВетото върху промените на Закона за корпоративното подоходно облагане е единадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, както и на Закона за държавната собственост.", "date": "2018.11.13", "title": "Вето върху по-високия данък за старите автомобили (ОБЗОР)"}
{"url": "http://www.focus-news.net/news/2018/11/13/2589989/shumen-tantsova-formatsiya-familiya-evropa-kam-narodno-chitalishte-napredak-1869-se-zavarna-s-nagradi-ot-mezhdunarodno-tantsovo-sastezanie.html", "text": "Танцова формация „Фамилия Европа“ към НЧ „Напредък-1869“, с хореограф Пенка Великова се завърна с награди от Международното танцово състезание Dance OFF към IDO - Международна танцова организация. Това съобщи за  Радио „Фокус“ - Шумен  Розалина Стефанова от читалището. В състезанието, проведено в Скопие, Македония, в периода 9 - 11 ноември, са взели участие 3 000 танцьори от 75 танцови клуба от 27 държави. В раздел „Характерни танци - соло“ Виктория Кирилова е спечелила първо място с Ирландски танц. В раздел „Етно фолк - дует“ Никол и Виктория Кирилови за класирани на първо място. Първо място за заели и Димитринка Рачева, Пенка Великова и Анела Пешева в  раздел „Етно фолк- сеньори“. \r\nИвелина ИВАНОВА", "date": "2018.11.13", "title": "Шумен: Танцова формация „Фамилия Европа“ към Народно читалище „Напредък-1869“ се завърна с награди от Международно танцово състезание"}
{"url": "http://www.focus-news.net/news/2018/11/13/2589990/veliko-tarnovo-izlozhba-s-grafiki-posvetena-na-zhivota-i-deloto-na-otets-matey-preobrazhenski-shte-bade-predstavena-vav-grada.html", "text": "Изложба с графики на проф. Никола Хаджитанев, посветена на живота и делото на Отец Матей Преображенски, ще бъде представена във Велико Търново. Това съобщи за  Радио „Фокус“ – Велико Търново  зам.-директорът на Регионална народна библиотека „П. Р. Славейков“ Калина Иванова. Експозицията е част от програмата на XVII-та Национална научна конференция с международно участие „Библиотеки, четене, комуникации“. Тя ще бъде открита на 15 ноември в 15.00 часа във фоайето на библиотеката. Изложбата представя илюстрации по литературната творба „Приказки или нравоучителни примери за всеки, който желае да стане добър“ от Матей Преображенски. Още едно културно събитие е част от програмата на научната конференция. В същия ден ще бъде представена книгата „Бащата на Паганини“ с автор Елизабета Георгиева, докторант в Белградкия университет. Елизабет Георгиева е част от българската диаспора в Димитровград. В програмата на форума са включени и много презентации, свързани с технологичното обновяване на библиотеките. Ще бъдат представени и телекомуникационни фирми. \r\nНадежда КРЪСТЕВА", "date": "2018.11.13", "title": "Велико Търново: Изложба с графики, посветена на живота и делото на Отец Матей Преображенски, ще бъде представена във града"}
{"url": "http://www.focus-news.net/news/2018/11/13/2589991/kyustendil-tantsyorite-ot-detsko-yunosheski-tantsov-ansambal-kyustendilche-sa-otlicheni-s-parvo-myasto-ot-natsionalniya-konkurs-pilentse-pee.html", "text": "Танцьорите от детско-юношески танцов ансамбъл „Кюстендилче“ са отличени с първо място от националния конкурс „Пиленце пее”. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Децата и юношите са спечелили първо място в раздел „Българска хореография”. С диплом „За високи художествени постижения в областта на любителското художествено творчество“ е удостоен художественият ръководител на ансамбъла Рангел Маджарски. „Фолклорният конкурс се проведе от 20 октомври до 4 ноември в София. В него взеха участие над 1200 певци, инструменталисти и танцьори от цялата страна”, каза Бойко Малинов. Конкурсът има за цел да съхрани, обогати и разпространи българския фолклор, който няма аналог в света, да открие, даде изява и популяризира деца и младежи – талантливи изпълнители в музикалното и танцово изкуство. \r\nВенцеслав ИЛЧЕВ", "date": "2018.11.13", "title": "Кюстендил: Танцьорите от детско-юношески танцов ансамбъл „Кюстендилче“ са отличени с първо място от националния конкурс „Пиленце пее”"}
{"url": "http://www.focus-news.net/news/2018/11/13/2589969/pernik-nad-chas-prodalzhava-blokadata-na-paten-vazel-daskalovo-i-avtomagistrala-lyulin.html", "text": "Над час продължава блокадата на пътен възел \"Даскалово\" и автомагистрала \"Люлин\". Това съобщиха за  Агенция „Фокус“  от  ОДМВР – Перник . В протеста срещу скъпите горива, повишаването на цената на „Гражданска отговорност“ и увеличението на данъка за старите автомобили участват над 250 души. Образували са се колони от автомобили. На място има много полиция и жандармерия.", "date": "2018.11.13", "title": "Перник: Над час продължава блокадата на пътен възел \"Даскалово\" и автомагистрала \"Люлин\""}
{"url": "http://www.focus-news.net/news/2018/11/13/2589992/albena-georgieva-oblasten-upravitel-na-vidin-viziya-nula-e-politika-koyato-pazi-zhivota-i-zdraveto-na-horata-v-dvizhenieto-po-patishtata.html", "text": "„Визия нула“ е политика, която пази живота и здравето на хората в движението по пътищата, каза Албена Георгиева, областен управител на Видин, на заседание на Областната комисия по безопасност на движението по пътищата. Това съобщиха за  Радио „Фокус“ – Видин  от областната управа. Основна тема в дневния ред на срещата бе обсъждане на проекта на Мерки за подобряване на безопасността на движението по пътищата до 2020 г., предоставен от Държавно-обществената консултативна комисия по проблемите на безопасността на движението по пътищата. С решение от 12 септември 2018 г. Министерският съвет възлага на министъра на вътрешните работи и председател на Държавно-обществената консултативна комисия да внесе мерки за подобряване на пътната безопасност на движението по пътищата до края на 2020 г. В тази връзка на днешното си заседание областната комисия проведе дискусия по изпратения пакет от документи. \r\nВ началото на срещата Георгиева уточни, че предложените мерки не отменят досега създадената организация на работа, а допълват и развиват правителствената политика за по-висока безопасност на пътищата в страната. Разписаните предложения произтичат от Националната стратегия за подобряване на безопасността на движението, от някои положителни европейски практики и от характерни особености, свързани с тежките пътнотранспортни произшествия в страната. \r\nРаботният материал, включващ конкретни мерки за намаляване на жертвите по пътищата и за изпълнение целите на Националната стратегия за подобряване на безопасността на движението през периода 2011-2020 г.", "date": "2018.11.13", "title": "Албена Георгиева, областен управител на Видин: „Визия нула“ е политика, която пази живота и здравето на хората в движението по пътищата"}
{"url": "http://www.focus-news.net/news/2018/11/13/2589964/a1-on-makedoniya-mvr-na-makedoniya-potvardi-nikola-gruevski-e-v-budapeshta.html", "text": "Край на спекулациите – Министерството на вътрешните работи на Македония потвърди, че бившият премиер на страната Никола Груевски, издирван за изтърпяване на двугодишна присъда за лишаване по свобода по делото „Танк“, се намира на територията на Унгария, предава скопската електронна медия  A1 On . \r\n„Министерството на вътрешните работи на Република Македония получи потвърждение от унгарското министерство, че Никола Груевски е в Република Унгария и че е подал молба за убежище. Министерството на вътрешните работи информира Основия съд Скопие 1, след което Съдът трябва да издаде решение за издаване на международна заповед за арест на осъденото лице Никола Груевски\", се казва в официалното съобщение от вътрешнополитическото ведомство в Скопие. \r\nВ текста се уточнява, че в Министерството на външните работи на Македония е бил призован унгарския посланик в страната Ласло Дукс с цел проверка на информацията и по дипломатически канали. \r\nВ разговора е било подчертано, че по своя европейски и евроатлантически път, Република Македония е твърдо решена да устои на предизвикателствата пред изграждането на правова държава, функционирането на независимата съдебна власт, борбата срещу организираната престъпност и корупцията на всички нива, включително и по най-високите етажи. \r\nСлед няколко дни в неизвестност, по-рано през деня Никола Груевски обяви в социалната мрежа „Фейсбук“, че се намира в Будапеща, където е потърсил политическо убежище. „В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“, гласи постът на бившия македонски премиер. Тереза Герова", "date": "2018.11.13", "title": "A1 On (Македония): МВР на Македония потвърди: Никола Груевски е в Будапеща"}
{"url": "http://www.focus-news.net/news/2018/11/13/2589994/veliko-tarnovo-pokazva-vazrozhdenski-zanayati-na-mezhdunarodniya-kongres-na-svetovnite-tsivilizatsii-i-istoricheskite-marshruti.html", "text": "Велико Търново ще се включи в туристическото изложение в рамките на втория „Международен конгрес на световните цивилизации и исторически маршрути“, който ще се проведе на 15-ти и 16-ти ноември  в София, съобщиха от  Общинската агенция по туризъм „Царевград Търнов“ . Събитието се организира от Министерство на туризма и Световната организация по туризъм (СОТ) и в него ще се участват над 500 делегати от цял свят. \r\nКонгресът ще събере министри на туризма и заинтересовани страни от публичния и  частния туристически сектор от цял свят, както и международно признати професионалисти в областта на културата и културния туризъм. \r\nПо време на панелите ще бъдат обсъдени общи инициативи за развитие на културно-историческия туризъм, както и мерки за опазването и популяризирането на древното материално и нематериално културно наследство. Ще бъдат дискутирани възможностите за развитие на туристически проекти, свързани с културните маршрути. \r\nВ рамките на събитието в Античен културно-комуникативен център „Сердика“ в София ще се проведе туристическо изложение, организирано от Министерството на туризма и Столична община. На него Общинската туристическа агенция „Царевград Търнов“ ще представи Старата столица със собствен щанд и демонстрации на съхранените на Самоводската чаршия възрожденски занаяти. На място майсторите Румяна Стоянова, Тодор Кушлев, Нина Нешева и Миглена Чаталова ще покажат традициите на дърворезбата, куюмджийството, грънчарството и тъкачеството. \r\nНа щанда пред участниците в международния конгрес и посетителите на изложението ще бъдат представени и възможностите за целогодишен културен туризъм във Велико Търново.", "date": "2018.11.13", "title": "Велико Търново показва възрожденски занаяти на Международния конгрес на световните цивилизации и историческите маршрути"}
{"url": "http://www.focus-news.net/news/2018/11/13/2589963/pernik-blokirano-e-dvizhenieto-na-paten-vazel-daskalovo-i-avtomagistrala-lyulin.html", "text": "За пореден ден протестиращи граждани са  блокирали е движението на пътен възел \"Даскалово\" и автомагистрала \"Люлин\", предаде репортер на  Агенция \"Фокус\" . Протестът е срещу скъпите горива, повишаването на цената на „Гражданска отговорност“ и увеличението на данъка за старите автомобили. Заради протеста се се образували колони от автомобили. На място има много полиция и жандармерия.", "date": "2018.11.13", "title": "Перник: Блокирано е движението на пътен възел \"Даскалово\" и автомагистрала \"Люлин\""}
{"url": "http://www.focus-news.net/news/2018/11/13/2589995/varna-bliznatsi-nastaneni-v-doma-za-mediko-sotsialni-grizhi-za-detsa-v-grada-sa-osinoveni-vav-finlandiya.html", "text": "Близнаци, настанени в Дома за медико-социални грижи за деца във Варна, са осиновени във Финландия. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя допълни, че през месец октомври общо за 41 деца са предприети мерки с административни заповеди, като за 24 деца настаняването е прекратено, а за 17 са предприети мерки за настаняване извън семейството. Шест деца са настанени в приемни семейства, при роднини през октомври са настанени четири деца, а за други две мярката е продължена. \r\nМарияна ВАЛЕНТИНОВА", "date": "2018.11.13", "title": "Варна: Близнаци, настанени в Дома за медико-социални грижи за деца в града, са осиновени във Финландия"}
{"url": "http://www.focus-news.net/news/2018/11/13/2589970/varna-protestirashtite-blokiraha-bul-vladislav-varnenchik-v-posoka-izhoda-na-grada.html", "text": "Протестиращите във Варна блокираха бул. \"Владислав Варненчик\" в посока изхода на града, предаде репортер на  Радио \"Фокус\" - Варна . Над 500 души, мотори и коли се отправиха към най-големите търговски центрове в града и блокираха движението от и към Катедралния храм. С патриотични и народни песни, викове и клаксони протестиращите продължават за четвърти ден да показват недоволството си по улиците. Полицейското присъствие е засилено. \r\nХристиян ТИЛКИЯН", "date": "2018.11.13", "title": "Варна: Протестиращите блокираха бул. \"Владислав Варненчик\" в посока изхода на града"}
{"url": "http://www.focus-news.net/news/2018/11/13/2589993/otnovo-blokadi-i-protesti-v-stranata-sreshtu-tsenite-na-gorivata-obzor.html", "text": "Протестите срещу високите цени на горивата и с искане за оставката на вицепремиера Валери Симеонов продължиха за поредна вечер в няколко града на страната.  \r\nВ  София  хората се събраха пред Министерския съвет, като основно бяха майките на деца с увреждания. Поредното им шествие тръгна от Министерския съвет, стигна до булевардите „Мария Луиза” и „Тодор Александров”. Движението временно беше блокирано, което наложи временно трамваите, движещи се по линия 4 и 10, както и автобус ТМ 10 да бъдат отклонени. По-късно протестиращите се върнаха пред сградата на Министерския съвет.  \r\nНад час около 250 души от  Перник  блокираха автомагистрала „Люлин” и пътен възел „Даскалово“.  Това доведе до огромни колони от автомобили, които изчакваха, за да преминат. На мястото имаше засилено полицейско присъствие и „Жандармерия“. \r\nБлокади имаше отново и във  Варна . Над 500 души се събраха пред Катедралата, за да изразят недоволството си. След това се отправиха пеша, с автомобили мотори към сградата на Общината. Шествието блокира част от бул. „Осми Приморски полк\", бул. „Мария Луиза\", бул. „Владислав Варненчик“, както и част от бул. „Сливница\". През цялото време недоволните граждани скандираха „Мафия“ и „Оставка“.  Наложи се полицаи да използват лютив спрей срещу протестиращи, които опитаха да нахлуят в жилището на общински съветник на ул. „Отец Паисий“.  \r\nОколо 50 души се събраха пред сградата на Общината в  Бургас , откъдето тръгнаха до началото на Морската градина и се върнаха обратно. По време на шествието полицейският контрол беше засилен, а част от протестиращите използваха пиротехника.", "date": "2018.11.13", "title": "Отново блокади и протести в страната срещу цените на горивата (ОБЗОР)"}
{"url": "http://www.focus-news.net/news/2018/11/13/2589968/evropeyskata-komisiya-izleze-s-polozhitelen-doklad-za-napredaka-na-balgariya-po-mehanizma-za-satrudnichestvo-i-proverka-obzor.html", "text": "Европейската комисия публикува годишния си доклад относно предприетите от България стъпки за изпълнение на ангажиментите в областта на съдебната реформа, борбата с корупцията и организираната престъпност в контекста на Механизма за сътрудничество и проверка. Докладът разглежда напредъка, постигнат през изминалата година в отговор на последните 17 препоръки, отправени от Комисията в доклада от 2017 г., и отбелязва положително усилията и решимостта на България да изпълни тези препоръки. Комисията посочва, че напредъкът, постигнат в изпълнението на всички показатели по механизма, е значителен. За първи път се констатира, че показател 1 (Независимост на съдебната система), показател 2 (Правна рамка) и показател 6 (Организирана престъпност) се считат за условно затворени, а по показатели 3 (Продължаване на съдебната реформа), 4 (Корупция на високо ниво) и 5 (Корупция на местно ниво и по границите) е постигнат значителен напредък, като препоръките са много близо до изпълнение. В доклада си Комисията посочва още, че ако България продължи сегашната положителна тенденция, ще може да изпълни всички останали препоръки и по този начин показателите за напредък. Това ще даде възможност механизмът за България да бъде приключен преди края на мандата на Комисията - в съответствие с ориентацията, дадена на президента Жан-Клод Юнкер в началото на неговия мандат. \r\nМинистърът на външните работи  Екатерина Захариева  посочи, че докладът наистина отразява обективно стремежа на всички институции, отговорни са провеждане на реформа в правосъдната система, с цел българските граждани да имат обективно правосъдие. Тя обясни, че по отношение на корупцията по високите етажи на властта ЕК счита за изключително положително всеобхватното антикорупционно законодателство. „Също счита, че председателят на КПКОНПИ е назначен по прозрачен начин. По отношение на препоръките, свързани с корупцията на местно ниво, има също положително становище. Отчита се много позитивно и рамката на Висшия съдебен съвет и начина, по който се избират членовете му.  Заключението е, че България е постигнала напредък и по всички показатели, които още не са затворени“, коментира външният министър. \r\nМинистърът на правосъдието  Цецка Цачева  коментира, че докладът е положителен, обективен и ясно очертава постигнатите резултати. „ЕК отбелязва, че новият състав на ВСС се е установил в управленската си роля в дух на професионализъм и добро сътрудничество. Оценено е и засилването на районните инспекторати и предотвратяване на корупцията в областта на обществените поръчки“, коментира Цачева. Тя посочи, че правителството заявява своята продължаваща решимост за консолидиране на усилията по постигане на всички резултати. „Ще продължим да изпълняваме препоръките на Механизма и след неговото окончателно приключване“, каза още Цачева. \r\nМинистърът на вътрешните работи  Младен Маринов  обясни, че положителната оценка, дадена на МВР в доклада на ЕК, е обективна и в резултат на съвместни усилия на ГДБОП и Специализираната прокуратура. „Оценките са позитивни и в няколко последователни доклада, което дава визия, че работим в правилна посока. Тази оценка ни кара да бъдем още по-отговорни и да продължим своите усилия и работа по отношение на ефективното противодействие на корупцията“, каза още той. Маринов подчерта, че на първо място МВР работи за сигурността на българските граждани. \r\nРъководството на  Прокуратурата  коментира, че е силно удовлетворяваща положителната оценка за положените усилия и постигнатите от България устойчиви резултати. Констатирано е подобряване на ефективността на наказателния процес, като резултат от промените в НПК и в изпълнение на препоръките в Независимия експертен анализ на Прокуратурата.  Положително е оценена активността на главния прокурор за отчетност пред Народното събрание, като гаранция за прозрачност и независимост на Прокуратурата. Подчертан е същественият напредък и резултатите по показателя „Организираната престъпност“, както и водените редица мащабни разследвания за корупция срещу високопоставени длъжностни лица.  Позитивно е и становището за предприетите от ръководството на ПРБ действия по оптимизиране на структурата на районните прокуратури. Прокуратурата ще продължи действията за пълното изпълнение на препоръките, като отново подчертава, че то е постижимо единствено при добро и конструктивно взаимодействие между всички институции. \r\nОт своя страна, опозицията изрази съмнение относно приключването на механизма през следващата година. Зам.-председателят на ПГ на „БСП за България“  Крум Зарков  посочи, че това е хубаво нещо, но въпросът е дали това ще е успех за България или провал за мониторинговия механизъм. „Председателят Юнкер е обещал, че ще завърши механизма преди края на неговия мандат. Това послание трябва да бъде интерпретирано внимателно, защото важно е дали са изпълнени препоръките, а не доколко ще се изпълни някоя политическа заявка. България не е изпълнила изискванията за продължаване на съдебната реформа и за борба с корупцията по висшите етажи на властта. На правителството тепърва предстои да обясни не само на ЕК и останалите страни-членки, а и на българските граждани, че живеем в страна, в която има независим и ефективен съд - т.е. правосъдие и справедливост“, заяви Зарков.  Той коментира, че в доклада на ЕК се прокрадва и нещо ново. „Комисията констатира, че през последната година медийната среда в България се е влошила драматично и това трябва да бъде знак за всички ни“, каза още той. Зарков посочи и че ЕК потвърждава твърденията на президента Румен Радев, че има още много какво да се направи по отношение на корупцията по високите етажи и като цяло. „А когато говори за медийната среда - потвърждава изцяло това, което президентът Радев каза наскоро за състоянието на нашата демокрация“, каза още зам.-председателят на ПГ на „БСП за България“. \r\nЦветилена СИМЕОНОВА", "date": "2018.11.13", "title": "Европейската комисия излезе с положителен доклад за напредъка на България по Механизма за сътрудничество и проверка (ОБЗОР)"}
{"url": "http://www.focus-news.net/news/2018/11/13/2589998/radio-svobodna-evropa-makedoniya-gruevski-ne-mozhe-da-bade-ekstradiran-dokato-e-v-protsedura-za-ubezhishte.html", "text": "Никола Груевски не може да бъде екстрадиран в Македония, докато е в процедура за убежище. Това е заявил министърът на вътрешните работи Оливер Спасовски пред телевизионния  Канал 5 , цитиран от  Радио „Свободна Европа“ , Скопие.  \r\nЖурналистите са го питали дали въз основа на международната заповед за задържане Груевски може незабавно да бъде върнат в страната, въпреки откритата вече по негова молба процедура за политическо убежище.  \r\nПреди това министърът е информирал, че за бившия премиер е издадена международна заповед, която преди да се потвърди местопребиваването му в Унгария е била издадена като национална.  Ивелина Ватова", "date": "2018.11.13", "title": "Радио „Свободна Европа“ (Македония): Груевски не може да бъде екстрадиран докато е в процедура за убежище"}
{"url": "http://www.focus-news.net/news/2018/11/13/2589996/sdkmk-makedoniya-v-budapeshta-se-opitvat-da-izbyagat-i-goran-gruevski-i-nikola-boshkoski-obvineni-za-masovi-podslushvaniya.html", "text": "В Будапеща покрай осъдения Никола Груевски, бивш депутат и премиер на Македония, са се опитали да потърсят политическо убежище и ексначалникът на Пето управление от Службата за сигурност, Горан Груйевски, както и Никола Бошкоски от УБК (Управление за сигурност и контраразузнаване в Македония – бел. ред.), съобщава електронният сайт  СДК.МК  (разширено САКАМДАКАЖАМ.МК - бел. ред.). Те са обвинени по делото „Крепост-Таргет“ за масови подслушвания. \r\nОт Министерството на вътрешните работи са потвърдили, че Никола Груевски е в унгарската столица, това са потвърдили още на обед във вторник унгарските власти и са съобщили, че той е потърсил политическо убежище в страната. От ведомството съобщават също, че той не е минал легално през нито един граничен пункт Съдът е отнел паспорта му през юли 2017 година, въз основа на обвинението, което му е повдигнато по делото „Титаник“. Остава въпросът как без валиден паспорт бившият македонски премиер е стигнал до Будапеща.   \r\nПочетният председател на ВМРО-ДПМНЕ Никола Груевски е успял да избяга, но Груйевски и Бошкоски не са успели, тъй като на 18 октомври 2018 година са били задържани на летището във Солун с фалшиви паспорти преди да отлетят за Будапеща.   \r\nПо повод задържането на двамата бивши висши разузнавачи на Македония, източници от полицията съобщават, че Македонското вътрешно министерство има сведения и за две осъдени вече лица, които е трябвало да помогнат при бягството им в Унгария. Става дума за Алексадър Василевски, по прякор Нинджа, и Никола Митревски-Кольо, които са сред 33-мата обвинени за т. нар. „кървав четвъртък“ на 27 април 2017 година, когато бе организиран щурм срещу парламента в Скопие. Двамата е трябвало да помогнат на Груйевски и Бошкоски и да им помогнат да стигнат до Будапеща през България и Сърбия. Те са върнати от сръбската полиция на границата с България. Не е известно защо сръбските погранични власти не са им позволили да влязат у нас.   \r\nНикола Груевски, като почетен председател на ВМРО-ДПМНЕ има много близки връзки с партия ФИДЕС на унгарския премиер Виктор Орбан. Двете партии са сестрински организации в семейството на Европейската народна партия (ЕНП). Връзките им се затвърждават по време на бежанската криза през 2015 година, когато Унгария достави бодлива тел за затваряне на границата с Гърция, Обран е бил гост на митинги на ВМРО-ДПМНЕ, а на 23 септември 2017 година двамата партийни лидери са имали три часова работна среща в Охрид  \r\nГоран Груйевски и Никола Бошкоски, са задържани на солунското летище с фалшиви български имена Христо Атанасов и Неджми Хасан. Както е известно, те са обвинени за незаконно подслушване на хиляди македонски граждани, като се злоупотребява със системата за следене на македонското вътрешно министерство и за физически унищожаване на системите за подслушване, за да няма доказателства, че се нарушават човешките права и свободи. Двамата са избягали от страната, след като съдът им наложи 30 дни затвор.   \r\nДа припомним, че Груйевски е главен обвинен по „Крепост-Таргет“,а Бошковски е обвинен като извършител на разпоредбите на тогавашния си началник Груйевски. По това мегадело (специалното обвинение е обединило двете дела в едно – бел. ред.) покрай тях обвинени са бившият директор на УБК Сашо Миялков, а така също и Гордана Янкулоска, бивш  вътрешен министър, и Тони Якимовски, шеф на кабинета на Миялков, внедрените в УБК Владимир Варелов, от когото Горан Груйевски е взел името, под което да избяга от страната, както и Мариян Шумуликоски, Силвана Златкова, Васил Исаковски, Валентина Симоновска и Надица Николич.    \r\nВ Будапеща е и банката, от която на 1 април 2015 година са изплатени няколко стотици хиляди евро за тогавашния директор на УДК Сашо Миялков, който е позволил да се подслушат преговори за износ на 14 милиона евро от Израел. Разговорите са се водили между представителя на израелската страна Хаим Хакейни и сътрудничката на Миялков Светлана Костова, която после е избрана за съдия във Върховния съд на страната.  Ивелина Ватова", "date": "2018.11.13", "title": "СДК.МК (Македония): В Будапеща се опитват да избягат и Горан Груевски, и Никола Бошкоски, обвинени за масови подслушвания"}
{"url": "http://www.focus-news.net/news/2018/11/13/2589999/a1onmk-makedoniya-po-deloto-gruevski-shte-ima-oshte-obvineni.html", "text": "Специалното съдебно обвинение в Скопие ще обяви мярка за неотклонение за лица, които са с тежки обвинения в повече дела, неофициално е научило електронното издание в Скопие  а1on.мк . Това решение е взето в резултат от случай, при който за четвърти път обвинен се укрива от органите на държавата, а съдът трябва да поема разходите по неговата издръжка в затвора. \r\nПреди време бизнесменът  Сеад Кочан бе избягал и се издирваше с международна заповед вместо да е в затвора.  Делото „Trust“ („Доверие“), по което е обвиняем, е разгледано от различни съдебни инстанции включително и Върховният съд. Точно в този период Кочан имаше възможност да напусне държавата, тъй като най-високата от всички тях го остави на свобода срещу парична гаранция. \r\nНа свобода останаха и осъдените на затвор от Апелативния съд Никола Бошкоски и Горан Груйевски. Двамата са обвинени за незаконно подслушване на хиляди македонски граждани в противоречие със системата за следене в страната и за физическо унищожаване на техниката, с която са подслушвали. Двамата са в Гърция, а тамошният съд не желае да ги екстрадира, припомня македонското онлайн издание  a1on.mk . \r\nВ момента Бошкоски и Груйевски са подали молби за политическо убежище в Гърция, а се очаква Специалното обвинение в Скопие да обяви нова молба за екстрадиция. \r\nПоследното незаконно напускане на държавата е на бившия премиер Никола Груевски, който е с влязла в сила присъда по делото „Танк“, според която трябва да излежи две години в затвора. Той обаче е вече в Будапеща, където е подал молба за политическо убежище, коментира  a1on.mk .  Ивелина Ватова", "date": "2018.11.13", "title": "а1оn.мк (Македония): По делото Груевски ще има още обвинени"}
{"url": "http://www.focus-news.net/news/2018/11/13/2589997/mkd-makedoniya-makedonskoto-ministerstvo-na-vatreshnite-raboti-e-izdalo-mezhdunarodna-zapoved-za-zadarzhane-na-gruevski.html", "text": "Решението е на Основния съд в Скопие 1, а Министерството на вътрешните работи е издало международна заповед за осъдения Никоала Груевски, съобщава медията  МКД .  \r\nТя вече е обявена на сайта на ведомството. Груевски се издирва и от Интерпол.    \r\nБившият премиер Никола Груевски в понеделник се издирваше на територията на нашата съседка, а във вторник, както бе обявено във Фейсбук, е в Унгария и е потърсил политическо убежище.   \r\nТой е осъден на две години затвор за незаконно придобиване на мерцедес. Срещу него се водят още няколко дела. За сряда е предвидено заседание по делото „Титаник“, по което обвиняем е и избягалият Груевски.   Ивелина Ватова", "date": "2018.11.13", "title": "МКД (Македония): Македонското министерство на вътрешните работи е издало международна заповед за задържане на Груевски"}
